<?xml version='1.0' encoding='utf-8'?>
<text id="20101123.IT" lang="it" date="2010-11-23" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem3" title="3. Catastrofi naturali nell’Unione europea">
    <intervention id="2-006" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Desidero iniziare dando conto della tristissima notizia delle inondazioni avvenute in Europa. Ancora una volta quest’anno l’Europa è stata colpita dalla catastrofe delle inondazioni, che di recente hanno travolto Belgio, Francia, Paesi Bassi, il nord Italia (al momento vi sono inondazioni anche in centro Italia), l’Inghilterra sud-occidentale e molti altri paesi. Quando avrete l’occasione di prendere la parola, dato che a breve lascerò spazio agli interventi in Aula, potrete citare a titolo esemplificativo altre gravi inondazioni abbattutesi sull’Europa.</p>
      <p sl="unknown">Ci sono state vittime e la stima dei danni materiali ammonta a diversi milioni di euro. Gli accantonamenti del Fondo di solidarietà dell’Unione europea, istituito otto anni fa allo scopo di aiutare i paesi colpiti dalle catastrofi naturali, hanno trovato impiego in trentatré catastrofi naturali gravi. Oggi partecipiamo al dolore delle famiglie delle vittime e di quanti si sono visti strappare dall’acqua tutti i loro possedimenti. Prendiamo atto del fatto che si tratta di eventi terribili ed eccezionali nella vita delle persone.</p>
    </intervention>
    <intervention id="2-007" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE . – Signor Presidente, onorevoli colleghi, nelle ultime settimane gravi alluvioni hanno colpito alcuni paesi europei, mettendo in ginocchio la popolazione delle regioni interessate.</p>
      <p sl="it">La scorsa settimana hanno perso la vita quattro cittadini belgi nelle province di Waals-Brabant, Oost-Vlanderen ed Henegouwen, al confine con la capitale e nel Nord del paese. Per le autorità è stata la peggiore alluvione degli ultimi cinquant'anni. In due giorni è caduta una quantità di pioggia che solitamente si registra nell'arco di un mese, tanto che si è reso necessario l'intervento dell'esercito per evacuare i territori più danneggiati.</p>
      <p sl="it">Situazione simile nella parte occidentale della Francia, dove molte strade inagibili al traffico hanno bloccato il sistema dei trasporti. Sono bloccate anche le semine autunnali per il continuare delle precipitazioni che non consentono l'accesso ai terreni.</p>
      <p sl="it">Venti giorni fa anche nel mio paese, in Italia, sono state duramente colpite le regioni del Veneto, con due morti, del Friuli-Venezia Giulia, della Liguria e della Calabria, con un morto, la provincia di Salerno in Campania e la Toscana, con tre morti, con decine di feriti estratti dal fango e dalle macerie e una persona ancora dispersa a Rovigo.</p>
      <p sl="it">I danni ammontano a oltre un miliardo di euro solo per gli interventi più immediati, cui vanno aggiunti i fondi necessari per le opere strutturali. Oltre 4.500 sfollati, colpiti 280 comuni e più di 500.000 persone, devastate le zone agricole e annegati 150.000 animali da allevamento.</p>
      <p sl="it">Vorrei evidenziare due aspetti. Il primo è l'eccezionale mobilitazione della macchina degli aiuti e del mondo della solidarietà che, con migliaia di volontari, hanno sostenuto le popolazioni colpite nella prima fase emergenziale. A loro deve giungere il ringraziamento e il plauso della nostra istituzione.</p>
      <p sl="it">Il secondo aspetto è legato agli effetti di lunga durata che questa catastrofe innescherà. Il tessuto produttivo europeo è caratterizzato da piccole e medie imprese che hanno perso tutto: macchinari, mezzi, materiali di lavorazione. Lo stesso vale per le migliaia di aziende agricole che hanno visto distrutte le piantagioni, ma anche trattori, macchinari e sementi resi inservibili dal fango, inondate le stalle e gli allevamenti e annegati migliaia di bovini e polli.</p>
      <p sl="it">Queste aziende, che già combattevano con la crisi economica, sono ora destinate al fallimento. Le alluvioni produrranno nel tempo la distruzione del sistema produttivo con fenomeni di disoccupazione e impoverimento di quei territori. Per questo è urgente che l'Europa faccia la sua parte, dando garanzia ai governi dei paesi interessati sulla disponibilità a mobilitare il Fondo di solidarietà.</p>
      <p sl="it">Anche in deroga ai rigidi criteri per l'attivazione del Fondo e pur senza l'approvazione del bilancio 2011, dobbiamo dare immediata risposta ai nostri concittadini che stanno vivendo ancora in queste ore gli effetti di un così grande dramma e che hanno il diritto di sentire la vicinanza di questo Parlamento e il sostegno concreto dell'Unione europea.</p>
    </intervention>
    <intervention id="2-008" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo S&amp;D. – Signor Presidente, a nome del gruppo dell’Alleanza progressista di Socialisti e Democratici al Parlamento europeo, desidero manifestare la nostra solidarietà a tutte le regioni colpite dalle catastrofi naturali ed esprimere il nostro più profondo cordoglio alle famiglie delle vittime delle inondazioni. L’arrivo del 2010 ha lasciato il mondo sconcertato dinanzi alla portata della tragedia causata dalla catastrofe abbattutasi sulla Regione autonoma di Madeira, in Portogallo; di lì a poco la tempesta Xynthia ha flagellato la Francia e altri fenomeni meteorologici estremi hanno colpito Spagna, Belgio, Germania e Paesi Bassi, provocando ingenti danni.</p>
      <p sl="pt">Le inondazioni estive nell’Europa centrale stanno diventando sempre più frequenti e distruttive; migliaia di persone sono state costrette ad abbandonare le proprie abitazioni in Repubblica ceca, Slovacchia, Ungheria, Austria, Polonia, Italia e nel Regno Unito, mentre numerose fabbriche hanno dovuto cessare la produzione. Ogni anno centinaia di migliaia di ettari di foreste nell’Europa meridionale vengono divorati dagli incendi e i cambiamenti climatici stanno aggravando la situazione e sono inoltre in aumento le calamità naturali, responsabili di danni spaventosi alle vite umane, all’ambiente e all’attività economica. È fondamentale prevenire, analizzare e gestire i rischi nel modo giusto.</p>
      <p sl="pt">In conformità alla strategia internazionale per la riduzione delle catastrofi delle Nazioni Unite, è possibile ridurre l’impatto delle calamità naturali attraverso una migliore progettazione urbanistica delle zone costiere e la salvaguardia degli ecosistemi. Sono altresì indispensabili il rafforzamento del meccanismo di protezione civile, la semplificazione degli strumenti di risposta dell’Unione e una maggiore flessibilità nelle modalità di attuazione dei regolamenti. Signor Presidente, lei ha accennato al Fondo di solidarietà: è incomprensibile che il Consiglio continui a tenere bloccato il nuovo regolamento del Fondo, approvato dal Parlamento. Vorrei anche sottolineare che il Parlamento ha di recente approvato la proposta per l’istituzione di un Osservatorio europeo sulla siccità quale centro di conoscenza, attenuazione e controllo degli di questo fenomeno. Anche investimenti più cospicui in materia di prevenzione, unitamente a una maggiore attenzione alla preparazione e alla formazione del personale, possono contribuire a cambiare la situazione.</p>
    </intervention>
    <intervention id="2-009" speaker_id="4243" name="Dirk STERCKX" is_mep="True" mode="spoken" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">a nome del gruppo ALDE. – Signor Presidente, naturalmente esprimiamo tutto il nostro cordoglio per le vittime. Nel mio paese sono annegate quattro persone e mi giunge notizia che anche in altri paesi centinaia e migliaia di persone sono state colpite da enormi perdite sia sul piano finanziario che personale. Il nostro primo pensiero va senz’altro a loro. Nelle ultime settimane, negli ultimi mesi, e finanche anni, numerosi Stati membri si sono scontrati con il problema dell’acqua, nella fattispecie, delle inondazioni. Vorrei porre una domanda alla Commissione: ritenete che, per una valutazione di questi eventi, sarebbe utile riunire esperti provenienti da diversi Stati membri o regioni, affinché possano illustrarci le loro opinioni sull’accaduto, mettendoci così nella condizione di avere un quadro più chiaro delle cause? Si tratta di una questione molto complessa, ma, a mio avviso, una volta trovato il bandolo della matassa, saremo in grado di discutere le possibili misure correttive con gli stessi esperti. Credo sia opportuna un’analisi del rischio di ciascun bacino fluviale, alla stessa stregua di quelle effettuate per l’ambiente nella direttiva quadro sulle acque. Dovremmo consultare gli esperti anche in merito agli interventi preventivi e a come evitare il ripetersi di simili calamità, alla luce del fatto che si attendono altre forti precipitazioni in determinate zone. Dopotutto, proprio questa è stata la causa delle inondazioni. Se alla fine dovremo affrontare una nuova emergenza, dovremo garantire misure coordinate volte a potenziare lo smaltimento delle acque. Desidero esortare la Commissione affinché riunisca un pool di esperti ai fini di una corretta valutazione delle recenti catastrofi.</p>
    </intervention>
    <intervention id="2-010" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">a nome del gruppo Verts/ALE. – Signor Presidente, anche io, a nome del gruppo Verde/Alleanza libera europea, desidero esprimere il mio cordoglio alle famiglie e a tutte le vittime di queste tragiche inondazioni, a tutte le persone che hanno perso i propri cari e hanno subito danni materiali. Desidero altresì ringraziare i vigili del fuoco, le squadre di soccorso e i volontari che nelle ultime settimane si sono adoperati in tutte le zone colpite.</p>
      <p sl="fr">Le vittime dovranno ricevere assistenza e indennizzi non soltanto nel brevissimo periodo, ma anche nei mesi a venire e sarà necessario concertare una politica coerente e innovativa tesa a rimuovere le cause strutturali del problema; a tal fine propongo alla Commissione di adottare tre tipi di interventi.</p>
      <p sl="fr">In primo luogo dobbiamo mettere a punto progetti di ristrutturazione e costruzione volti ad aumentare la permeabilità del suolo, affinché ogni sito industriale, centro commerciale o complesso residenziale edificato venga progettato in modo tale da evitare di rendere il terreno sempre più impermeabile. Questa disposizione non deve interessare soltanto le zone alluvionate.</p>
      <p sl="fr">In secondo luogo vanno riviste le pratiche agricole. La terra è più vulnerabile alle brusche variazioni climatiche a causa delle politiche agricole intensive e in tal senso si necessita un rafforzamento di tutte le misure agroambientali.</p>
      <p sl="fr">Da ultima vi è la questione dei meccanismi di allerta e di coordinamento affinché le città possano organizzarsi a fronteggiare simili sciagure. Non sempre le comunicazioni e la mobilitazione si sono dimostrate abbastanza celeri e riguardo per questo dobbiamo riflettere su procedure più efficaci di coordinamento della diffusione delle allerte meteorologiche.</p>
      <p sl="fr">Invito quindi l’Unione europea a una revisione complessiva delle sue politiche (di prevenzione e in tutti gli altri settori) nonché allo sviluppo di politiche utili in tal senso, se non vogliamo trovarci di nuovo qui a esprimere il nostro cordoglio alle vittime, alle persone, alle famiglie e alle imprese, quando tra qualche mese si ripresenterà il prossimo fenomeno meteorologico estremo. Ritengo che questo vada evitato e che si possa farlo in tutte le nostre politiche.</p>
    </intervention>
    <intervention id="2-011" speaker_id="96956" name="Julie GIRLING" is_mep="True" mode="spoken" nationality="United Kingdom" birth_date="21-12-1956" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, anche il mio gruppo porge le sue più sentite condoglianze alle vittime. Questa catastrofe mi tocca in prima persona, dato che è stata proprio l’alluvione che ha colpito la mia regione, la Cornovaglia, a mettermi inizialmente in contatto con il Parlamento europeo fino a spingermi a diventarne deputato. La mobilitazione del Fondo di solidarietà in quell’occasione ha senza dubbio rappresentato un evento importante per me e proprio questa settimana un’altra inondazione ha colpito la mia regione.</p>
      <p sl="en">L’onorevole Sterckx ha già dato voce al mio pensiero, ma ritengo sia comunque utile ribadirlo: le allerte rapide sono importanti, ma sappiamo tutti con quanta rapidità il tempo si evolve e cambia. Mi chiedo se investire tanto nei sistemi di allerta rapida, che già esistono, sia un saggio uso del denaro. Il problema è cosa fare quando arriva l’allerta. Come dichiarato dall’onorevole Sterckx, l’Europa potrebbe apportare un valore aggiunto attraverso l’apprendimento reciproco.</p>
      <p sl="en">So che nel Gloucestershire, da dove vengo, si è tratto grande beneficio dopo le alluvioni da contatti con regioni austriache, dove vi è maggiore esperienza in materia di alluvioni nelle zone elevate, esperienza che invece a noi mancava.</p>
      <p sl="en">A mio avviso, sarebbe molto positivo se la Commissione concentrasse gli sforzi nella creazione di una rete di contatti regionali che consenta di imparare gli uni dagli altri il modo per affrontare il problema, che chiaramente non sparirà.</p>
    </intervention>
    <intervention id="2-012" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, a nome del gruppo confederale della Sinistra unitaria europea/Sinistra verde nordica desidero porgere le mie condoglianze alle vittime e alle persone colpite. Tutti i gruppi parlamentari concordano su questo punto, così come sulla necessità di portare aiuti in tempi brevi. Sono già stati fatti molti discorsi sensati, che trovo inutile ripetere ma che incontrano il mio pieno consenso. Vi è un ulteriore aspetto che desidero sottolineare, ovvero i danni a lungo termine. Va ricordato che molte conseguenze avranno effetti più duraturi sull’ambiente delle attuali previsioni. Mi sembra quindi importante rivolgere le misure intraprese e il fondo di Solidarietà alle conseguenze a lungo termine di questa catastrofe naturale.</p>
      <p sl="de">Mi preme un’ultima considerazione. Possiamo anche stare qui a discutere della questione, ma ciò che più conta è offrire sostegno affinché le persone inizino a organizzare in modo autonomo gli aiuti, visto che conoscono sicuramente meglio la situazione a livello locale di noi qui in Parlamento.</p>
    </intervention>
    <intervention id="2-013" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">a nome del gruppo EFD. – Signor Presidente, onorevoli colleghi, a nome del mio gruppo porto la solidarietà a tutti i cittadini colpiti dall'alluvione. Vorrei tuttavia parlare della mia regione, una regione di 5 milioni di abitanti dove 500.000 persone sono state colpite dall'alluvione, con 131 comuni coinvolti, 7.000 abitanti sfollati, 140 km2 allagati, 3 ospedali e strutture sanitarie evacuate, 2 morti. L'agricoltura è stata danneggiata e il 23% del sistema delle imprese venete è stato coinvolto nella piena. Quindi vi rendete conto della dimensione di questa catastrofe.</p>
      <p sl="it">L'Europa deve fare di più. L'Europa deve mobilitare il Fondo di solidarietà e sappiamo che se non viene approvato il bilancio il Fondo non può essere mobilitato. Ma l'Europa, oltre a parlare qui dentro di grandi strategie, di piani di sviluppo e di fantomatiche pianificazioni, dovrebbe investire di più nella ricerca e nella prevenzione del rischio idrogeologico, favorire la pianificazione responsabile del territorio, incentivare l'utilizzo e lo studio di sistemi di allerta preventiva.</p>
      <p sl="it">Dovrebbe investire di più in opere di difesa idraulica, perché i nostri fiumi sono a rischio e continuano a mettere in pericolo la salute dei nostri cittadini. Quindi spero veramente che l'Europa, per una volta, dia una risposta e si faccia sentire, visto che viene accusata spesso di essere distante dai nostri cittadini.</p>
    </intervention>
    <intervention id="2-014" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-015" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Come abbiamo potuto constatare dalla recente tragedia della fuoriuscita di liquame tossico in Ungheria, i disastri naturali e industriali sono episodi che malauguratamente si ripetono con una certa frequenza in Europa. La credibilità dell’Unione europea quale organizzazione all’occorrenza solidale dipende dalla sua capacità di offrire assistenza concreta e rapida alle zone colpite e ai loro cittadini. Il problema centrale qui è il tempo. Le norme che disciplinano qualsiasi tipo di assistenza devono essere il più flessibili possibile, soprattutto in caso di calamità transfrontaliere. Ottenere una stima precisa dei danni attesi, senza tenere conto della dimensione del territorio interessato e dell’intensità del danno, non sembra un presupposto soddisfacente. È impossibile prevedere tutto. Esprimo quindi il pieno sostegno ai cambiamenti tesi alla mobilitazione rapida ed efficace delle risorse. A mio avviso, la capacità di aiutare i nostri cittadini rappresenta un elemento importante e positivo nella percezione dell’Unione europea. Quale modo migliore per dimostrare che l’Europa è presente per i suoi cittadini?</p>
    </intervention>
  </section>
  <section id="creitem4" title="4. Decimo anniversario della risoluzione 1325 del Consiglio di sicurezza delle Nazioni Unite su donne, pace e sicurezza (discussione)">
    <intervention id="2-017" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca le dichiarazioni del Consiglio e della Commissione relative al decimo anniversario dell’adozione della risoluzione 1325 del Consiglio di sicurezza delle Nazioni Unite su donne, pace e sicurezza.</p>
      <p sl="unknown">Desidero porgere il benvenuto in Aula al rappresentante del Consiglio e al rappresentante della Commissione.</p>
    </intervention>
    <intervention id="2-018" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, onorevoli colleghi, ho l’onore di prendere la parola in questa discussione a nome della baronessa Ashton, Vicepresidente della Commissione e Alto rappresentante dell’Unione per gli affari esteri e la politica di sicurezza.</p>
      <p sl="fr">Signor Presidente, mi consenta in primo luogo di ringraziare il Parlamento europeo per l’incessante interesse riservato al tema delle donne, della pace e della sicurezza, nonché di sottolineare – benché sia ampiamente noto – che il Parlamento è stata la prima istituzione, a solo un mese dall’adozione della risoluzione 1325, a chiederne l’attuazione con una risoluzione parlamentare.</p>
      <p sl="fr">A distanza di dieci anni i progressi compiuti sono inconfutabili: ci troviamo di fronte a un quadro internazionale notevolmente rafforzato, in particolare grazie all’adozione, nel 2009, delle risoluzioni 1888 e 1889. La nomina del primo rappresentante speciale delle Nazioni Unite per la violenza contro le donne nei conflitti armati è stato un grande passo in avanti.</p>
      <p sl="fr">Attualmente in tutto il mondo esistono oltre venti piani nazionali, ma i problemi persistono e la protezione delle donne in situazioni di conflitto e la loro partecipazione ai processi di pace e di ricostruzione nella relatà non soddisfano ancora le promesse fatte e le esigenze sul campo. La violenza, segnatamente quella sessuale, ai danni di donne e bambine in situazioni di conflitto continua a distruggere molte vite, restando troppo spesso nella più totale impunità.</p>
      <p sl="fr">L’Unione europea resta fermamente impegnata a dare attuazione alla risoluzione 1325 e alle successive risoluzioni. Oggi è in vigore una valida politica europea in materia di donne, pace e sicurezza, estesa a tutti gli aspetti delle relazioni esterne dell’Unione, dalla gestione della crisi fino agli aiuti umanitari e alla cooperazione allo sviluppo. In questa sede desidero citare alcuni risultati concreti: una di queste azioni comporta lo scambio delle buone pratiche.</p>
      <p sl="fr">Vorrei inoltre segnalare la regolare partecipazione a una task force di esperti delle istituzioni dell’Unione europea e degli Stati membri, processo che ha comportato un aumento del numero di programmi a livello nazionale. In dieci Stati membri al momento è attivo un piano di azione nazionale e altri due sono in fase di preparazione. L’Unione europea ha adottato una serie di programmi volti a rispondere alle esigenze di donne e bambine in situazioni di conflitto e post-conflitto, quali il finanziamento dell’assistenza medica per le vittime di violenza sessuale.</p>
      <p sl="fr">In meno di due anni il programma ha finanziato progetti in 67 paesi, con una dotazione complessiva di oltre 300 milioni di euro. L’Unione europea ha iniziato a utilizzare un sistema di controllo per monitorare l’integrazione di genere nei programmi di cooperazione allo sviluppo. Sono previsti consulenti e punti di contatto per le questioni di genere in ciascuna delle sue tredici missioni di politica di sicurezza e di difesa comune (PSDC), oltre a punti di contatto per le questioni di genere in oltre 80 delegazioni dell’Unione.</p>
      <p sl="fr">Attualmente stiamo ultimando una relazione le cui conclusioni sono tratte dall’integrazione delle questioni di genere e di diritti umani in seno alla politica di sicurezza e di difesa comune. L’Unione europea sta anche collaborando con la società civile per promuovere la partecipazione delle donne nell’ambito della pace e della sicurezza.</p>
      <p sl="fr">Nel 2011 intendiamo lanciare alcuni progetti specifici a sostegno delle reti associative femminili nei paesi colpiti dalle crisi, con una dotazione stimata di due milioni di euro. Diverse delegazioni dell’Unione hanno organizzato giornate “a porte aperte” per celebrare il decimo anniversario della risoluzione 1325 e incontrare gruppi di donne locali, ad esempio in Kosovo, Bosnia-Erzegovina e Iraq.</p>
      <p sl="fr">A metà ottobre l’Unione europea e l’Unione africana hanno organizzato un seminario per la società civile ad Addis Abeba allo scopo di formulare raccomandazioni per future azioni congiunte.</p>
      <p sl="fr">Per quanto concerne gli impegni rinnovabili e misurabili, entro la fine dell’anno intendiamo sviluppare alcuni aspetti standard di formazione in materia di genere, diritti umani e dei bambini da applicare nella formazione del personale impegnato nelle missioni PSDC; entro il 2013 è prevista la messa a punto di strategie locali al fine di attuare la risoluzione 1325 nell’ambito della cooperazione allo sviluppo in almeno il 60 per cento dei paesi in situazioni di conflitto e post-conflitto; da ultimo ci proponiamo di riferire con regolarità sulla realizzazione degli impegni dell’Unione in materia di donne, pace e sicurezza, avvalendoci dei diciassette indicatori adottati nel luglio del 2010. La prima relazione è in fase di ultimazione.</p>
      <p sl="fr">Il 26 ottobre l’Unione europea ha preso parte a una discussione tenutasi presso il Consiglio di sicurezza in occasione del decimo anniversario della risoluzione 1325. In precedenza la Presidenza belga aveva organizzato tre riunioni (a livello ministeriale, ad alto livello e di esperti) a Bruxelles, New York e Ginevra al fine di sensibilizzare e formulare raccomandazioni.</p>
      <p sl="fr">L’Unione europea ha pertanto fortemente invocato il rafforzamento del monitoraggio internazionale della risoluzione 1325, in particolare dando rilievo agli indicatori elaborati dal Segretario generale. L’Unione europea chiede quindi la rapida applicazione operativa di questi indicatori.</p>
    </intervention>
    <intervention id="2-019" speaker_id="photo_generic" name="Joaquín Almunia" is_mep="True" mode="spoken">
      <p sl="es">Vicepresidente della Commissione. – Signor Presidente, esprimo il mio ringraziamento alla Presidenza belga del Consiglio per le sue parole su questo tema. La Commissione plaude a quanto appena dichiarato dal rappresentante del Consiglio e desidero aggiungere tre aspetti concreti.</p>
      <p sl="es">In primo luogo manifesto il mio pieno consenso a quanto appena dichiarato dal Presidente in carica del Consiglio: esistono evidenti progressi, con oltre venti piani di azione nazionale avviati in tutto il mondo, oltre alla nomina del primo rappresentante speciale delle Nazioni Unite per la violenza contro le donne nei conflitti armati.</p>
      <p sl="es">Il secondo aspetto che desidero presentare è che la Commissione ritiene opportuno un maggiore sforzo in materia di prevenzione della violenza contro le donne e le bambine in situazioni di conflitto e, segnatamente, contro la violenza sessuale e di genere, che continuano a manifestarsi causando la distruzione di molte vite.</p>
      <p sl="es">In terzo luogo l’Unione europea deve fungere da esempio applicando la risoluzione 1325 e le risoluzioni che ne danno attuazione.</p>
      <p sl="es">Dobbiamo continuare a prestare attenzione alle esigenze delle donne e delle bambine nei conflitti armati e nelle situazioni di post-conflitto attraverso programmi che, ad esempio, finanzino la prestazione di servizi medici alle sopravvissute alla violenza sessuale e di genere, collaborando a fianco della società civile per promuovere la partecipazione delle donne alla costruzione della pace e della sicurezza e, naturalmente, cooperando con le Nazioni Unite alla stesura degli indicatori elaborati dal Segretariato generale.</p>
      <p sl="es">L’Unione europea deve intraprendere anche altri provvedimenti: la baronessa Ashton, Vicepresidente della Commissione e Alto rappresentante, ha per esempio nominato la prima rappresentante speciale donna dell’Unione europea per il Sudan, la signora Rosalind Marsden.</p>
    </intervention>
    <intervention id="2-020" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="hu">a nome del gruppo PPE. – Signor Presidente, l’adozione della risoluzione 1325 del Consiglio di sicurezza delle Nazioni Unite dieci anni or sono ha segnato un risultato storico per la comunità internazionale, conseguito all’indomani della tragica esperienza della guerra nell’ex-Iugoslavia. I conflitti armati colpiscono soprattutto civili innocenti e in particolare donne. Secondo la nostra esperienza, sinora ai conflitti armati si è sempre accompagnata la violenza sulle donne e non a caso anche la convenzione di Ginevra equipara tali azioni a un genocidio.</p>
      <p sl="hu">Anche dopo i conflitti, la stigmatizzazione e le conseguenze degli abusi continuano a sconvolgere la vita delle vittime, poiché le cicatrici lasciate dalle violenze fisiche e psicologiche restano per sempre, se mai la vittima riuscisse a riprendersi. Non è quindi esagerato chiedere che la prevenzione della violenza contro le donne diventi parte integrante della sicurezza pubblica e della politica di difesa e che vengano istituiti strumenti grazie ai quali sia possibile mettere fine agli atti di violenza perpetrati ai danni dei civili. È evidente che gli sforzi compiuti dalle Nazioni Unite in tal senso non possono essere vanificati, poiché anche oggi nelle zone di guerra migliaia di donne vengono ancora violentate per poi essere cacciate dalle loro famiglie, diventando due volte vittime.</p>
      <p sl="hu">Di recente oltre 8 000 donne sono state stuprate nel Congo orientale nell’arco di cinque giorni, ma vi è anche la questione dei campi profughi, quali il campo di Ashraf, dove le donne a tutt’oggi non sono al sicuro. È altresì giustificata la richiesta di aumentare la partecipazione delle donne alle forze di pace, dato che la loro presenza ha un enorme valore in tali circostanze. è importante che le donne svolgano un ruolo più attivo nei processi di pace e che non siano semplicemente partecipanti passivi, o finanche vittime, di detti processi. Sono lieta che la Commissione abbia adottato provvedimenti seri a tale riguardo.</p>
    </intervention>
    <intervention id="2-021" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">a nome del gruppo S&amp;D. – Signor Presidente, sono passati dieci anni dall’adozione della risoluzione 1325 del Consiglio di sicurezza delle Nazioni Unite su donne, pace e sicurezza. Si tratta di un anniversario importante e più che mai attuale, dato che le donne, come i bambini, sono ancora oggi le vittime più colpite dalla guerra.</p>
      <p sl="el">Le migliaia di casi di violenza carnale nelle zone di guerra dimostrano che le violenze e le sevizie sessuali sono diventate un’arma di guerra sistematica per umiliare e mettere in ginocchio gli avversari. In molti casi i soldati, guidati dei loro superiori, perpetrano in maniera sistematica violenze che, se commesse in pubblico, recano un danno ancora maggiore alla parte avversaria. Le vittime di queste pratiche, di solito donne, vengono stigmatizzate, respinte o addirittura uccise dalla stessa comunità nel tentativo di recuperare l’onore.</p>
      <p sl="el">Dobbiamo lottare insieme per porre fine a tali crimini di guerra, vera e propria vergogna per l’umanità. Nel contempo è necessario intensificare i controlli ovunque, compresi quelli dei caschi blu, poiché gran parte della responsabilità diretta e indiretta ricade su di noi. Occorrono sanzioni severe contro chiunque sia implicato in simili pratiche, nonché formazione, controlli, disciplina e un messaggio chiaro. Da ultimo ci spetta l’obbligo di mostrare alla comunità internazionale che le nostre non sono solo parole vuote.</p>
      <p sl="el">Come ribadito nella risoluzione 1325, le donne possono e devono partecipare in maniera paritaria alla promozione della pace e della sicurezza. Il nostro obiettivo comune deve essere di rafforzare la loro posizione, tramite il ricorso agevolato ai tribunali internazionali e i programmi di reinserimento economico, sociale e psicologico. La loro emancipazione e la loro protezione sono la condizione sine qua non per porre fine all’uso della violenza sessuale come arma di guerra.</p>
    </intervention>
    <intervention id="2-022" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, esattamente dieci anni fa i diritti delle donne quale elemento fondamentale dei diritti umani sono diventati per la prima volta tema di discussione presso il Consiglio di sicurezza delle Nazioni Unite in risposta a un appello per l’uguaglianza di genere in situazioni di conflitto e di crisi. Si è trattato di una svolta versol’introduzione di un requisito obbligatorio sancito dal diritto internazionale ai fini della partecipazione delle donne a livello decisionale ai processi di pace e alla politica di sicurezza.</p>
      <p sl="de">L’allora Segretario generale, Kofi Annan, rivolse nel 2005 un appello urgente affinché si elaborassero piani di azione nazionale per l’attuazione della risoluzione 1325. Abbiamo già preso atto dell’adesione di soli venti Stati, compresi paesi europei quali Svezia e Regno Unito, ma anche paesi africani, ad esempio la Liberia e la Costa d’Avorio. Ritengo essenziale l’adozione dei summenzionati piani da parte di tutti gli Stati membri dell’Unione europea e questo vale anche per la Germania, mio paese d’origine, che finora si è rifiutata di definirne uno.</p>
      <p sl="de">È indubbio che la prospettiva di genere abbia acquisito maggiore rilevanza a livello internazionale, vista la nomina di un nuovo rappresentante speciale delle Nazioni Unite per la violenza sessuale e l’istituzione dell’organismo delle Nazioni Unite per l’uguaglianza di genere. Dobbiamo però tenere presente che tutti questi provvedimenti sono in fase iniziale. Si tratta di garantire sostegno alle donne e alle bambine vittime di violenza sessuale e a tal fine dobbiamo rafforzare le risoluzioni e i programmi di aiuto già predisposti. L’obiettivo è anche di aiutare a identificare e perseguire i criminali, sempre nell’ambito della riforma dei sistemi giudiziari locali.</p>
      <p sl="de">Il messaggio del Presidente Chastel a nome della baronessa Ashton sulla dotazione di due milioni di euro a favore della presente risoluzione è molto positivo. Desidero sottolineare l’importanza di coinvolgere le ONG locali per i diritti delle donne affinché quel denaro giunga dove è davvero necessario.</p>
    </intervention>
    <intervention id="2-023" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">a nome del gruppo GUE/NGL. – Signor Presidente, le donne e i bambini sono le vittime delle guerre e delle situazioni di conflitto e la violenza, lo stupro, la tortura e le aggressioni sessuali sono armi impiegate contro di loro in questi contesti. Le donne sono ormai state riconosciute quali vittime, e invero lo sono, tra le altre cose anche grazie alla nomina dell’onorevole Wallström a rappresentante speciale delle Nazioni Unite.</p>
      <p sl="sv">Le donne tuttavia non sono semplici vittime, bensì protagoniste importanti nell’ambito della pace e della sicurezza ai fini della prevenzione dei conflitti. La loro partecipazione all’instaurazione della pace e della democrazia a seguito di guerre e conflitti è essenziale e svolgono un ruolo attivo per la ricostruzione dei paesi. Malgrado siano trascorsi dieci anni dall’adozione della risoluzione delle Nazioni Unite, le donne continuano a essere riconosciute soltanto vittime della violenza, ma continuano ad essere ignorate nell’importante processo di ricostruzione a favore della pace e della democrazia. Benché sia ormai noto il ruolo di grande valore da loro svolto in tale processo, gli uomini continuano a esercitare un’influenza dominante sulle decisioni. È giunto il momento di riconoscere la capacità delle donne anche nell’ambito della pace e della sicurezza. L’Unione europea deve esigere l’integrazione della prospettiva di genere al momento di offrire assistenza e sovvenzioni per la ricostruzione.</p>
    </intervention>
    <intervention id="2-025" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">a nome del gruppo EFD. – Signora Presidente, la risoluzione 1325 del Consiglio di sicurezza delle Nazioni Unite su donne, pace e sicurezza è uno degli ultimi documenti seri in cui tutte le nazioni del mondo esprimono rispetto e deferenza per le donne.</p>
      <p sl="sk">Ogni disposizione della risoluzione ha una sua profonda motivazione e risponde a problemi che di frequente la vita interpone nei rapporti tra i due sessi, quando le donne e i bambini diventano spesso le vittime della forza, della violenza incontrollata e dell’ingiustizia in situazioni di crisi. I paesi civili avanzati condividono gli impegni derivanti dalla risoluzione 1325 del Consiglio di sicurezza delle Nazioni Unite e, attraverso vari provvedimenti, si adoperano per incentivarne la più ampia applicazione nelle istituzioni nazionali e internazionali impegnate nella risoluzione dei conflitti e nell’organizzazione dei processi di pace.</p>
      <p sl="sk">In molti paesi in via di sviluppo, segnatamente in Africa centrale e in numerose zone dell’Asia, persistono tuttavia gravi problemi in materia di rispetto dei diritti umani di donne e bambini. Le azioni dei regimi militari barbarici si fondano su una scala di valori diversa da quella riconosciuta dal mondo civile e la dignità umana di civili, donne e bambini non ha alcun significato per le bande di assassini.</p>
      <p sl="sk">A mio avviso, questo è un aspetto da esaminare al più presto con maggiore attenzione. Si rende necessario anche adottare misure in seno alla politica dell’Unione tese a esercitare una più forte e insistente pressione su quei regimi che non rispettano i diritti umani fondamentali dei loro cittadini e dei loro abitanti.</p>
    </intervention>
    <intervention id="2-026" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signora Presidente, onorevoli colleghi, credo che tutti noi siamo in grado di determinare senza difficoltà quale grande gruppo di persone è sostanzialmente escluso dai processi decisionali, o ne è coinvolto soltanto in minima parte, dovendo al contempo rassegnarsi in larga misura alle conseguenze delle decisioni politiche, economiche e finanziarie. Sì, cari colleghi, mi riferisco alle donne, e non solo nei conflitti armati, tema questo della seduta odierna, ma anche in ambito economico, perché dopotutto sono le donne a dover mettere a tavola le famiglie e sono sempre le donne a soffrire la povertà, insieme ai figli, con particolare crudezza. A mio avviso, è questo il messaggio centrale della dichiarazione delle Nazioni Unite, ovvero che le donne devono avvalersi di opportunità di gran lunga maggiori nei processi decisionali così da poter diventare artefici piuttosto che vittime del proprio destino.</p>
      <p sl="hu">In quali modi i conflitti armati toccano le donne? Si prenda l’esempio di Gaza. Anche in questo momento sono le donne a curare e assistere i feriti vittime della brutalità dello Stato di Israele; sono le donne a curare e assistere i bambini diventati disabili; e sono sempre le donne a risentire in modo particolare degli effetti dei bombardamenti e della distruzione delle infrastrutture, di strade e scuole. Dobbiamo tenerlo presente quando guardiamo alle sofferenze da loro sopportate nei conflitti armati.</p>
    </intervention>
    <intervention id="2-027" speaker_id="96884" name="Philippe JUVIN" is_mep="True" mode="spoken" nationality="France" birth_date="01-02-1964" p_group="Group of the European People's Party (Christian Democrats)" m_state="FR">
      <p sl="fr">Signora Presidente, onorevoli colleghi, nelle zone di conflitto l’uso della violenza contro le donne è una tattica deliberata, lo stupro è una prassi diffusa, sistematica e organizzata, un’arma di guerra. Dobbiamo condannare questa violenza.</p>
      <p sl="fr">Condanne a parte, occorre spingersi oltre le semplici dichiarazioni, per evitare che diventino un mantra, e trovare il modo di agire. Per questo motivo vi chiedo di riflettere su tre linee di azione.</p>
      <p sl="fr">In primo luogo dobbiamo convincerci della necessità che l’Unione europea promuova le organizzazioni femminili locali in tutte quelle situazioni di conflitto nelle quali interviene. Il rispetto dei principi fondamentali di libertà e giustizia verrà rafforzato se troverà un caposaldo nelle donne. Laddove nel mondo esse godranno di diritti, saranno promossi il rispetto della dignità umana e i valori dell’uguaglianza e della fraternità, che sono valori dell’Unione.</p>
      <p sl="fr">In secondo luogo credo che quando noi europei offriamo aiuto per contribuire alla ricostruzione dei paesi, dovremmo prendere in considerazione l’introduzione di contingenti quale requisito per i governi e le autorità locali del posto – che ricevono gli aiuti – al fine di garantire la partecipazione delle donne a livello decisionale. Penso, ad esempio, all’autorità palestinese, che assistiamo e che è quasi interamente da noi finanziata. La situazione in Medio Oriente ne risulterebbe beneficiata qualora chiedessimo all’autorità palestinese di introdurre contingenti nei quali le donne potrebbero ricoprire incarichi di responsabilità politica.</p>
      <p sl="fr">La terza e ultima linea: ovunque interveniamo, con mezzi civili, di polizia o militari, dobbiamo impegnarci a offrire alle donne un ruolo importante e adeguato in seno alle truppe e alle delegazioni operative. In questo modo saremo più produttivi e, come indicato da molte relazioni, probabilmente meglio accettati dalle popolazioni.</p>
    </intervention>
    <intervention id="2-028" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signora Presidente, onorevoli colleghi, sono trascorsi dieci anni da quando il Consiglio di sicurezza delle Nazioni Unite ha adottato, per la prima volta nella sua storia, una risoluzione che mette in luce la particolare situazione delle donne che vivono nelle zone di guerra e il loro ruolo nella risoluzione dei conflitti. Oggi tuttavia, a dieci anni da quella risoluzione, migliaia di donne continuano a essere stuprate in paesi dilaniati dalla guerra, quali ad esempio il Congo. Io stesso ho duramente criticato l’impunità di cui godono per molti anni i responsabili di simili atrocità.</p>
      <p sl="fr">Inoltre queste barbarie vengono perpetrate nonostante la presenza saltuaria, o persino assidua, delle forze delle Nazioni Unite. Ritengo che ci troviamo di fronte a una grave mancanza di ambizione politica e di fondi adeguati. Vorrei sottolineare in particolare la necessità di formare il personale delle organizzazioni internazionali ed europee presente sul campo e sensibilizzare le popolazioni colpite.</p>
      <p sl="fr">Occorre far comprendere a tutti che l’integrazione della dimensione di genere produrrà miglioramenti in ogni settore. Dobbiamo porre fine all’impunità di cui troppo spesso godono i responsabili delle violenze contro le donne e istituire un’adeguata procedura di denuncia. Si rende anche necessario un aumento delle risorse finanziarie disponibili in seno alle istituzioni europee da destinare alle questioni in materia di genere e di diritti umani, segnatamente al fine di dare attuazione ai meccanismi e valutare i progressi compiuti dall’Unione europea.</p>
      <p sl="fr">Constato che, come dichiarato dal Presidente Chastel, non si sono lesinati gli sforzi, in particolare attraverso lo scambio di buone prassi e la partecipazione a una task force. Al momento dieci Stati membri hanno predisposto un piano di azione nazionale e auspico che gli altri diciassette a breve ne seguano l’esempio.</p>
      <p sl="fr">Infine ripongo grandi speranze nel futuro servizio per l’azione esterna, che mi auguro includa una partecipazione paritaria di donne e uomini, soprattutto sul campo. Non dobbiamo mai dimenticare l’importanza del ruolo svolto dalle donne nella risoluzione dei conflitti, né tantomeno la necessità di instaurare una comunicazione basata sulla fiducia tra le forze delle istituzioni internazionali e le popolazioni locali.</p>
    </intervention>
    <intervention id="2-029" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, è di estrema rilevanza evidenziare gli effetti di guerre e conflitti su donne e bambini in un momento critico come quello in cui viviamo, nel quale si trascinano le guerre in Iraq e in Afghanistan, si alimentano gravi conflitti, come quelli nei territori palestinesi occupati da Israele o nel Sahara occidentale occupato dal Marocco, si moltiplicano le disuguaglianze, si aggrava la povertà a causa delle politiche neoliberali e si profilano nuove minacce, come accaduto questo fine settimana a Lisbona con il vertice NATO e l’adozione del suo nuovo concetto strategico. In risposta a questa decisione, sabato scorso per le strade di Lisbona si è svolta una manifestazione pacifica organizzata dalla campagna “Sì alla pace, no alla NATO”, comprendente oltre cento organizzazioni. Decine di migliaia di persone, tra uomini e donne, hanno marciato invocando pace e giustizia sociale, elementi fondamentali ai fini della sicurezza, e chiedendo a gran voce lo scioglimento della NATO, il disarmo nucleare e il rispetto dei diritti delle persone nella difesa della pace.</p>
      <p sl="pt">In occasione dello sciopero generale previsto per domani in Portogallo, uomini e donne protesteranno di nuovo contro le politiche antisociali, che penalizzano tutti, ma sono particolarmente discriminatorie nei confronti delle donne. I manifestanti chiederanno politiche diverse tese al rispetto della dignità dei lavoratori e alla promozione dello sviluppo e del progresso sociale, condizione indispensabile per la pace.</p>
    </intervention>
    <intervention id="2-030" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="sk">Signora Presidente, anche io ribadisco il valore storico della risoluzione 1325 del Consiglio di sicurezza ai fini della pace e della politica di sicurezza. Per la prima volta le Nazioni Unite hanno sottolineato l’importanza della protezione e della piena partecipazione delle donne alla creazione e al mantenimento della pace, nonché alla prevenzione dei conflitti.</p>
      <p sl="sk">Nonostante gli enormi sforzi compiuti negli ultimi dieci anni ai fini del conseguimento di questo obiettivo, la violenza sulle donne spesso continua a contrassegnare i conflitti. Si rileva inoltre un aumento allarmante di violenze frequenti e sistematiche contro le donne, sia durante che dopo i conflitti.</p>
      <p sl="sk">Mi asterrò dal citare i dati concreti, anche se indubbiamente merita accennare ai terribili episodi verificatisi nella Repubblica democratica del Congo, in Darfur, Ruanda, Liberia, Sierra Leone e Bosnia. Ho incontrato e parlato di persona con donne vittime di violenza durante la guerra nella ex Iugoslavia e le loro storie sono raccapriccianti. Hanno subito stupri, torture, umiliazioni e molte l’ostracismo anche in seguito alla conclusione del conflitto.</p>
      <p sl="sk">Neanche la cessazione del conflitto garantisce quindi la fine della violenza contro le donne e questo non dobbiamo mai dimenticarlo.</p>
      <p sl="sk">Benché l’obiettivo primario della risoluzione 1325 sia quello di proteggere le donne e consentire loro di partecipare alla creazione della pace e della sicurezza, purtroppo in molti casi questo non è stato conseguito. Sono fermamente convinto della reale possibilità di cambiare la situazione, ma serve la volontà politica di tutti se vogliamo creare i presupposti reali. Nell’adempimento di questo compito intravedo altresì l’opportunità di un contributo positivo da parte dell’Alto rappresentante, la baronessa Ashton, e del servizio europeo per l’azione esterna, che potrebbe rafforzare in modo significativo il ruolo dell’Unione europea ai fini dell’attuazione di questa importante risoluzione.</p>
    </intervention>
    <intervention id="2-031" speaker_id="96854" name="Sabine LÖSING" is_mep="True" mode="spoken" nationality="Germany" birth_date="30-11-1955" birth_place="Göttingen" p_group="Confederal Group of the European United Left - Nordic Green Left" m_state="DE">
      <p sl="de">Signora Presidente, benché il numero di donne e bambini colpiti dalle guerre e dalle loro conseguenze continui a essere sproporzionato, i diritti delle donne non vanno strumentalizzati per legittimare interventi militari. L’esempio della Repubblica del Congo dimostra che le misure militari non concorrono a proteggere, garantire o istituire i diritti delle donne, ma vale purtroppo l’esatto contrario. Oggi la situazione delle donne in Afghanistan è più tragica che mai a causa della guerra. L’unico modo per tenere fede alla promessa contenuta nella risoluzione 1325 è evitare i conflitti e adottare esclusivamente misure civili in guerra e in situazioni di conflitto; ritengo quindi del tutto inaccettabile stravolgere la suddetta risoluzione allo scopo di aumentare il numero di donne coinvolte nelle guerre. Chiedo che l’Unione europea cessi per principio di offrire sostegno, ivi compresi gli aiuti per l’equipaggiamento e l’addestramento, ai regimi e alle forze militari che inviano bambini soldato nei conflitti armati, violano i diritti umani o compiono atti sistematici di violenza sessuale.</p>
    </intervention>
    <intervention id="2-032" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, si è già accennato alle risoluzioni del Consiglio di sicurezza e ai piani a sostegno dello sviluppo, ponendo l’accento sui progressi compiuti, ma resta il fatto che le donne continuano a essere le vittime principali dei conflitti armati. Sono appunto vittime, non responsabili delle decisioni. Le donne devono prendere parte all’intero processo di prevenzione e composizione dei conflitti. Se si registrasse una presenza femminile più massiccia nelle alte sfere dei processi decisionali politici, nonché economici, di sicuro nel mondo regnerebbero più pace e sicurezza e tutti godremmo di uno sviluppo maggiore e di condizioni di vita migliori e anche per questo servono più donne a tutti i livelli dei processi decisionali. Come già dichiarato in questa sede, le donne devono partecipare ed essere le protagoniste dell’intero processo, che non va lasciato soltanto agli uomini.</p>
    </intervention>
    <intervention id="2-033" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Signora Presidente, quando si parla di donne nelle zone di conflitto, bisogna considerare che, malgrado l’aumento degli sforzi e dei segnali positivi, quali la nomina dell’ex Commissario Margot Wallström alla carica di rappresentante speciale del segretariato generale delle Nazioni Unite per la violenza sessuale nei conflitti e la recente creazione dell’agenzia delle Nazioni Unite per l’uguaglianza di genere, UN Women, si sente ancora il bisogno di ulteriori interventi, di una maggiore sensibilizzazione e di azioni politiche concrete in questo ambito.</p>
      <p sl="en">Mi preme sottolineare l’importanza capitale dei partenariati fra parlamentari, governi degli Stati membri dell’Unione europea e delle Nazioni Unite, istituzioni e società civile al fine di sostenere gli obiettivi e le finalità concordati nel programma di azione della conferenza internazionale sulla popolazione e lo sviluppo in merito agli obiettivi di sviluppo del Millennio.</p>
      <p sl="en">Nel quadro dell’uguaglianza di genere occorre sottoscrivere un impegno comune per sostenere questo argomento, garantendo una migliore rappresentazione delle donne nell’intento di prevenire i conflitti, ristabilire la pace e fronteggiare le situazioni di post-conflitto, senza tralasciare che le donne possono svolgere un importante ruolo nel mantenimento della pace se adeguatamente supportate e con un coinvolgimento autentico.</p>
      <p sl="en">Per concludere, desidero sottolineare la funzione cruciale dell’Unione europea nella promozione di questi obiettivi al fine di raggiungere una soluzione equa e duratura. In virtù del nostro importante ruolo politico, è nostra precisa responsabilità affrontare di concerto la situazione delle donne nelle zone di conflitto, prevenendo la guerra e mantenendo la pace e la sicurezza internazionali.</p>
    </intervention>
    <intervention id="2-034" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signora Presidente, desidero offrire il mio sostegno alla risoluzione 1325 e chiedo al Parlamento di guardare alla situazione nell’Irlanda del Nord, dove il settore femminile è molto attivo ed ha avuto un influsso benefico sul paese.</p>
      <p sl="en">Prima di questo incarico, rappresentavo la zona ovest di Belfast nell’assemblea dell’Irlanda del Nord e la zona di Shankill di Belfast nel governo locale. Si tratta di aree devastate da oltre trent’anni di violenza inflitta mediante una campagna terroristica a opera dei repubblicani irlandesi e di violenza intracomunitaria.</p>
      <p sl="en">Durante quel periodo gruppi quali Women’s Centre hanno rappresentato una forza di coesione, rafforzando la capacità della comunità stessa e instaurando legami con gruppi femminili di altre comunità. Si tratta di donne normali che si sono dimostrate leader e un modello esemplare per il resto dei paesi e delle comunità alle prese con il terrorismo e la violenza.</p>
      <p sl="en">Oggi gruppi quali Shankill Women’s Centre, Foyle Women’s Network e Training for Women non solo rendono più dinamici i rapporti fra le comunità dell’Irlanda del Nord, ma offrono anche opportunità alle donne nel mercato del lavoro attraverso l’istruzione e la formazione. Questa è la strada da seguire, cari colleghi.</p>
    </intervention>
    <intervention id="2-035" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">Signora Presidente, mi auguro che la discussione odierna non costituisca soltanto l’occasione per celebrare l’anniversario della risoluzione 1325, ma segni anche un nuovo inizio e un nuovo approccio al problema, che di fatto persiste invariato negli aspetti che hanno portato all’adozione della risoluzione 1325.</p>
      <p sl="ro">È mia convinzione che le parole non bastino, soprattutto se dipingono un quadro diverso della realtà; è necessario agire e spetta all’’Unione europea, in quanto parte dell’attuale politica di sicurezza, approntare un primo codice di condotta da impiegarsi nei conflitti e nelle operazioni postbelliche, benché esista una convenzione, nella fattispecie la Convenzione di Ginevra, che condanna la condotta violenta nelle situazioni di conflitto. Un simile codice di condotta garantirebbe un valore aggiunto all’Unione europea, segnando un passo in avanti nella soluzione del problema.</p>
      <p sl="ro">È indubbio che gli altri aspetti della partecipazione vadano sostenuti da un’assistenza finanziaria costante fondata su una strategia per i progetti di sviluppo.</p>
    </intervention>
    <intervention id="2-036" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signora Presidente, mentre si celebra il decimo anniversario della risoluzione 1325 delle Nazioni Unite, giungono con cadenza quasi giornaliera notizie di altre risoluzioni e dichiarazioni tese ad aiutare le donne. Nutro tuttavia seri dubbi sull’adeguatezza dei controlli relativi al loro adempimento.</p>
      <p sl="sk">Nonostante la produzione di un numero sempre crescente di documenti, la situazione delle donne migliora troppo lentamente. Spetta a noi adoperarci per il rispetto e la tutela dei diritti di tutte le donne affinché possano integrarsi pienamente nella società, a prescindere dalla loro situazione, origine o condizione sociale.</p>
      <p sl="sk">Il compito della donna inizia in seno alla famiglia e non soltanto perché sono insostituibili nell’educare i figli al rispetto della dignità umana nei confronti di tutti; esistono infatti donne che, consapevoli delle minacce contro la propria famiglia, partecipano alla prevenzione e alla composizione dei conflitti militari. Fino a quando le donne non si sentiranno al sicuro nella loro famiglia e nel loro paese, non sarà tuttavia possibile parlare di pace e non soltanto in paesi liberi dalla guerra.</p>
    </intervention>
    <intervention id="2-037" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli colleghi, concordo pienamente con il Parlamento su moltissimi punti. D’altronde è impossibile non convenire in particolare con l’invito degli onorevoli Juvin e Tarabella a vedere la creazione del servizio europeo per l’azione esterna quale occasione unica ai fini del rafforzamento della politica dell’Unione sulle donne, la pace e la sicurezza. Nel corso della messa a punto del servizio va riconosciuta la sfida continua di garantire una maggiore rappresentazione delle donne a tutti i livelli, anche in seno al personale, e segnatamente ai livelli più alti.</p>
      <p sl="fr">La baronessa Ashton è chiaramente impegnata in questo compito ed ha adottato alcune misure, quali la nomina di Rosalind Marsden a prima rappresentante speciale donna dell’Unione europea per il Sudan. A settembre ha nominato 29 persone ad alte cariche in seno alle delegazioni, comprese sette donne come capi delegazione, il che significa addirittura un aumento del 50 per cento del numero di donne a questo livello.</p>
      <p sl="fr">Al contempo, mentre l’Unione europea intensifica l’impegno per rafforzare il proprio potenziale in tema di partecipazione delle donne, pace e sicurezza, riteniamo sia altrettanto importante adottare provvedimenti per sensibilizzare altre organizzazioni e paesi. Questo obiettivo va di pari passo con la formazione specifica, argomento già citato da molti di voi. Nel quadro dello strumento europeo per la democrazia e i diritti umani, l’Unione sostiene le Nazioni Unite nell’attuazione delle risoluzioni su donne, pace e sicurezza in paesi e regioni particolarmente colpiti quali Pakistan, Afghanistan, Georgia, Armenia, Azerbaigian e la valle di Fergana, comprendente l’Uzbekistan, il Kirghizistan e il Tagikistan.</p>
      <p sl="fr">Da ultimo l’Unione europea confida nell’importanza del rafforzamento della responsabilizzazione a livello internazionale e ritiene che il Consiglio di sicurezza debba istituire un gruppo di lavoro con il compito di esaminare i progressi compiuti relativamente all’attuazione della risoluzione 1325 e formulare raccomandazioni al Consiglio al fine di rispondere alle sfide, colmare le lacune esistenti e accelerare l’esecuzione della risoluzione.</p>
      <p sl="fr">L’Unione ha chiesto al Consiglio di sicurezza di raddoppiare gli sforzi nella lotta contro l’impunità. È opportuno imporre misure progressive mirate contro tutte le parti in conflitto responsabili di gravi violazioni dei diritti delle donne.</p>
      <p sl="fr">Sono convinto che il Parlamento europeo continuerà a sostenere gli sforzi compiuti dall’Unione e dagli Stati membri in questo ambito.</p>
    </intervention>
    <intervention id="2-038" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Ho ricevuto sei proposte di risoluzione su questo tema da diversi gruppi politici.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 25 novembre, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-999" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Tutti gli sforzi risoluti intrapresi (le risoluzioni e i piani nazionali e internazionali tesi a migliorare il livello di protezione delle donne nelle zone di conflitto) non sono riusciti a sopprimere questa barbara arma cui spesso si ricorre nelle guerre moderne: la violenza sessuale. Al contrario, l’impunità offre condizioni favorevoli alla diffusione di tale pratica, diametralmente opposta ai nostri valori. Ho denunciato più volte con franchezza, insieme ad altri, gli stupri di massa perpetrati in Congo, Liberia e in altre zone di conflitto, soprattutto in Africa. Le migliaia di donne vittime di maltrattamenti e violenze sessuali sono anche condannate a portarsi dietro il biasimo sociale e il peso di malattie terribili quali l’AIDS.</p>
      <p sl="ro">La Giornata internazionale contro la violenza sulle donne, che si celebra il 25 novembre, deve ricordarci che le donne sono anche vittime di violenza domestica, sempre più frequente, della violenza all’interno del matrimonio, delle molestie sessuali e del traffico di esseri umani. La violenza di genere, commessa tra le pareti domestiche o nelle zone di conflitto armato, costituisce una delle violazioni più gravi dei diritti umani, che va contrastata e punita.</p>
    </intervention>
    <intervention id="2-039" speaker_id="96785" name="Lena KOLARSKA-BOBIŃSKA" is_mep="True" mode="written" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Nel corso degli anni il ruolo tradizionale delle missioni di pace è cambiato e non riguarda più soltanto il controllo degli accordi di cessazione delle ostilità o la garanzia del rispetto dei confini tra i paesi. Le missioni attuali prevedono una serie di attività “leggere”, quali la promozione dei diritti umani e della democrazia secondo diverse modalità, il sostegno nell’organizzazione delle elezioni e il ripristino dello stato di diritto. In occasione del decimo anniversario dell’adozione della risoluzione 1325, occorre richiamare l’attenzione sul particolare ruolo svolto dalle donne in questi processi, poiché in molti casi esse sono di gran lunga più inclini a svolgere i compiti propri delle missioni di pace. Fra le altre cose mi sovviene il lavoro a favore delle vittime di violenza a sfondo sessuale e di violenza legata alla discriminazione sessuale. Le donne si adoperano nelle prigioni femminili, contribuiscono al reinserimento sociale e portano avanti diverse tipologie di formazione. Si fa un gran parlare di una loro maggiore presenza nel campo della politica e dell’economia, ma in nessuno di questi settori è stato ancora possibile raggiungere la piena parità in termini di opportunità. Per tale ragione è necessario tornare su questi temi ed esaminare con attenzione il modo in cui si applica la legislazione adottata affinché, in occasione del quindicesimo o del ventesimo anniversario dell’adozione della risoluzione 1325, sia possibile dichiarare che tutte le sue disposizioni hanno trovato attuazione.</p>
    </intervention>
  </section>
  <section id="creitem5" title="5. Aiuti di Stato per agevolare la chiusura di miniere di carbone non competitive (discussione)">
    <intervention id="2-041" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L'ordine del giorno reca la relazione (Α7-0324/2010) presentata dall'onorevole Rapkay, a nome della commissione per i problemi economici e monetari, sugli aiuti di Stato per agevolare la chiusura di miniere di carbone non competitive [COM(2010)0372 – C7-0296/2010 – 2010 /0220(NLE)].</p>
    </intervention>
    <intervention id="2-042" speaker_id="1906" name="Bernhard RAPKAY" is_mep="True" mode="spoken" role="relatore" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, Commissario Almunia, onorevoli colleghi, desidero innanzi tutto congratularmi con lei, Commissario, per l’ottima valutazione d'impatto presentata. È concreta, risolutiva e diretta.</p>
      <p sl="de">È un peccato che non tutto il collegio dei membri della Commissione l'abbia letta, perché se l'avesse fatto, non avrebbe potuto presentare questa proposta, che non ha nulla a che vedere con la valutazione d'impatto. Mi domando, per esempio, con quale criterio sia stato scelto l'anno, dal momento che la valutazione d'impatto non ne fa menzione. L'unica ragione è che il 2014 cade esattamente a metà strada tra il 2010 e il 2018, non vedo altri motivi.</p>
      <p sl="de">Può darsi, tuttavia, che non ne abbia nemmeno compreso i contenuti. Nessuna delle argomentazioni a sostegno di questa proposta può essere infatti presa sul serio, dal momento che sono tutte inesatte. Si sostiene che lo scopo del piano sugli aiuti di Stato adottato nel 2002 e che sta per scadere fosse la graduale soppressione dell'industria carboniera. Ovviamente questa argomentazione è del tutto errata, dal momento che si trattava di un nuovo quadro giuridico successivo. Lo so per certo perché nel 2002 ero il relatore per il Parlamento quando si rese necessario trovare un accordo che avrebbe seguito, non soltanto in materia di aiuti, ma anche su altre questioni il trattato che istituisce la Comunità europea del carbone e dell'acciaio (CECA), giunto a scadenza dopo 50 anni.</p>
      <p sl="de">Se si fosse puntato a una graduale cessazione, che cosa ne sarebbe stato, per esempio, dei beni della CECA? Anziché mirare alla progressiva soppressione, l'accordo era destinato a succedere al trattato costitutivo. All'epoca, a ragion veduta fu concordato un periodo di otto anni per l'accordo sostitutivo, al termine del quale avremmo riaperto il dibattito sulla questione. Questa motivazione è pertanto inesatta.</p>
      <p sl="de">La seconda questione sollevata riguarda la sostenibilità. Su questo punto concordiamo tutti ed è risaputo che il carbone è causa dell'emissione di considerevoli quantità di anidride carbonica; ciononostante, la decisione della Commissione non può certo sovvertire le leggi della scienza. Che cosa accadrà? Il carbone prodotto in Europa lascerà il posto a quello importato, che produce esattamente la stessa quantità di CO2 . Il problema è che senza più punti di riferimento, non saremo in grado di sfruttarli per mettere a punto nuove tecnologie all'avanguardia per l'attività estrattiva e le centrali. L'Europa è leader in questo settore e gode di un vantaggio sull'esportazione a cui non dovremmo rinunciare.</p>
      <p sl="de">La terza obiezione sostiene che gli aiuti hanno effetti negativi e sarebbe meglio destinarli ad altre finalità. Non si può controbattere a questa argomentazione né alla posizione dei sostenitori radicali del mercato; non si può contrastare l'ideologia con i fatti. Ciononostante, chi ritiene eccessive le sovvenzioni, dovrebbe considerare, per esempio, che cosa accadrebbe se l'industria carboniera chiudesse di colpo i battenti nel 2014: assisteremmo a un'impennata dei costi per contrastare la disoccupazione e soprattutto dei costi legati alla chiusura a lungo termine delle miniere. È una questione estremamente complessa. Tali costi continueranno a incidere per anni, addirittura decenni dopo che le miniere hanno cessato l'attività, e peseranno sulle spalle dei contribuenti. Alcuni Stati membri hanno tuttavia predisposto un sistema per evitare che la responsabilità di tali costi ricada sullo Stato e pertanto nemmeno quest'argomentazione è solida. Vi consiglio di rifletterci ancora, prestando attenzione a quanto contenuto nella valutazione d'impatto, al fine di evitare indesiderate distorsioni regionali e sociopolitiche. La proposta del 2018 è molto sensata.</p>
    </intervention>
    <intervention id="2-043" speaker_id="photo_generic" name="Joaquín Almunia" is_mep="True" mode="spoken">
      <p sl="es">Vicepresidente della Commissione. – Signora Presidente, ringrazio l'onorevole Rapkay per la relazione presentata a nome della commissione per i problemi economici e monetari.</p>
      <p sl="es">La Commissione ha esaminato con grande interesse sia la relazione sia gli emendamenti proposti per la discussione odierna e abbiamo preso atto che la relazione è aperta e favorevole a prorogare al 2018 la data ultima per la chiusura delle miniere non competitive.</p>
      <p sl="es">La Commissione è inoltre a conoscenza che, nelle recenti discussioni svoltesi in seno al comitato dei rappresentanti permanenti (Corper), la maggioranza si è detta favorevole a fissare il termine ultimo al 2018, come proposto nella relazione Rapkay.</p>
      <p sl="es">Nel delineare la proposta di regolamento e nell'analisi della situazione, la Commissione ovviamente aveva ben presente le ripercussioni sociali e regionali derivanti dalla chiusura di alcune miniere di carbone in determinate regioni europee. Ciononostante, abbiamo tenuto conto anche del fatto che alcune miniere, pur non essendo competitive, sono sopravvissute finora soltanto grazie al costante apporto di sovvenzioni e fondi pubblici. La nostra proposta di regolamento consentiva pertanto agli Stati membri di erogare ulteriori aiuti operativi, purché finalizzati unicamente ad agevolare la progressiva chiusura delle miniere non competitive.</p>
      <p sl="es">Vorrei commentare tre punti contenuti nella relazione.</p>
      <p sl="es">Innanzi tutto, la proposta di concedere aiuti operativi o investimenti finalizzati a rendere le miniere competitive. Pur prevedendo già una misura analoga, il precedente regolamento sugli aiuti al settore non ha sortito gli effetti desiderati e anziché condurre le miniere di carbone verso la competitività, ha in una certa misura creato un rischio morale.</p>
      <p sl="es">Le miniere sono state sovvenzionate nella vana speranza di renderle competitive. Oggi dobbiamo affrontarne le conseguenze e prorogare questo sistema di produzione sovvenzionata perché le miniere interessate non sono divenute competitive, né sono state chiuse.</p>
      <p sl="es">Ad ogni modo, le miniere per cui esistono concrete previsioni di redditività non necessitano degli aiuti di Stato e possono reperire i capitali necessari sul mercato finanziario o su quello dei capitali.</p>
      <p sl="es">In secondo luogo, voglio spiegare il motivo per cui la nostra proposta ritiene necessario un piano per ridurre al minimo l'impatto ambientale. L'articolo 3, paragrafo 1 della nostra proposta è dedicato proprio a questo aspetto.</p>
      <p sl="es">Gli aiuti di Stato costituiscono una distorsione della concorrenza, pertanto il trattato prevede misure volte a dichiararli incompatibili in una serie di casi. Gli aiuti operativi possono essere autorizzati unicamente quando si prevede possano avere effetti positivi. Il nostro regolamento propone un piano per attenuare l'impatto ambientale dell'utilizzo del carbone, al fine di controbilanciare gli effetti negativi degli aiuti.</p>
      <p sl="es">Infine, quando lo scopo degli aiuti operativi è contribuire alla transizione verso la chiusura delle miniere non competitive, è chiaro che tale azione deve avvenire in maniera graduale e non soltanto all'approssimarsi del termine ultimo previsto. Questo andamento progressivo deve essere delineato chiaramente nel piano di chiusura, che deve prevedere altresì una graduale riduzione degli aiuti durante il periodo di transizione.</p>
      <p sl="es">La nostra proposta prevede dunque una riduzione lineare degli aiuti in base a una percentuale che mira chiaramente a sospenderli al termine del periodo di transizione.</p>
      <p sl="es">Desidero ringraziare nuovamente l'onorevole Rapkay e quanti hanno collaborato alla relazione oggetto della discussione odierna. Terremo conto della posizione del Parlamento sulla relazione e stiamo portando avanti le discussioni in seno al Consiglio, naturalmente di concerto con la Presidenza belga. Alla luce della posizione del Parlamento e del Consiglio, la Commissione farà naturalmente pervenire il proprio parere nelle prossime settimane.</p>
    </intervention>
    <intervention id="2-044" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">relatore per parere della commissione per l'industria, la ricerca e l'energia. – Signora Presidente, Commissario Almunia, onorevoli deputati, nessuno mette in dubbio che il carbone costituisca un'importante risorsa del nostro approvvigionamento energetico. È altrettanto assodato che l'industria carboniera deve essere competitiva e che il ricorso alle sovvenzioni non è la strada giusta.</p>
      <p sl="de">Resta ora da decidere se il termine ultimo debba essere il 2014 o il 2018. L'onorevole Rapkay ha esposto varie argomentazioni intelligenti, che non ripeterò. Voglio rivolgere alla Commissione soltanto una richiesta. In tutte le commissioni parlamentari coinvolte, la maggioranza è favorevole a considerare la competitività un criterio da soddisfare. Per quanto riguarda la scadenza, dobbiamo semplicemente assicurare agli Stati membri la necessaria flessibilità affinché la pressione sui soggetti coinvolti, sull'occupazione e sulle strutture economiche possa essere mantenuta a livelli gestibili. L'unica argomentazione sollevata che, per inciso, si scontra con la valutazione d'impatto della Commissione che inizialmente sembrava propendere per il 2018, consiste nella possibilità che entrino in gioco motivazioni legate alla politica ambientale. Vorrei ribadire che in termini climatici non fa alcuna differenza se utilizziamo carbone importato o prodotto in Europa. Chiedo alla Commissione di considerare se, qualora il Parlamento e il Consiglio sollevassero altre argomentazioni di questo genere, questa scadenza quadriennale possa portare a una maggiore flessibilità da parte sua. Credo fosse questo l'intento del riferimento rivolto poc'anzi alla Commissione sulla questione e ne sono grato.</p>
    </intervention>
    <intervention id="2-045" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">relatore per parere della commissione per lo sviluppo regionale. – Signora Presidente, a nome della commissione REGI accolgo con favore la proposta della Commissione, sebbene abbiamo raccomandato alcune modifiche e la proroga del termine ultimo per la chiusura delle miniere non competitive. Senza quest'accortezza, intere regioni interessate dalle chiusure rischiano di dover affrontare povertà e pesanti conseguenze sociali.</p>
      <p sl="cs">Abbiamo proposto anche di adattare l'impiego delle risorse di coesione per le regioni coinvolte. La commissione ritiene che la chiusura delle miniere non competitive non sia l'unico utilizzo accettabile degli aiuti di Stato, che dovrebbero servire anche a stimolare lo sviluppo finalizzato alla competitività.</p>
      <p sl="cs">La possibilità che una miniera divenga competitiva entro una determinata data è indubbiamente uno sviluppo auspicabile sia nell'interesse della regione coinvolta sia, in ultima analisi, di tutta l'Unione europea. L'importanza delle centrali a carbone per la produzione di energia elettrica consiste nell'essere praticamente gli unici impianti in grado di rispondere in maniera immediata e flessibile con un incremento della produzione in caso di una repentina impennata della domanda di elettricità, a prescindere da altri fattori. Se vogliamo che la sicurezza energetica dell'Unione non resti soltanto uno slogan, non possiamo pensare di gestirla senza miniere e senza un'industria carboniera stabile e competitiva.</p>
    </intervention>
    <intervention id="2-046" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signora Presidente, vorrei innanzi tutto esortare il Commissario Almunia a restare fedele alla proposta iniziale per il 2018, dal momento che era giustificata e fondata su motivazioni di ordine economico, regionale, sociale e di politica energetica.</p>
      <p sl="de">Non capisco per quale ragione il collegio dei membri della Commissione abbia sollevato motivazioni ambientali per nulla pertinenti. Come già detto, non fa alcuna differenza se si utilizza carbone importato oppure estratto e sovvenzionato in Europa: in entrambi i casi, la nostra impronta di carbonio resta pressoché invariato invariata, anzi, probabilmente peggiora sensibilmente con l'utilizzo di carbone importato, che deve essere trasportato dal Canada, dall'Australia o da altre regioni del mondo. Ecco perché questa argomentazione è infondata. Ringrazio l'onorevole Rapkay per aver delineato questa proposta in stretta collaborazione con il gruppo del Partito popolare europeo (Democratico cristiano). Credo che richieda un regolamento del Consiglio. Il trattato di Lisbona presenta una lacuna per cui i regolamenti in base alla normativa in materia di concorrenza non rientrano nella procedura di codecisione del Parlamento e il processo, che non richiede una vera e propria valutazione, si basa ancora sul regolamento n. 17 del 1965. Ora si rende pertanto necessario – almeno per quanto riguarda la nostra dichiarazione – un voto ad ampia maggioranza, affinché il carbone, che costituisce una delle principali risorse energetiche ancora disponibili in Europa, continui ad essere competitivo.</p>
      <p sl="de">Il nostro gruppo appoggerà pienamente la relazione Rapkay. Chiediamo al Commissario Almunia di esortare la Commissione a presentare una nuova proposta per il 2018 e intendiamo emendare due punti della relazione approvata: il primo riguarda le modalità della progressiva riduzione degli aiuti. Riteniamo infatti che la questione dovrebbe essere lasciata alla competenza degli Stati membri durante questi otto anni.</p>
      <p sl="de">La seconda osservazione riguarda la scadenza del regolamento nel 2030. Anche le discussioni in seno al Consiglio sul regolamento sono giunte a questo punto. Soltanto quando il Parlamento si dichiarerà nettamente a favore del 2018 sarà possibile effettuare una valutazione corretta delle motivazioni sociali, politiche, economiche, regionali e in materia di politica energetica.</p>
    </intervention>
    <intervention id="2-047" speaker_id="96673" name="Olle LUDVIGSSON" is_mep="True" mode="spoken" nationality="Sweden" birth_date="28-10-1948" birth_place="Hälsö" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">a nome del gruppo S&amp;D. – Signora Presidente, dal momento che si tratta di una questione tutt'altro che semplice, è importante che il Parlamento assuma una posizione equilibrata. Sono due gli aspetti principali da prendere in considerazione: da una parte, appare irragionevole nel lungo periodo continuare a tenere in vita artificialmente questa forma di attività non competitiva. Dal punto di vista dell'ambiente e della competitività, non è sostenibile utilizzare programmi di sovvenzioni pubbliche a sostegno di un'industria non redditizia ed è quindi logico provvedere a una progressiva riduzione degli aiuti destinati all'industria carboniera.</p>
      <p sl="sv">L'abolizione delle sovvenzioni avrà d'altro canto notevoli ripercussioni non soltanto sulle decine di migliaia di minatori costretti a cercare una nuova occupazione, ma anche sulle loro famiglie e su quanti dipendono dall'industria carboniera. Sarà una transizione difficile per i cittadini delle regioni coinvolte. Trovare un equilibrio tra questi due aspetti non è affatto semplice, eppure ritengo che la proposta della Commissione sia riuscita in questo intento. Le sovvenzioni cesseranno, ma il processo sarà gestito prestando la necessaria attenzione sia all'occupazione sia all'ambiente.</p>
      <p sl="sv">La sospensione delle sovvenzioni sarà un duro colpo per le regioni interessate, ma la proposta prevede al contempo misure sociali e ambientali di ampio respiro, finalizzate a rendere questo processo di adeguamento regionale il più efficiente possibile. È essenziale che le autorità nazionali e regionali sfruttino appieno tutte queste opportunità e, al fine di rendere il risultato finale accettabile per queste regioni, è importante effettuare investimenti su vasta scala finalizzati a iniziative per il mercato del lavoro e a provvedimenti per il ripristino ambientale.</p>
      <p sl="sv">Fino ad ora, la discussione si è concentrata su tre punti. In primo luogo, è stato proposto di mantenere in attività le miniere di carbone che diventano competitive durante il periodo di transizione. A mio avviso, sarebbe sbagliato procedere in questo senso, perché gli aiuti da erogare devono essere utilizzati in maniera corretta e orientati alla chiusura definitiva. In secondo luogo, si è discusso di un termine ultimo per la sospensione degli aiuti destinati alle chiusure. A questo proposito è importante ricordare che l'attuale regolamento è in vigore dal 2002 e tutti erano al corrente che le esenzioni dalle regole sulla concorrenza sarebbero scadute quest'anno. Nessuna sorpresa, quindi. Posso essere flessibile quando si tratta di fissare l'anno esatto. In terzo luogo, vi è divergenza di opinioni su quegli aspetti della posizione del Parlamento che riguardano l'ambiente e la stabilità. Ritengo che tali elementi debbano essere quanto più chiari possibile ed messi più in evidenza di quanto non lo siano nel testo elaborato dalla commissione per i problemi economici e monetari. È fondamentale lanciare il giusto segnale.</p>
    </intervention>
    <intervention id="2-048" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">a nome del gruppo ALDE. – Signora Presidente, devo dire che sono commossa dall'idillio tra il PPE e il gruppo S&amp;D, ma ritengo che l'abbraccio affettuoso tra gli onorevoli Rapkay e Langen non faccia che tenere l'Europa bloccata nel passato.</p>
      <p sl="en">Stiamo parlando della settima proroga del regime speciale di aiuti di Stato. Lo stesso onorevole Rapkay ci ha ricordato che era già stato relatore nel 2002. Chi ci garantisce che questa discussione non si ripeterà nel 2018? Perché le motivazioni che erano valide nel 2002 e che lo sono ancora oggi, lo saranno anche nel 2018. Il mio gruppo appoggia incondizionatamente la posizione della Commissione. Abbiamo chiesto una votazione separata sugli emendamenti nn. 25 e 27 e chiediamo a tutti i colleghi dei due principali gruppi di votare contro tali emendamenti e sostenere la posizione della Commissione che punta alla sospensione degli aiuti entro il 2014.</p>
      <p sl="en">So che si sono svolte votazioni nelle varie commissioni e che molti colleghi dei due principali gruppi non condividono la posizione attuale. Credo debbano rendersi conto che hanno tutta la libertà di votare secondo coscienza, perché di fatto non è il Parlamento europeo a decidere. Il voto deve rispecchiare anche il loro punto di vista.</p>
      <p sl="en">Non stiamo negoziando, non dobbiamo trovare un compromesso. Possiamo lanciare un forte segnale politico a sostegno della Commissione e ritengo che questo Parlamento debba fungere da contrappeso alla fortissima pressione politica esercitata dagli Stati membri sulla Commissione e dimostrare che guarda al futuro, e non al passato.</p>
    </intervention>
    <intervention id="2-049" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">a nome del gruppo Verts/ALE. – Signora Presidente, onorevoli colleghi, il gruppo Verde/Alleanza libera europea non è contrario all'investimento di fondi pubblici, a condizione che fungano da catalizzatore per la trasformazione a cui la nostra società, la nostra industria e la nostra economia devono sottoporsi per diventare più eque e, soprattutto, più sostenibili. Va ricordato che gli aiuti alle miniere di carbone non competitive si scontrano con tali obiettivi, in quanto sovvenzionano un settore non più sostenibile né dal punto di vista economico – altrimenti non avrebbe bisogno di sussidi – né da quello ambientale.</p>
      <p sl="fr">Come ha appena ricordato l'onorevole in ’t Veld, da decenni l'industria carboniera chiede la proroga di questa transizione, posticipando all'infinito; da decenni − mi rivolgo ai colleghi tedeschi − vari paesi europei tentano di porre fine a un'industria ormai insostenibile: è il caso della Francia e di molti altri. Appoggiamo pertanto la posizione della Commissione e, di conseguenza, la proposta di utilizzare le sovvenzioni per ricollocare in maniera dignitosa i lavoratori interessati.</p>
      <p sl="fr">Davanti a quanto abbiamo sentito oggi, la Commissione tuttavia si prepara a battere un'alquanto ingloriosa ritirata, Commissario Almunia, sotto la pressione esercitata, tra gli altri, dal Commissario Oettinger, la cui condotta sulla questione non è stata quella che ci si aspetterebbe da un membro del collegio incaricato di tutelare l'interesse generale, quanto piuttosto da un rappresentante ufficiale degli specifici interessi settoriali di un determinato paese, la Germania. E quel che è peggio, non si cura nemmeno di nasconderlo!</p>
      <p sl="fr">Fintantoché l'Unione europea e gli Stati membri si sforzeranno di sostenere le industrie del passato con fondi pubblici che – mi auguro che la crisi in Irlanda ce lo abbia dimostrato – sono diventati estremamente limitati, fintantoché con questi fondi si sovvenzionano settori industriali degni del XVIII secolo, l'Europa non sarà in condizione di assumere un ruolo di leadership nell'industria del XXI secolo. Nel frattempo, il mondo sta cambiando, e sta cambiando in fretta.</p>
    </intervention>
    <intervention id="2-050" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo ECR. – Signora Presidente, è evidente che la proposta avanzata dalla Commissione europea è stata scritta sotto i dettami della politica sul clima e senza considerare le conseguenze di ordine sociale – specie nel settore energetico – per paesi quali Germania, Spagna e Polonia. Il mercato mondiale del carbone sta evolvendo davanti ai nostri occhi. La domanda e, con essa, il prezzo del carbone stanno salendo, pertanto le miniere che oggi non sono redditizie potrebbero forse diventarlo in futuro.</p>
      <p sl="pl">Abbandonare il carbone pone seri problemi alla sicurezza energetica di paesi come la Polonia, dove almeno il 95 per cento della produzione energetica dipende da questo combustibile. In un simile contesto, accantonare il carbone lascia una sola alternativa: una dipendenza ancora più marcata dal gas, che viene importato da un'unica direzione. Prima di decidere di esercitare pressioni politiche per abbandonare il carbone, occorre pertanto garantire la diversificazione e la sicurezza dell'approvvigionamento di gas, dal momento che è l'unica alternativa concreta per il settore energetico dei paesi che utilizzano questo combustibile.</p>
      <p sl="pl">Sono queste le motivazioni che ci portano ad appoggiare i compromessi presentati dalla commissione per i problemi economici e monetari e dalla commissione per l'industria, la ricerca e l'energia, che prevedono la possibilità per i bilanci nazionali – che dopotutto non sono di pertinenza dell'UE – di tenere aperte le miniere in quei paesi che ne hanno necessità e la proroga al 2030 della validità del regolamento. Ritengo che le proposte iniziali della Commissione europea fossero ben più vicine proprio a questa posizione e solo nella fase conclusiva essa abbia optato per l'irrealistica scadenza del 2014.</p>
    </intervention>
    <intervention id="2-051" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, continuare a sostenere l'industria carboniera non è soltanto giustificabile ma, a mio avviso, essenziale. Occorre prorogare gli aiuti non soltanto fino al 2014, ma ben oltre tale data. È nostro dovere tutelare i cittadini dell'Unione europea dalle numerose ripercussioni negative della globalizzazione e consiste questo implica anche offrire ai lavoratori dei settori non più competitivi sul mercato mondiale opportunità di riqualificazione per trovare un altro impiego.</p>
      <p sl="de">Non occorre essere esperti per comprendere che l'industria carboniera necessita di lavoratori specializzati, molti dei quali lavorano nelle miniere per tutta la vita; a mio avviso, occorre molto tempo per poter offrire a tutti una nuova occupazione e probabilmente non ha più molto senso offrire ai minatori più anziani la possibilità di riqualificarsi. Dobbiamo permettere alle regioni minerarie di svincolarsi gradualmente dall'industria carboniera, senza per questo vedere significativamente compromesso il loro benessere. Queste aree possono contare ancora su un notevole potenziale economico, se si offre loro la possibilità di ristrutturare le proprie economie. Negli ultimi anni, i drastici tagli alle sovvenzioni per l'industria carboniera hanno creato enormi difficoltà a molte regioni minerarie che non sono state in grado di reagire con la necessaria rapidità all'evoluzione delle condizioni economiche, a causa della forte dipendenza dall'industria carboniera, e hanno dovuto affrontare un aumento della povertà, conseguenza che dobbiamo evitare. Con il voto favorevole possiamo risparmiare un notevole danno economico e sociale a molte regioni europee.</p>
    </intervention>
    <intervention id="2-052" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="sv">Signora Presidente, quando si tratta di aiuti di Stato per l'industria carboniera, ritengo che dovremmo fare tutto il possibile per rendere l'economia europea il più competitiva possibile, intervenendo in ambiti diversi. Dobbiamo fissare un obiettivo per l'industria automobilistica, per il settore ingegneristico e per quello medico e, affinché sia efficace, dobbiamo trasformare la nostra economia per consentirle di rispondere alle esigenze della moderna concorrenza e dell'economia globale.</p>
      <p sl="sv">Alla luce di quanto detto, nutro seri dubbi sulla proroga delle sovvenzioni statali per le miniere di carbone non competitive. Per gli Stati significherà investire denaro in imprese non redditizie, che non sono in condizione di sostenere l'occupazione di cui stiamo parlando e che non contribuiranno a migliorare lo stato dell'ambiente. Comporterà altresì un rallentamento della trasformazione necessaria per essere veramente competitivi. Questa decisione ostacolerà lo sviluppo di altri settori e, nell’arco di qualche anno, ci saranno ancora lavoratori impiegati in attività che non offrono sicurezza a lungo termine né la possibilità di generare reddito, e le regioni che abbiamo citato dipenderanno ancora da miniere di carbone non redditizie.</p>
      <p sl="sv">Sulla base di queste considerazioni, ritengo doveroso sostenere la proposta della Commissione, alla quale esprimeremo voto favorevole.</p>
    </intervention>
    <intervention id="2-053" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, Commissario Almunia, è giunto il momento di stringere i denti, anziché prolungare l'agonia. Questa è la mia posizione sulla questione oggetto della discussione: sono favorevole alla proposta della Commissione di sospendere nel 2014 gli aiuti di Stato per le miniere che non saranno più competitive a tale data. I costi di ciascun posto di lavoro nell'industria carboniera sono nettamente superiori alla media e questi fondi non vengono spesi per sviluppare occupazione sostenibile e competitiva per il futuro. Ritengo pertanto giusto sospendere gli aiuti di Stato per le miniere non competitive nel 2014 e investire i fondi così recuperati in ricerca e sviluppo, nell'istruzione e nella formazione: è l'unico modo per mantenere il nostro vantaggio tecnologico e restare competitivi nel contesto dell'economia globale.</p>
    </intervention>
    <intervention id="2-054" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, ritengo che la proposta di chiudere le miniere e di tagliare le sovvenzioni sia prematura e avrebbe ripercussioni negative a livello socioeconomico e regionale.</p>
      <p sl="ro">Non dimentichiamo che il settore carboniero europeo impiega circa 100 000 persone, 42 000 nell'estrazione del carbone e 55 000 nell'indotto, e l'economia di alcune regioni europee dipende interamente da questa attività. Molti degli abitanti di queste aree lavorano nelle miniere o nelle attività che ruotano attorno all'industria carboniera.</p>
      <p sl="ro">Queste misure potrebbero avere conseguenze negative e addirittura gettare le comunità locali nell'assoluta povertà. Occorre pertanto elaborare quanto prima una strategia per riqualificare i lavoratori interessati dalla chiusura degli impianti.</p>
      <p sl="ro">Serve al contempo un sostegno speciale a titolo dei Fondi strutturali dell'UE per fornire assistenza alle zone che si troveranno in difficoltà in seguito all'applicazione di queste misure. C'è inoltre il rischio che i minatori e le loro famiglie perdano fiducia nel processo politico responsabile delle decisioni che li toccano in prima persona, se adottate in momenti poco opportuni.</p>
      <p sl="ro">Dobbiamo inoltre prestare particolare attenzione alle regioni scarsamente popolate, che risentiranno maggiormente in termini socioeconomici. Ritengo che il 2014 non sia un termine realistico per la chiusura delle miniere. D'altro canto, il termine del 2020 espressamente proposto dalla commissione per l'industria, la ricerca e l'energia non ha ottenuto l'appoggio necessario, per cui ci si potrebbe accordare sulla data del 2018.</p>
      <p sl="ro">L'industria carboniera costituisce parte integrante della politica europea ed è la risorsa interna dell'UE che ne garantisce la sicurezza dell'approvvigionamento. Occorre un periodo di transizione per consentire a queste miniere, e a quelle che ne hanno le potenzialità, di divenire progressivamente più competitive per assicurare l'accesso al carbone europeo ed evitare ripecussioni socioeconomiche.</p>
    </intervention>
    <intervention id="2-055" speaker_id="28320" name="Ivo STREJČEK" is_mep="True" mode="spoken" nationality="Czechia" birth_date="11-01-1962" birth_place="Nové Město na Moravě" p_group="European Conservatives and Reformists Group" m_state="CZ">
      <p sl="cs">Signora Presidente, non vi è dubbio che le sovvenzioni a determinati settori dell'economia distorcano e distruggano la concorrenza, e che gli aiuti di Stato interferiscano con il buon funzionamento del mercato, non soltanto nel breve periodo, ma anche a lungo termine.</p>
      <p sl="cs">Da una parte ci sono regioni che probabilmente dovranno affrontare elevati livelli di disoccupazione, dall'altra, dobbiamo ricordare le aree che hanno già avviato la ristrutturazione di questo settore dell'economia, che hanno affrontato la disoccupazione e sono riuscite a reagire. Nella votazione odierna, i Conservatori e Riformisti europei sosterranno tutte le proposte che accorderanno ai singoli Stati membri tempo sufficiente per una riqualificazione su larga scala dei lavoratori, per pianificare la gestione delle questioni ambientali legate all'estrazione del carbone e attenuare tempestivamente le ripercussioni sociali.</p>
    </intervention>
    <intervention id="2-056" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signora Presidente, signor Commissario, è un peccato che il Parlamento non abbia diritto ad altro se non alla consultazione quando si discute del futuro di 180 000 famiglie europee e della fonte energetica autoctona dell'Unione europea per eccellenza.</p>
      <p sl="es">Le sovvenzioni non portano alla competitività, ma rendere il carbone europeo competitivo attraverso i sussidi è necessario sotto il profilo strategico: innanzi tutto perché il 60 per cento dell'energia europea è importata e il restante 40 per cento è in gran parte costituito dal nucleare, che la maggioranza di quest'Aula non appoggia. L’altra ragione è il rincaro del prezzo del carbone europeo, che si sta avvicinando sempre più a quello internazionale.</p>
      <p sl="es">Vi chiedo: in che cosa consiste il carbone competitivo? Domandatevi se tutto il carbone che l'Unione europea importa include i costi sociali e quelli legati alla sicurezza delle miniere che il prezzo del carbone europeo prevede. È questo il modello che molti di voi auspicano per l'Europa? Intendete avallare l'importazione di prodotti che non rispettano i principi della preferenza dell'Unione e che non comprendono i diritti sociali? Siete contrari a questi stessi presupposti quando si tratta del carbone europeo?</p>
      <p sl="es">Occorre un periodo di transizione il più lungo possibile, per introdurre la combustione pulita e tecnologie di stoccaggio che già esistono nell'UE. Se costringiamo le miniere europee a chiudere, senza carbone europeo non ci saranno più incentivi per la progressiva riduzione delle emissioni da parte delle centrali termoelettriche, che continueranno a utilizzare carbone importato e a produrre CO2 . Che cosa preferite: la CO2 che viene dall'estero oppure la possibilità di trattarla e stoccarla impiegando tecnologia europea?</p>
      <p sl="es">Non credo che respingere la possibilità del carbone UE, come state facendo, sia indice di liberalismo, ma soltanto ipocrisia.</p>
    </intervention>
    <intervention id="2-057" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, il carbone è una componente importante del mix energetico dell'Unione europea. In Europa, il settore del carbone dà lavoro a 280 000 persone, soprattutto nelle regioni mono-industriali ed è quindi importante che l'UE copra gran parte del proprio fabbisogno di carbone attingendo alla produzione interna, naturalmente a prezzi competitivi, attraverso la razionalizzazione dei processi di estrazione e lavorazione del carbone.</p>
      <p sl="ro">Senza aiuti di Stato, la produzione si ridurrà del 20 per cento, con una perdita di 100 000 posti di lavoro. Le sovvenzioni statali al carbone fossile sono un'assoluta necessità: le miniere non sono competitive poiché impiegano attrezzature obsolete. Gli aiuti di Stato consentirebbero di riconfigurarle e garantire così i posti di lavoro.</p>
      <p sl="ro">Rispetto alla proposta della Commissione, siamo favorevoli a posticipare la scadenza del piano di chiusura. La commissione per l'industria, la ricerca e l'energia ha votato a favore del 2020 e noi appoggeremo il compromesso che l'onorevole Rapkay ha raggiunto insieme ai deputati di altri gruppi politici.</p>
      <p sl="ro">Siamo favorevoli alla soppressione dell'articolo 3, paragrafo 1, lettera h, e segnatamente della percentuale fissata per la graduale cessazione degli aiuti, affinché gli Stati membri che intendono concedere sovvenzioni alle miniere di carbone non competitive possano disporre della massima flessibilità possibile.</p>
      <p sl="ro">Gli Stati membri dovrebbero tuttavia elaborare piani finalizzati allo sviluppo economico e sociale delle regioni minerarie, aree spesso a carattere mono-industriale. Tali progetti devono puntare a creare occupazione e a stimolare gli investimenti nell'efficienza energetica e nella produzione di energia da fonti rinnovabili.</p>
      <p sl="ro">Mi congratulo con l'onorevole Rapkay per la relazione e per il lavoro svolto.</p>
    </intervention>
    <intervention id="2-058" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, onorevoli colleghi, i miei complimenti al Commissario Almunia per la discussione aperta che si è svolta in Commissione. Ci sono valide ragioni per cui lei e il Presidente della Commissione Barroso avete preso parte alla discussione in seno al collegio dei membri della Commissione con due date ben diverse in mente. Sono lieto che la Commissione sia in grado di discutere con tanta apertura da un punto di vista normativo e quindi ribaltare la propria decisione: è una capacità ammirevole e al tempo stesso notevole. È positivo che appoggi la nuova decisione in questa sede.</p>
      <p sl="de">Sono molte le ragioni valide alla base di questa decisione. Gli Stati membri interessati hanno elaborato dei piani e sono lieto che sia stata eliminata la clausola di revisione, per cui avremmo dovuto riaprire nuovamente questa spinosa questione dopo il 2012 nel più grande degli Stati membri interessati, ossia la Germania. Questo significa che anche la discussione all'interno del collegio dei membri della Commissione ha avuto un esito estremamente positivo. Il 2018 inevitabilmente arriverà. Sono lieto che l'industria carboniera disponga della sicurezza per fare piani per il futuro e di votare di conseguenza, ma noto comunque che è l'intervento normativo ad avere la meglio.</p>
    </intervention>
    <intervention id="2-059" speaker_id="39721" name="Theodor Dumitru STOLOJAN" is_mep="True" mode="spoken" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Signora Presidente, ho ascoltato i commenti degli onorevoli deputati che hanno sottolineato l'importanza del carbone per la sicurezza energetica dell'economia europea.</p>
      <p sl="ro">Vorrei aggiungere un'ulteriore motivazione: in alcuni paesi, tra cui la Romania, negli anni segnati dalla siccità – che si fanno sempre più frequenti – la produzione di energia idroelettrica e nucleare ha subito una battuta d'arresto. L'unica risorsa immediatamente disponibile nel mio paese, come in altri, per incrementare la produzione energetica è stato il carbone.</p>
      <p sl="ro">Le miniere non redditizie sono numerose, ma si sono dotate di programmi di ristrutturazione con un orizzonte che va oltre il 2014. Da liberale, sono contrario a concedere sovvenzioni alle imprese commerciali, ma non quando si tratta di aziende che attuano programmi di ristrutturazione ben precisi. Intendo pertanto appoggiare l'emendamento che propone un'estensione del periodo previsto per la soppressione delle sovvenzioni alle miniere di carbone che non generano profitti.</p>
    </intervention>
    <intervention id="2-060" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signora Presidente, seppure il carbone sovvenzionato rappresenti soltanto una ridotta percentuale della produzione energetica dell'Unione europea, la chiusura immediata e simultanea delle miniere di carbone fossile avrà un notevole impatto sociale in determinate aree dell'Europa. Tale evoluzione interesserà numerosi lavoratori che non sarà possibile reinserire immediatamente in altri settori, generando così disoccupazione e aree disagiate.</p>
      <p sl="ro">Occorrono provvedimenti immediati per la riqualificazione di questi lavoratori, finanziata da fondi europei. Fintantoché non saranno applicate tali misure, è indispensabile prorogare per lo meno fino al 2018 la data per la soppressione degli aiuti di Stato alla chiusura degli impianti produttivi.</p>
      <p sl="ro">Credo inoltre che spetti a ciascuno Stato membro determinare l'entità della riduzione delle sovvenzioni dopo un certo periodo, senza che siano imposti limiti minimi.</p>
    </intervention>
    <intervention id="2-061" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signora Presidente, Commissario Almunia, onorevoli deputati, vorrei rivolgere qualche commento agli amici liberali e in particolare alla onorevole in ’t Veld. La concorrenza non subirà alcuna distorsione, dal momento che le centrali a carbone continueranno a utilizzare il combustibile d'importazione, incrementando così le emissioni di carbonio. In altre parole, la questione non ha senso, da qualunque punto di vista la si consideri.</p>
      <p sl="de">Non è peraltro possibile proseguire dopo il 2018, per esempio nel caso della Germania: il trattato, che si rivolge ai diretti interessati e non soltanto allo Stato, prevede infatti come termine il 2018, affinché i costi a lungo termine legati alla chiusura delle miniere non debbano gravare sullo Stato. Tali oneri, pari a diversi milioni nell'arco di più secoli, saranno a carico di una fondazione: se questa dovesse crollare, comporterebbe per lo Stato un costo ingente, per un periodo indefinito.</p>
      <p sl="de">Una volta elaborato un concetto tanto intelligente con un termine ben definito, è importante attenervisi, anziché tentare di accampare definizioni teoriche del mercato completamente avulse dalla realtà dell'accordo.</p>
    </intervention>
    <intervention id="2-062" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, ringrazio il relatore, che ha visitato la regione di cui sono originario, le Asturie, dove affondano le antiche radici della Spagna e dell'Europa, una regione che, grazie al suo carbone e ai suoi abitanti, si colloca all'avanguardia della società moderna.</p>
      <p sl="es">Le zone minerarie meritano di portare avanti questo lodevole sforzo di rivitalizzazione senza intralci da parte dell'Unione europea, che dovrebbe anzi incoraggiarle. Dobbiamo accantonare il rischio che l'industria carboniera autoctona venga abbandonata e fare in modo che questo settore strategico sopravviva secondo modalità ragionevoli. Occorre altresì assistere questo settore nel recupero della competitività entro un periodo ragionevole, senza penalizzarne l'attività in un secondo momento. Bisogna soprattutto giungere quanto prima all'estrazione pulita.</p>
      <p sl="es">Gli ingenti investimenti a favore dell'estrazione pulita devono andare a vantaggio innanzi tutto dell'Europa e delle sue zone minerarie. È assurdo che chi si oppone al carbone europeo difendano o tollerino quello proveniente da altre parti del mondo, che viene prodotto a fronte di un maggiore impatto ambientale, macroscopiche lacune in termini di sicurezza e retribuzioni non competitive. Una simile situazione costituirebbe un'intollerabile discriminazione nei confronti del nostro stesso territorio. Esorto tutti a mantenere in attività la nostra industria carboniera puntando sulle nuove tecnologie.</p>
    </intervention>
    <intervention id="2-063" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, la competitività è importante, ma non può essere l'unico criterio. La nostra dipendenza energetica dimostra che soltanto il carbone, come fonte interna di combustibile fossile, è in grado di garantire un approvvigionamento sicuro e l'importanza in termini economici e sociali dell'industria carboniera in varie regioni europee indica che la chiusura delle miniere non deve essere considerata inevitabile, nel 2014 come nel 2018.</p>
      <p sl="es">Se continuiamo a dipendere dal carbone come fonte energetica, nel 2018 dovremo ancora garantire l'approvvigionamento energetico ricorrendo agli aiuti, se le miniere non saranno competitive, oppure facendone a meno, se invece lo diventeranno.</p>
      <p sl="es">Occorre tenere in considerazione la competitività del carbone non soltanto in termini economici, ma anche occupazionali e ambientali. Il carbone europeo è sicuro, e dobbiamo tenerlo ben presente, soprattutto quando gli incidenti nelle miniere sono all'ordine del giorno, al di fuori dell'Europa. Il carbone europeo può inoltre diventare una risorsa pulita.</p>
      <p sl="es">Negli emendamenti alla relazione Rapkay, chiediamo pertanto una proroga a tempo indeterminato per le sovvenzioni ai costi legati alla cattura del carbonio e a qualsiasi altra tecnologia in grado di rendere la combustione del carbone più rispettosa dell'ambiente.</p>
    </intervention>
    <intervention id="2-064" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">Signora Presidente, questo provvedimento conferma l'adagio secondo cui il finanziere sta allo Stato come la corda all'impiccato. Vorrei fare tre osservazioni: ritengo innanzi tutto che i fondi dovrebbero andare a sostegno di quelle miniere competitive che costituiscono il 5 per cento di tutti gli impianti dell'Unione europea. In seconso luogo dovremmo evitare l'importazione di carbone sovvenzionato e dovremmo infine evitare anche ogni interferenza da parte delle lobby. Vorrei ricordare l'esempio della Federazione russa, dove la lobby del petrolio ha portato alla chiusura delle miniere della regione della Vorkuta, con conseguenze sociali disastrose che l'UE deve evitare.</p>
    </intervention>
    <intervention id="2-065" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Signora Presidente, al fine di attutire l'impatto sociale ed energetico e garantire la sicurezza delle riserve energetiche, abbiamo presentato in plenaria tre emendamenti che perseguono i seguenti obiettivi: innanzi tutto, ridurre il volume generale degli aiuti per ciascun anno, pur senza limiti percentuali o per azienda. A questo proposito, ringraziamo l'onorevole Langen per la posizione assunta sulla rimozione dei riferimenti fissi e sulla possibilità per ciascuno Stato membro di decidere in base ai propri interessi.</p>
      <p sl="es">La seconda finalità è la proroga al 2030 degli aiuti a copertura dei costi straordinari. Queste proposte contribuiranno a ridurre la dipendenza energetica di numerosi paesi europei, tra cui la Spagna; permettendo di continuare la produzione interna e tutelare migliaia di posti di lavoro da cui dipendono in larga misura importanti regioni spagnole ed europee.</p>
    </intervention>
    <intervention id="2-066" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, desidero innanzi tutto congratularmi con l'onorevole Rapkay per l'impegno profuso.</p>
      <p sl="ro">Concordo sulla necessità di prolungare il periodo di transizione fino al 2018, com'è stato proposto. Personalmente ero a favore di un'ulteriore proroga della chiusura delle miniere non competitive o, auspicabilmente, di riportarne una parte alla redditività, dal momento che gran parte della popolazione delle zone minerarie è interessata da quest'attività.</p>
      <p sl="ro">È indispensabile predisporre piani per la riqualificazione professionale e la ripresa socioeconomica, da attuare compiutamente prima di procedere alla chiusura delle miniere, al fine di scongiurare gravi problemi sul piano sociale. Va previsto un orizzonte di lungo periodo per l'attuazione di progetti per la riqualificazione professionale e la pulizia di questi siti. Soprattutto durante l'attuale crisi, sarebbe opportuno attingere ai Fondi strutturali, data la rilevanza sociale, economica ed ambientale di questa questione per l'Unione europea.</p>
    </intervention>
    <intervention id="2-067" speaker_id="39725" name="Iuliu WINKLER" is_mep="True" mode="spoken" nationality="Romania" birth_date="14-03-1964" birth_place="Hunedoara" m_state="RO">
      <p sl="ro">Signora Presidente alcuni deputati hanno osservato che questa discussione ricorre spesso al Parlamento europeo. Lo è senz'altro, ma stavolta si svolge in condizioni economiche e sociali diverse dal passato.</p>
      <p sl="ro">L'Unione europea sta attraversando una crisi, sullo sfondo di una recessione di portata mondiale. Non ci siamo ancora lasciati alle spalle le difficoltà e numerosi Stati membri ancora lottano contro la recessione. Date le circostanze, non credo che questo Parlamento voglia aggiungere altri 100 000 disoccupati a quelli che l'Unione europea già conta.</p>
      <p sl="ro">Stiamo discutendo di una nuova strategia energetica europea e la nostra azione non deve puntare ad accentuare la dipendenza da un'unica fonte di idrocarburi, quanto piuttosto a rafforzare la nostra autonomia economica.</p>
      <p sl="ro">Per quanto riguarda il riferimento al XXI secolo, ritengo che dovremmo partecipare a questa economia concentradoci, al tempo stesso, sulla diversificazione del potenziale attuale. A questo proposito, mi complimento con l'onorevole Rapkay.</p>
    </intervention>
    <intervention id="2-068" speaker_id="96792" name="Bogdan Kazimierz MARCINKIEWICZ" is_mep="True" mode="spoken" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Signora Presidente, data la specifica natura della normativa oggetto della discussione odierna, non dobbiamo dimenticare che in alcuni Stati membri dell'Unione la produzione energetica si affida principalmente al carbone. Le modifiche alla legislazione proposte devono essere attuate in modo che la velocità dei cambiamenti permetta ai cittadini e alle strutture sociali di assimilarle adeguatamente. Accolgo con favore il compromesso raggiunto. Considerato il ruolo del carbone nel garantire la sicurezza energetica, occorre stabilizzarne l'estrazione ai livelli richiesti. Come combustibile il carbone continuerà a rivestire un ruolo cruciale ai fini dell'equilibrio energetico, in quanto conferisce stabilità alla sicurezza energetica dell'Europa. Mi auguro che il Consiglio condivida la nostra preoccupazione e tenga conto della posizione concordata dal Parlamento europeo.</p>
    </intervention>
    <intervention id="2-069" speaker_id="96833" name="Jens GEIER" is_mep="True" mode="spoken" nationality="Germany" m_state="DE">
      <p sl="de">Signora Presidente, Commissario Almunia, onorevoli colleghi, due brevi annotazioni. La prima riguarda la competitività, citata a più riprese nella relazione. Pensate a quanti incidenti nelle miniere ogni giorno danno notizia i media: seppure l'attività mineraria, e in particolare l'estrazione del carbone, sia diffusa in tutto il modo, gli standard di sicurezza sono nettamente inferiori a quelli osservati nelle miniere tedesche ed europee. Può sembrare un pretesto per ingigantire la questione, ma personalmente non tengo in gran conto la competitività ottenuta a costo della vita dei minatori. Se tuttavia consideriamo le ripercussioni di un abbandono anticipato dell'industria carboniera per la politica industriale, voglio far notare che l'attrezzatura europea in questo settore è competitiva. Invito quanti considerano l'industria carboniera un'attività del passato, e in particolare l'onorevole Klinz, a visitare una miniera: si renderanno immediatamente conto che questo settore si avvale di soluzioni tecnologicamente all'avanguardia e che la questione è se vogliamo o meno che continui a generare profitti. So che non è a questo che punta l'Alleanza dei Democratici e dei Liberali per l'Europa. Temo che il settore delle attrezzature specializzate seguirà la produzione mineraria e si trasferirà al di fuori dei confini europei.</p>
    </intervention>
    <intervention id="2-070" speaker_id="photo_generic" name="Joaquín Almunia" is_mep="True" mode="spoken">
      <p sl="es">Vicepresidente della Commissione. – Signora Presidente, ribadisco quanto affermato nel discorso di apertura: la Commissione ed io personalmente stiamo seguendo con attenzione tutti i commenti presentati e terremo conto anche della posizione del Parlamento, una volta che la relazione Rapkay sarà approvata.</p>
      <p sl="es">Ritengo necessario distinguere – come è già stato fatto pressoché in tutti gli interventi – tra carbone come fonte energetica primaria e la normativa che regola le sovvenzioni pubbliche alle miniere non competitive, questione ben diversa.</p>
      <p sl="es">La nostra proposta, di cui stiamo discutendo oggi e che il Consiglio affronterà nelle prossime settimane, riguarda la seconda questione, ossia l'attività carboniera non competitiva, anziché l'utilizzo del carbone, che costituisce l'oggetto di un dibattito che già abbiamo affrontato e che, ovviamente, intendiamo portare avanti.</p>
      <p sl="es">A nostro avviso, occorre porre fine entro un termine preciso all'attività carboniera non competitiva che richiede il costante ricorso a sovvenzioni pubbliche. La nostra posizione è chiara ed è stata affermata da tempo, come è stato ricordato. Il problema è che non tutti hanno rispettato le scadenze che di volta in volta sono state fissate. La nostra proposta intende assicurare che tali termini vengano rispettati una volta per tutte.</p>
      <p sl="es">A differenza del passato, le circostanze attuali ci impongono di prendere in considerazione gli aiuti all'industria carboniera tenendo presenti due elementi aggiuntivi: il primo è il cambiamento climatico, questione affrontata più volte e per cui l'Unione europea ha fissato obiettivi ben precisi. Il secondo consiste nelle ripercussioni della crisi e le conseguenze per i bilanci dei governi nazionali, che aggravano ulteriormente la situazione dei conti pubblici.</p>
      <p sl="es">Non sono però solo questi gli aspetti da tenere presenti: come puntualizzato in quasi tutti gli interventi, occorre fissare una scadenza per la soppressione degli aiuti di Stato alle miniere non competitive.</p>
      <p sl="es">La questione è al centro della discussione e in quest'Aula abbiamo sentito posizioni diverse. Il dibattito è in atto anche in seno al Consiglio e attenderemo i primi di dicembre per conoscerne la posizione. Ovviamente anche la Commissione ha affrontato l’argomento e lo farà ancora.</p>
      <p sl="es">Come ha ricordato l'onorevole Langen, si tratta di un regolamento del Consiglio. Il parere del Parlamento è estremamente importante, ma il trattato prevede che le questioni relative agli aiuti di Stato siano governate da un regolamento del Consiglio, che deciderà la posizione da assumere. In occasione della riunione del comitato dei rappresentati permanenti, la maggioranza era favorevole a fissare la scadenza per la definitiva soppressione degli aiuti al 2018, data successiva a quanto proposto dalla Commissione. Secondo la procedura, tuttavia, a meno che il Consiglio non decida all'unanimità, la proposta della Commissione legalmente non può essere modificata.</p>
      <p sl="es">Qualunque sarà la decisione del Consiglio, è certo che non sarà unanime, ma in sede di votazione la Commissione presterà la massima attenzione alla posizione del Consiglio e alle argomentazioni del Parlamento. La decisione finale della Commissione si baserà sull'analisi rispettivamente della posizione del Consiglio, secondo le prerogative ad esso attribuite dal trattato, e del Parlamento, alla luce della discussione sulla relazione Rapkay.</p>
      <p sl="es">La Commissione non condivide le motivazioni a favore di aiuti illimitati alle miniere non competitive e vorrei ricordare che, in mancanza di un nuovo regolamento sull'industria carboniera basato sulla proposta della Commissione, il 1° gennaio 2011 entrerà in vigore il quadro generale sugli aiuti di Stato, un provvedimento nettamente più rigido rispetto alla proposta della Commissione che risulterà dalle discussioni in seno al Consiglio e del parere del Parlamento.</p>
    </intervention>
    <intervention id="2-071" speaker_id="1906" name="Bernhard RAPKAY" is_mep="True" mode="spoken" role="relatore" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, Commissario Almunia, è proprio questo il problema. Ha ragione a confermare all’onorevole Langen che si tratta di un regolamento del Consiglio, ma dipende anche dalla disponibilità della Commissione ad ascoltare le argomentazioni avanzate dal Consiglio e da quest’Aula. Era necessario, com’è stato fatto, abbandonare questa proposta così rigida, a favore di un’impostazione sensata, democratica, che preveda una decisione a maggioranza che non richieda l’unanimità.</p>
      <p sl="de">Vorrei avanzare un’ulteriore precisazione in merito all’intervento dell’onorevole Chatzimarkakis: la clausola di revisione a cui si fa riferimento è del tutto irrilevante in questo caso. I dibattiti che si sono svolti in Germania non servivano ad altro se non a salvare la faccia del ministro per gli Affari economici. Per quanto riguarda la preoccupazione del Commissario Almunia, nessuno in quest’Aula, né la relazione stessa, mette in dubbio che la finalità dell’accordo sia la soppressione degli aiuti. Tutt’altra questione è decidere se sia sensato o meno in termini di politica o tecnologia energetica. L’affermazione dell’onorevole Geier è assolutamente corretta, ma nessuno lo mette in discussione. Resta da decidere soltanto se procedere a una sospensione relativamente brusca nel 2014 oppure optare per accordi di transizione verso la data del 2018: non mettiamo in discussione nient’altro. La situazione non è quella delineata dall’onorevole Lambert, per esempio, che ha letto il proprio discorso e ha lasciato l’Aula. Sarebbe dovuto restare e forse avrebbe imparato qualcosa. La questione non consiste nel fatto che alcuni Stati membri non hanno fatto nulla: non è certamente il caso della Spagna, della Polonia, della Romania o della Germania. Nel 1990, in Germania erano oltre 200 000 i lavoratori impiegati nell’industria carboniera; oggi, a distanza di 20 anni, sono circa 20 000, ben il 90 per cento in meno. Dal 2002 ad oggi, da quando il regolamento è entrato in vigore, sono state chiuse molte miniere. Non facciamo finta di niente.</p>
      <p sl="de">Il problema è decidere se serva o meno un periodo di transizione per pervenire a questo risultato, evitando danni di ordine sociopolitico. A mio parere, serve senz’altro. Questo quadriennio non dovrebbe rappresentare un problema, perché nessuno lo mette comunque in discussione. La prego di riferire il messaggio alla Commissione.</p>
    </intervention>
    <intervention id="2-072" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 11.30.</p>
      <a text="(La seduta viene sospesa per qualche minuto)"/>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-073" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Nel redigere questo documento, il relatore ha risposto a due questioni: una relativa all’ambiente, la seconda alla tutela sociale. Dal punto di vista della Romania, che credo sia condiviso anche da Germania, Polonia, Spagna e Ungheria, l’industria carboniera costituisce una componente importante dell’economia nazionale. La chiusura delle miniere di carbone può avere notevoli ripercussioni sociali, legate all’incremento della disoccupazione e all’accentuarsi dello spopolamento delle regioni mono-industriali. Al contempo, la chiusura delle miniere avrà anche un impatto notevole sul settore energetico. Mi rendo conto che tutti questi elementi costituiscono argomentazioni a favore o contro questo provvedimento, ma le circostanze attuali ci conducono tuttavia a un’unica conclusione, ossia prorogare il termine per la chiusura delle miniere non competitive, al fine di sostenere la ricerca di alternative percorribili per i lavoratori di questo settore.</p>
    </intervention>
    <intervention id="2-074" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La Commissione europea sta tentando, ad ogni costo e secondo modalità non giustificate dalla logica economica, di limitare l’estrazione del carbone. Tali sforzi sono stati sostenuti artificialmente dal rialzo dei costi per la produzione di energia nelle centrali a carbone, e mi riferisco ai costi delle emissioni. Questa politica mina le basi economiche di quei paesi in cui la produzione energetica dipende in gran parte dal carbone. Una simile strategia dimostra scarsa comprensione della necessità di elaborare una politica energetica e dei combustibili che sia coerente e privilegi i risultati economici e la competitività. Evidenzia inoltre la mancanza di una politica energetica unitaria in grado di garantire la sicurezza dell’approvvigionamento energetico e l’assenza di norme baste su criteri uniformi per tutto il mercato comune, che porterebbero alla concorrenza trasparente, mantenendo al contempo al minimo i costi sociali. Oggi ci troviamo davanti a una palese violazione di questi principi.</p>
      <p sl="pl">La questione è capire se l’UE abbia bisogno di un’industria che le arrechi beneficio oppure di un’entità sovrannazionale, che porti fondi ai paradisi fiscali. Le industrie primarie e la produzione di energia elettrica richiedono diversi anni di investimenti e concentrazione del capitale, devono pertanto essere sovvenzionate. Inoltre, non devono generare profitti a tutti i costi. La disponibilità di energia e combustibili a basso costo è imprescindibile affinché l’industria secondaria, compresa la produzione delle attrezzature, sia competitiva: si tratta pertanto di redditività netta. Le difficoltà economiche dell’Unione durante la crisi non sono soltanto frutto di disoneste speculazioni finanziarie a livello globale, ma anche della mancanza stessa di una politica industriale solida, unitaria e giusta all’interno dell’UE, e soprattutto di una politica energetica e dei combustibili.</p>
    </intervention>
    <intervention id="2-075" speaker_id="28155" name="Edit HERCZOG" is_mep="True" mode="written" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Le motivazioni contrarie a una rapida soppressione delle sovvenzioni sono molteplici. Penso innanzi tutto alle ripercussioni sociali ed economiche su scala regionale. È importante investire in modo corretto le sovvenzioni tese ad agevolare la chiusura delle miniere, al fine di assicurare ai lavoratori interessati la riqualificazione e il reinserimento nel mercato del lavoro. Una corretta riabilitazione dal punto di vista ambientale è altrettanto importante; in assenza di tali provvedimenti, l’UE rischia di risparmiare meno sulla soppressione delle sovvenzioni rispetto a quanto dovrà destinare alla mitigazione dei danni. Occorre riflettere attentamente sull’effettiva utilità di chiudere le miniere, se l’unico risultato sarà la sostituzione del carbone nazionale con quello importato da paesi al di fuori del mercato comune.</p>
      <p sl="hu">Conviene chiudere le centrali a carbone, una delle fonti di energia elettrica più convenienti, quando già si manifestano allarmanti segnali di scarsità energetica in tutto il mondo? Non dobbiamo dimenticare la crescente domanda di energia all’interno dell’Unione europea, come pure il ruolo del carbone nel contesto della sicurezza energetica. Non possiamo permettere che impianti come la centrale ungherese di Vértes e la miniera di Oroszlány chiudano senza aver prima approntato piani dettagliati, che regolino la situazione dei lavoratori, il ripristino dell’ambiente e che dimostrino, per mezzo di valutazioni d’impatto affidabili, che la chiusura è inevitabile e costituisce la soluzione migliore per ridurre le emissioni di sostanze inquinanti. Il programma di crescita sostenibile dal punto di vista ambientale deve evitare provvedimenti che possono avere gravi conseguenze economiche e sociali.</p>
    </intervention>
    <intervention id="2-998" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Il tentativo dell’Unione europea di ridurre l’impiego di carbone è giusto e doveroso. Dal momento che l’obiettivo a lungo termine per l’Europa e per la razza umana è svincolarsi dalla dipendenza dai combustibili fossili, dobbiamo comprendere che prima o poi le miniere di carbone europee saranno costrette ad adattarsi. La notevole pressione esercitata dalla globalizzazione sul prezzo del carbone spingerà la produzione verso paesi dove la forza lavoro ha costi inferiori e le regioni dell’UE che producono carbone assisteranno a un’emorragia di posti di lavoro e redditi, dal momento che le miniere non saranno più in grado di sostenere la concorrenza. Sebbene sia un’evoluzione tutt’altro che auspicabile, l’intervento delle autorità non può scontrarsi con i principi fondamentali dell’economia di mercato: un’attività produttiva in perdita non può essere mantenuta in vita artificialmente a tempo indeterminato. Non dobbiamo dimenticare che cambiamenti strutturali di questa portata avranno inevitabilmente drammatiche ripercussioni sul piano sociale. La chiusura delle miniere segna spesso la fine della principale fonte di reddito di alcune zone, si ripercuote sulla capacità dei centri urbani di provvedere ai servizi per i propri cittadini e porta intere comunità al declino. È nell’interesse di tutti che cambiamenti sociali di questa portata, legati alla progressiva chiusura delle miniere, vengano condotti con i necessari controlli e in un periodo di transizione sufficientemente lungo. Nel prossimo futuro, il carbone continuerà comunque a rivestire un ruolo centrale: continuerà ad essere utilizzato dall’industria siderurgica, per esempio, e le ricerche sul suo impiego come materia prima per la produzione di polimeri sono incoraggianti. L’utilizzo del carbone nella cogenerazione ha inoltre raggiunto un ottimo rapporto costi/benefici. Non dovremmo cedere all’illusione per cui la chiusura delle miniere di carbone sia una sorta di obiettivo politico fine a se stesso. : un’industria carboniera in attivo deve rappresentare una possibilità per il futuro, anche in Europa.</p>
    </intervention>
    <intervention id="2-076" speaker_id="96765" name="Verónica LOPE FONTAGNÉ" is_mep="True" mode="written" nationality="Spain" birth_date="01-02-1952" birth_place="Caudéran" p_group="Group of the European People's Party (Christian Democrats)" m_state="ES">
      <p sl="es">Vi sono numerose ragioni di ordine strategico, sociale e di sostenibilità regionale per sostenere le sovvenzioni al settore del carbone.</p>
      <p sl="es">Dal punto di vista strategico, dobbiamo tenere presente che il mercato è in rapido cambiamento e abbandonare il carbone senza avere a disposizione una valida alternativa sarebbe una scelta sbagliata. La questione ambientale è altrettanto infondata: il carbone importato inquina quanto quello prodotto internamente. Dovremmo inoltre tenere presente che spesso le miniere da cui viene estratto il carbone importato non rispettano i diritti sociali.</p>
      <p sl="es">Per quanto riguarda la sostenibilità regionale, molto spesso le miniere sorgono in regioni scarsamente popolate che sostanzialmente dipendono da questo settore e rischiano di trasformarsi in veri e propri deserti.</p>
      <p sl="es">L'ultima motivazione, e la più importante, è rappresentata dalle oltre 180 000 famiglie coinvolte. La Spagna e l'Aragona, la mia regione, sono all'avanguardia sul fronte delle energie rinnovabili, con un'autonomia energetica pari a quasi il 60 per cento. L'unica risorsa che possiamo stoccare è il carbone, e serve tempo per migliorare le tecnologie attuali e applicarle all'industria carboniera, trasformando così il carbone prodotto in Europa in una risorsa pulita e sostenibile.</p>
      <a text="(La sessione, sospesa alle 11.05 per la votazione, riprende alle 11.30)"/>
    </intervention>
    <intervention id="2-997" speaker_id="40599" name="Sirpa PIETIKÄINEN" is_mep="True" mode="written" nationality="Finland" birth_date="19-04-1959" birth_place="Parikkala" m_state="FI">
      <p sl="fi">Nonostante tutti i discorsi sul clima, con questa relazione l'Europa rimarrà ancorata al suo passato imbrattato di carbone. La strategia Europa 2020 prevede che l'UE si muova rapidamente verso un futuro a basso tenore di emissioni, basato su fonti di energia rinnovabile. Queste intenzioni resteranno tuttavia lettera morta se in futuro il Parlamento permetterà agli Stati membri di sprecare miliardi per le miniere di carbone.</p>
      <p sl="fi">Le attuali norme sugli aiuti sarebbero venute a scadenza a dicembre, ma la Commissione propone di prorogarle fino al 2014 e il Parlamento – ancor peggio – vorrebbe mantenerle valide addirittura fino al 2018. Due anni fa, gli aiuti erogati dagli Stati membri dell'UE a sostegno della produzione e dell'utilizzo del carbone fossile, ossia l'antracite, ammontavano a ben 2,9 miliardi di euro, un dato che da solo dimostra come ancora si spenda molto più in aiuti ai combustibili fossili che non per l'energia rinnovabile, nonostante gli obiettivi per il clima impongano una politica di orientamento nettamente opposto.</p>
    </intervention>
  </section>
  <section id="creitem6" title="6. Turno di votazioni">
    <intervention id="2-079" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L’ordine del giorno reca la votazione.</p>
    </intervention>
  </section>
  <section id="creitem7" title="6.1. Mobilitazione del Fondo di solidarietà dell'Unione europea: Irlanda, inondazioni novembre 2009 (A7-0328/2010, Reimer Böge) (votazione)"/>
  <section id="creitem8" title="6.2. Mobilitazione del Fondo europeo di adeguamento alla globalizzazione: Noord Brabant and Zuid Holland, Division 18, Paesi Bassi (A7-0318/2010, Barbara Matera) (votazione)">
    <intervention id="2-083" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, fortunatamente la questione degli aiuti ai Paesi Bassi dal Fondo di solidarietà dell'Unione europea è ancora nell’ordine del giorno di oggi, ma se fosse stato per l’onorevole Daul, il mio collega del gruppo del Partito popolare europeo (Democratico cristiano) oggi non potremmo votare e i Paesi Bassi rimarrebbero danneggiati per aver respinto l’aumento del 6 per cento nel bilancio dell’Unione europea e l’introduzione delle tasse europee. La delegazione del Partij Voor de Vrijheid (PVV) ritiene del tutto inaccettabile anche il fatto che l’onorevole Daul abbia coltivato un’idea simile. Lo ritengo un grave insulto ai Paesi Bassi in quanto Stato membro.</p>
    </intervention>
    <intervention id="2-084" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Si tratta esattamente del punto che è stato discusso ieri e la discussione è chiusa.</p>
    </intervention>
    <intervention id="2-085" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Signor Presidente, onorevoli colleghi, nel corso dell’ultima Conferenza dei presidenti abbiamo deciso di inserire la relazione Matera all’ordine del giorno odierno. Nessuno ha avanzato richieste in senso contrario e pertanto la domanda posta dal Presidente è la seguente: sarà possibile, con un individuo simile, intavolare discussioni aperte, come siamo abituati a fare da cinque anni? Questa è la domanda che porrò giovedì mattina. Inoltre, qualora i Conservatori e Riformisti europei continuino a far partecipare tale persona alla Conferenza dei presidenti, cambieremo il nostro metodo di lavoro. È tutto quello che ho da dire.</p>
    </intervention>
    <intervention id="2-086" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">relatrice . − Signor Presidente, onorevoli colleghi, oggi siamo chiamati a votare un pacchetto di aiuti a favore dell'Olanda, che ha richiesto la mobilitazione del Fondo europeo di adeguamento alla globalizzazione per un ammontare complessivo pari a 10,5 milioni di euro.</p>
      <p sl="it">Tale trasferimento di fondi interno al bilancio dell'Unione manterrà l'iter ordinario. Tuttavia, le prossime richieste di aiuto, il cui numero è in continua crescita, rischiano di essere bloccate a causa della mancata approvazione del bilancio 2011. Infatti, se il sistema dei dodicesimi entrasse in vigore da gennaio, non sarebbe possibile effettuare i trasferimenti e procedere con i pagamenti necessari.</p>
      <p sl="it">In questo particolare frangente di difficoltà economica per l'Europa tutta, il Parlamento auspica un alto senso di responsabilità da parte degli Stati membri che, in sede di Consiglio, hanno creato resistenze nell'approvazione di un bilancio austero e in linea con le prerogative del trattato di Lisbona.</p>
    </intervention>
  </section>
  <section id="creitem9" title="6.3. Mobilitazione del Fondo europeo di adeguamento alla globalizzazione: Drenthe, Division 18, Paesi Bassi (A7-0321/2010, Barbara Matera) (votazione)"/>
  <section id="creitem10" title="6.4. Mobilitazione del Fondo europeo di adeguamento alla globalizzazione: Limburg, Division 18, Paesi Bassi (A7-0323/2010, Barbara Matera) (votazione)"/>
  <section id="creitem11" title="6.5. Mobilitazione del Fondo europeo di adeguamento alla globalizzazione: Gelderland and Overijssel, Division 18, Paesi Bassi (A7-0322/2010, Barbara Matera) (votazione)"/>
  <section id="creitem12" title="6.6. Mobilitazione del Fondo europeo di adeguamento alla globalizzazione: Noord Holland and Utrecht, Division 18, Paesi Bassi (A7-0319/2010, Barbara Matera) (votazione)"/>
  <section id="creitem13" title="6.7. Mobilitazione del Fondo europeo di adeguamento alla globalizzazione: Noord Holland and Zuid Holland, Division 58, Paesi Bassi (A7-0320/2010, Barbara Matera) (votazione)"/>
  <section id="creitem14" title="6.8. Aiuto concesso nell’ambito del monopolio tedesco degli alcolici (A7-0305/2010, Paolo De Castro) (votazione)"/>
  <section id="creitem15" title="6.9. Esonero dai dazi doganali per alcuni principi attivi ai quali è conferita una &quot;denominazione comune internazionale&quot; (DCI) dell'Organizzazione mondiale della sanità e per alcuni prodotti intermedi utilizzati per la fabbricazione di prodotti farmaceutici finiti (A7-0316/2010, Vital Moreira) (votazione)"/>
  <section id="creitem16" title="6.10. Accordo di cooperazione scientifica e tecnologica tra la CE e l'Ucraina (A7-0306/2010, Herbert Reul) (votazione)"/>
  <section id="creitem17" title="6.11. Accordo di cooperazione scientifica e tecnologica CE-Governo delle isole Færøer (A7-0303/2010, Herbert Reul) (votazione)"/>
  <section id="creitem18" title="6.12. Accordo di cooperazione scientifica e tecnologica CE-Giappone (A7-0302/2010, Herbert Reul) (votazione)"/>
  <section id="creitem19" title="6.13. Accordo di cooperazione scientifica e tecnologica CE-Giordania (A7-0304/2010, Herbert Reul) (votazione)"/>
  <section id="creitem20" title="6.14. Accordo di partenariato nel settore della pesca tra l'Unione europea e le Isole Salomone (A7-0292/2010, Maria do Céu Patrão Neves) (votazione)"/>
  <section id="creitem21" title="6.15. Sistema comune di imposta sul valore aggiunto in relazione alla durata di applicazione dell'aliquota normale minima (A7-0325/2010, David Casa) (votazione)"/>
  <section id="creitem22" title="6.16. Relazione annuale della BCE per il 2009 (A7-0314/2010, Burkhard Balz) (votazione)"/>
  <section id="creitem23" title="6.17. Cooperazione civile-militare e sviluppo di capacità civili militari (A7-0308/2010, Christian Ehler) (votazione)"/>
  <section id="creitem24" title="6.18. Piano a lungo termine per lo stock di acciuga nel Golfo di Biscaglia e per le attività di pesca che sfruttano tale stock (A7-0299/2010, Izaskun Bilbao Barandica) (votazione)">
    <intervention id="2-104" speaker_id="96922" name="Izaskun BILBAO BARANDICA" is_mep="True" mode="spoken" role="relatore" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, intervengo soltanto per dire che, in seno alla commissione per la pesca, ho votato contro la relazione in esame, ritenendo che alcuni degli emendamenti elaborati in collaborazione con il settore non fossero stati adottati. Tuttavia, poiché giudico molto più importante che il settore abbia un piano a lungo termine per la pesca dell’acciuga, voterò a favore e coglierò l’occasione per chiedere al Consiglio, che ha così tante riserve, di accettare il potere di codecisione del Parlamento come stabilito dal trattato di Lisbona e di decidere oggi stesso una data di inizio dei negoziati poiché, qualora il piano non progredisse, sarebbe il settore a esserne penalizzato più di tutti.</p>
    </intervention>
  </section>
  <section id="creitem25" title="6.19. Piano pluriennale per lo stock occidentale di sugarello e per le attività di pesca che sfruttano tale stock (A7-0296/2010, Pat the Cope Gallagher) (votazione)">
    <intervention id="2-107" speaker_id="2125" name="Pat the Cope GALLAGHER" is_mep="True" mode="spoken" role="relatore" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, noto che l’emendamento n. 29 è stato ritirato dai Socialisti per motivi che non comprendo; pertanto, al fine di assicurare che possiamo votare tale emendamento, a nome del gruppo ALDE, confermo la volontà di farlo nostro.</p>
      <p sl="en">Reputo che questo sia della massima importanza e, malgrado molti potrebbero non comprendere appieno le motivazioni che ne stanno alla base, chiedo agli onorevoli deputati di tenere conto del fatto che non accettare gli emendamenti proposti dai Socialisti e accettare invece quelli proposti dal PPE significherebbe opporsi ai pareri degli scienziati e creare due totali ammissibili di catture per un singolo stock.</p>
      <p sl="en">Vi esorto a votare contro il PPE e ad adottare la relazione presentata dai Socialisti ora che questi hanno ritirato l’emendamento, per motivi probabilmente meglio noti ad alcuni di noi che provengono dall’Europa meridionale.</p>
    </intervention>
    <intervention id="2-108" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevole Gallagher, in altre parole, sta invocando l’articolo 156, paragrafo 5 e sta facendo proprio l’emendamento n. 29 come da lista di voto, il che significa che dobbiamo porlo in votazione.</p>
    </intervention>
  </section>
  <section id="creitem26" title="6.20. Divieto di selezione qualitativa e restrizioni applicabili alla pesca della passera pianuzza e del rombo chiodato praticata nel Mar Baltico, nei Belt e nell’Øresund (A7-0295/2010, Marek Józef Gróbarczyk) (votazione)"/>
  <section id="creitem27" title="6.21. Impiego in acquacoltura di specie esotiche e di specie localmente assenti (A7-0184/2010, João Ferreira) (votazione)"/>
  <section id="creitem28" title="6.22. Aiuti di Stato per agevolare la chiusura di miniere di carbone non competitive (A7-0324/2010, Bernhard Rapkay) (votazione)"/>
  <section id="creitem29" title="7. Seduta solenne - Georgia">
    <intervention id="2-114" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Signor Presidente, onorevoli deputati, illustri ospiti e amici, diamo un caloroso benvenuto al Presidente della Georgia, Mikheil Saakashvili.</p>
      <a text="(Applausi)"/>
      <p sl="unknown">Non è la prima volta che il Presidente Saakashvili visita il Parlamento europeo: è già stato qui quattro anni fa e a Bruxelles nel 2004, subito dopo la sua elezione a Presidente della Georgia. Oggi è un giorno speciale; oggi, 23 novembre, ricorre il settimo anniversario della rivoluzione delle rose, la rivolta pacifica che ha cambiato i destini non soltanto della Georgia, ma di tutta la regione del Caucaso meridionale. Signor Presidente, per quasi 60 anni il cammino dell’Unione europea è stato orientato verso la direzione che ora ha scelto anche la Georgia: quella di una pace duratura, del benessere e della libertà indiscussa. Il Presidente Saakashvili ha iniziato gli studi a Kiev, poi ha frequentato università europee e americane ed è sempre stato legato a Strasburgo, dove ha studiato, ha ricevuto i massimi riconoscimenti universitari ed è stato anche qui, per quanto ne so, che ha conosciuto la sua futura moglie. Si tratta, dunque, di un posto speciale per il Presidente Saakashvili.</p>
      <p sl="unknown">Gli ultimi sette anni non sono stati facili per la Georgia, la cui integrità territoriale è stata violata. Voglio ricordare che a maggio di quest’anno abbiamo adottato una risoluzione nella quale si richiede alla Russia di rispettare le condizioni del cessate il fuoco e di ritirare le truppe dal territorio georgiano.</p>
      <a text="(Applausi)"/>
      <p sl="unknown">Quattro anni fa il Presidente Saakashvili ha affermato in quest’Aula che i georgiani, oltre a costituire una delle nazioni più antiche d’Europa, nutrono anche un profondo interesse per l’integrazione europea, che è considerata l’approccio preferito agli affari internazionali. Sono convinto che tale entusiasmo oggi sia rimasto immutato rispetto a quattro anni fa. Il Parlamento e l’Unione europea attribuiscono grande importanza alla democratizzazione, i cui standard, così come quelli della democrazia e del libero mercato, sono estremamente alti, come anche gli standard. Sia i diritti umani che lo stato di diritto e la libertà di stampa richiedono riforme del sistema costituzionale, della legge elettorale e della giustizia. Poco fa, parlavo proprio di questo con il Presidente della Georgia e ci siamo trovati d’accordo sul fatto che non si tratta di un processo semplice, ma è essenziale se vogliamo diventare simili e se vogliamo lavorare insieme in modo più agevole.</p>
      <p sl="unknown">Mi compiaccio, inoltre, del fatto che la Georgia abbia superato rapidamente la crisi economica, processo al quale ha contribuito anche l’Unione europea. Oggi, la Georgia è ancora in fase di rapida crescita economica e l’Unione europea auspica stabilità e sviluppo per il paese e per tutta la regione del Caucaso meridionale. La Georgia potrebbe costituire il modello perfetto di transizione a un sistema democratico e di libero mercato, che sostenga pienamente i diritti umani e l’applicazione dello stato di diritto. Per questi motivi, l’intervento del Presidente Saakashvili e le proposte che avanzerà oggi sono tanto importanti. Siamo felici che lei sia qui e le chiediamo di prendere la parola. Prego, signor Presidente.</p>
      <a text="(Applausi)"/>
    </intervention>
    <intervention id="2-115" speaker_id="photo_generic" name="Mikheil Saakashvili" is_mep="True" mode="spoken">
      <p sl="en">Presidente della Georgia. – Signor Presidente, sono sopraffatto dall’immenso onore che il vostro invito rappresenta per il mio paese e voglio esprimere il mio ringraziamento a lei e a tutti i gruppi politici per questa eccezionale opportunità. Signor Presidente, come abbiamo ricordato nel corso della nostra discussione precedente, sono stato qui l’ultima volta quattro anni fa, come i giochi olimpici. Sono tornato dopo quattro anni e spero che i miei risultati siano migliori rispetto alla volta scorsa.</p>
      <p sl="en">Sono venuto qui per consegnare un messaggio di speranza e per fare una promessa solenne: la pace, una pace giusta e durevole, è possibile nella mia regione e abbiamo bisogno che l’Europa contribuisca a ottenerla.</p>
      <p sl="en">I monti del Caucaso sono stati per secoli un mistero geopolitico e un paradosso affascinante: una regione in cui gli individui e gli spiriti erano liberi, ma i cittadini erano oppressi; le culture erano tolleranti, ma i governi creavano divisioni artificiali; le persone non hanno mai smesso di sentirsi profondamente europee, ma i muri costruiti dagli imperi rendevano l’Europa un miraggio lontano; uomini e donne lottavano per la pace, ma la guerra sembrava inevitabile.</p>
      <p sl="en">Sono venuto qui per dirvi che dobbiamo mettere fine a questo periodo, che la collaborazione deve prendere il posto della rivalità e che i negoziati devono prevalere sulla retorica della guerra.</p>
      <p sl="en">In tutti i luoghi tormentati del mondo, il Parlamento europeo è un simbolo di speranza e costituisce la prova lampante che anche i conflitti più crudeli si possono superare e che per la pace vale la pena di correre qualsiasi rischio politico.</p>
      <p sl="en">Questo stesso posto non esisterebbe se, in mezzo alle rovine, attorniati dalla morte e da legittime istanze di vendetta, leader coraggiosi non avessero scelto di porre fine a secoli di guerre facendo ricorso all’esperimento politico più ambizioso e affascinante della nostra epoca: l’unificazione europea. Questo Parlamento, che non è diviso per nazionalità, ma per gruppi politici, corrisponde alla visione espressa in modo tanto eloquente da Victor Hugo a Parigi nel corso del congresso internazionale per la pace del 1849.</p>
      <p sl="en">Permettetemi di citare il grande poeta nella sua lingua:</p>
      <p sl="fr">Verrà un giorno in cui tutti voi, tutte le nazioni del continente, senza perdere né le vostre qualità distintive né la vostra gloriosa individualità, vi fonderete in un'unità superiore e incarnerete la fratellanza europea.</p>
      <p sl="fr">Verrà un giorno in cui gli unici campi di battaglia saranno i mercati aperti al commercio e gli spiriti aperti alle idee.</p>
      <p sl="fr">Verrà un giorno in cui le cannonate e le bombe saranno sostituite dai voti, dal suffragio universale dei popoli, dal venerabile arbitrato di un grande senato sovrano che sarà per l'Europa ciò che il parlamento è per l'Inghilterra, ciò che la dieta è per la Germania e ciò che l'assemblea legislativa è per la Francia.</p>
      <p sl="en">La maggior parte dei contemporanei di Hugo lo considerarono un ingenuo sognatore quando pronunciò questo discorso. Ci vollero oltre un secolo e due guerre mondiali perché la storia sentisse la sua voce.</p>
      <p sl="en">Signore e signori, è tempo che la voce di Hugo echeggi e si senta anche nella mia regione. È ora che la sua voce di fratellanza sovrasti gli spari dei cannoni e gli incitamenti all’odio. È ora che la pace europea si estenda al Caucaso.</p>
      <a text="(Applausi)"/>
      <p sl="en">Ed è nostra responsabilità, in quanto leader politici, progettare iniziative coraggiose per far sì che questo accada.</p>
      <p sl="en">Signore e signori, esattamente sette anni fa, la rivoluzione delle rose ha dato inizio al nuovo viaggio di un’antica nazione, la mia amata Georgia, verso la famiglia europea. Il 23 novembre 2003 centinaia di migliaia di cittadini di ogni regione, religione e classe sociale hanno invaso pacificamente le strade e il parlamento, senza rompere un vetro e senza sottrarre nulla dall’edificio. Hanno fatto ben più che rovesciare un regime corrotto e oscurantista: hanno innescato quella che, qualche settimana fa, gli economisti di Londra hanno definito una rivoluzione mentale.</p>
      <p sl="en">Come alcuni di voi in quest’Aula sanno bene, ci sono stati due modi di affrancarsi dai regimi comunisti dopo il collasso liberatorio dell’URSS: quello europeo e quello nazionalista; lo stato di diritto e lo stato del terrore. Riassumendo, Václav Havel e Slobodan Milošević.</p>
      <p sl="en">Una volta finita la tirannia del Partito, le divisioni, la corruzione, la gerarchizzazione, la burocrazia, il cinismo e l’autoritarismo che costituivano i pilastri della società sovietica rimasero intatti. Sette anni fa, la Georgia era, formalmente, uno Stato indipendente, ma faceva ancora parte di quel mondo di paura e di odio. I muri della mentalità sovietica non erano ancora crollati e l’Unione Sovietica esisteva ancora nelle teste e nei cuori delle persone. Solo una rivoluzione culturale avrebbe potuto portare alla trasformazione europea delle nostre società.</p>
      <p sl="en">È questo il messaggio che noi georgiani abbiamo portato alla nostra regione ed è questo messaggio che ha provocato tanta rabbia verso di noi da parte dei nostalgici dell’Impero. Il nostro messaggio, però, ha trasformato la Georgia nel laboratorio di riforme della nostra regione. Quando abbiamo guidato la rivoluzione delle rose, eravamo membri di organizzazioni studentesche, di partiti di opposizione e gruppi della società civile, tutti uniti in un unico sogno: trasformare un paese dell’era post-sovietica inefficiente e menomato oltre ogni immaginazione dalla corruzione e dalla criminalità in una democrazia europea.</p>
      <p sl="en">Signore e signori, l’Unione Sovietica si fondava sul principio del diritto a governare. Si condizionavano le persone affinché si contrapponessero le une alle altre a qualsiasi livello della società e in qualsiasi ambito. In ogni repubblica, i diversi gruppi religiosi, sociali ed etnici venivano tenuti in uno stato di costante antagonismo e la politica era intesa come arte della manipolazione, della paura e dell’odio. Questo spiega il perché gli ex leader comunisti siano diventati così facilmente nazionalisti, nei Balcani come nel Caucaso, in Europa orientale come in Russia. Sette anni fa, la Georgia era ancora divisa in comunità isolate che si temevano l’un l’altra e alcuni estremisti usavano la debolezza dello Stato per escludere le minoranze.</p>
      <p sl="en">Il nostro principale obiettivo, dunque, era difendere la multiculturalità e la diversità. A tale scopo, abbiamo sviluppato un positivo programma di azione in tutti gli ambiti, dall’istruzione superiore agli organismi preposti all’applicazione della legge. L’Unione Sovietica aveva un’altra caratteristica: la centralizzazione assoluta. Sette anni fa, la Georgia era ancora completamente centrata sulla capitale: noi abbiamo iniziato un ampio programma di decentralizzazione, abbiamo investito nelle infrastrutture finalizzate allo sviluppo regionale e abbiamo conferito enorme potere alle autorità locali. Di conseguenza, regioni precedentemente abbandonate sono diventate gli esempi più evidenti del nostro sviluppo.</p>
      <p sl="en">Fino alla rivoluzione delle rose, tutte le normative regionali erano stabilite dal Presidente; mentre altri ristabilivano il ben noto potere gerarchico e cancellavano l’autonomia delle regioni, noi trasferivamo sistematicamente il potere a organismi eletti a livello regionale. Recentemente, nel maggio scorso, tale politica ha determinato la prima elezione diretta del sindaco della capitale, Tbilisi, e la decisione di spostare la Corte costituzionale nella città di Batumi e il parlamento nella seconda maggiore città del paese, Kutaisi, al centro della Georgia.</p>
      <p sl="en">L’Unione Sovietica consisteva in controllo e corruzione, in uno Stato ingombrante e inefficiente. Pertanto, il nostro primo passo è stato abolire il KGB e licenziare tutto il corpo di polizia …</p>
      <a text="(Applausi)"/>
      <p sl="en">… insieme ai funzionari doganali e agli agenti delle tasse, ma anche aprire la nostra economia e il nostro sistema d’istruzione.</p>
      <p sl="en">L’ideale che ha guidato tutte queste iniziative è rappresentato da un unico simbolo: accanto a ogni bandiera georgiana in ogni edificio istituzionale abbiamo collocato una bandiera europea per indicare dove volevamo portare la Georgia con le nostre riforme.</p>
      <p sl="en">Ovviamente, la nostra rivoluzione pacifica ha avuto la sua parte di insuccessi e di mancanze e, ovviamente, abbiamo commesso degli errori, ma, come ha scritto il grande inventore del cosmopolitismo europeo e uno dei miei filosofi preferiti, Immanuel Kant, della rivoluzione francese: “Non si può essere pronti a essere liberi fino a che non si è effettivamente liberi”. Ciò che intendeva Kant, signore e signori, è che non c’è libro che possa insegnarci come governare o anche solo come comportarci da liberi: si può apprendere solo dai propri successi e dai propri errori.</p>
      <p sl="en">Abbiamo avuto fallimenti dai quali abbiamo imparato, ma abbiamo anche avuto successi sorprendenti. La Georgia è appena stata classificata dalla Banca mondiale al primo posto per le riforme economiche negli ultimi cinque anni ed è al dodicesimo posto nel mondo e al primo in Europa centrale e orientale – e sicuramente anche nel mondo post-sovietico – per facilità di fare impresa. Un tempo epicentro della mafia dell’era post-sovietica, secondo la Banca europea per la ricostruzione e lo sviluppo e Transparency International, dal 2004 al 2009 la Georgia ha fatto più progressi contro la corruzione di qualsiasi altro paese al mondo. La Georgia è infatti salita di 70 posizioni nella classifica stilata da Transparency International, mentre nello stesso periodo la Russia scendeva di circa 70 posizioni. A un certo punto ci siamo incontrati e non credo che ci abbiano salutato, ma i fatti sono questi.</p>
      <p sl="en">Tali classifiche hanno valore per me solo in quanto riflettono e rinnovano la trasformazione sociale e morale che ha avuto luogo nel mio paese, la rivoluzione mentale alla quale ho fatto riferimento poc’anzi. I cittadini georgiani non pensano più il loro Stato e il loro paese come uno Stato post-sovietico, ma lo considerano, lo giudicano e lo criticano come una democrazia europea. Un simile cambiamento va ben al di là dei leader e dei partiti che hanno condotto la rivoluzione delle rose: costituisce un valore che nessuno, né noi né nessun altro, può possedere né sopprimere.</p>
      <p sl="en">Tale rivoluzione ha determinato un aspetto stupefacente nella nostra regione: le istituzioni sono sistematicamente più apprezzate delle figure politiche. Abbiamo appena attuato una riforma radicale della polizia e, secondo l’ultimo sondaggio (effettuato da Gallup) la fiducia nella polizia è all’86 per cento, quando in passato il dato era del 5 per cento. Stesso risultato per la presidenza, il parlamento e le altre istituzioni del paese: si tratta dell’esatto contrario di quanto accadeva in precedenza e questo dimostra davvero che le istituzioni sono più apprezzate rispetto ai leader e che il paese si sta muovendo nella giusta direzione.</p>
      <p sl="en">C’è ancora molto da fare e, ovviamente, noi ci impegniamo più che mai a percorrere la strada della riforma. Ci rendiamo conto che le democrazie sono un cantiere sempre aperto.</p>
      <p sl="en">Ovviamente la nostra alternativa democratica non è stata gradita a tutti. Ha incontrato una dura opposizione da parte di quei revisionisti che ancora considerano la caduta dell’URSS come la peggiore catastrofe del ventesimo secolo e che hanno imposto alla mia nazione un embargo totale nel 2006. In precedenza, nel 2005, avevano imposto un embargo totale sull’energia. Hanno deportato i nostri cittadini e bombardato ripetutamente il nostro territorio prima del 2008 quando, infine, ci hanno invaso. Mentre parliamo, il 20 per cento del territorio georgiano è ancora occupato dall’esercito, in evidente violazione del diritto internazionale e dell’accordo di cessate il fuoco stipulato il 12 agosto e negoziato grazie agli sforzi del mio buon amico e grande leader europeo, il Presidente francese Nicolas Sarkozy, che era, al tempo, Presidente dell’Unione europea.</p>
      <p sl="en">Mentre parliamo, in Georgia vi sono ancora ben 500 000 persone tra sfollati e rifugiati che non possono tornare nelle proprie case perché qualcuno, animato da una vecchia mentalità imperialista, ha deciso di accogliere il ventunesimo secolo organizzando campagne di pulizia etnica e costruendo un nuovo muro di Berlino che divide il paese.</p>
      <p sl="en">Come abbiamo reagito a tali aggressioni? In primo luogo, abbiamo pienamente rispettato l’accordo di cessate il fuoco e siamo andati anche oltre i nostri obblighi, senza usare nemmeno una volta la mancata osservanza da parte della Russia come pretesto. Nell’agosto scorso il capomissione della missione di vigilanza dell’Unione europea, il tedesco Hansjörg Haber, ha elogiato pubblicamente l’autodisciplina e la strategia di impegno della Georgia definendole unilateralismo costruttivo. Se avessero carri armati e missili a 50 chilometri dalla capitale, molti governi non esiterebbero a denunciare di essere assediati, di non avere tempo per la libertà e di dover considerare la democrazia un lusso che non possono permettersi per cominciare a usare la mano pesante con l’opposizione richiamandosi alla cosiddetta unità della società. Noi, in simili circostanze, abbiamo fatto esattamente il contrario. Trovandoci sotto tiro, stiamo costruendo la democrazia.</p>
      <p sl="en">Di fronte alla cortina di ferro costruita dalle forze di occupazione intorno alla regione dell’Abkhazia, nella piccola città costiera di Anaklia, che solo pochi anni fa era una violenta terra di nessuno, mentre parliamo stanno costruendo un nuovo villaggio turistico con splendidi alberghi e spiagge sabbiose. Alcuni ci consigliano di fermarci e aspettare che la situazione si risolva, iniziando a costruire solo quando il terreno sarà più solido e meno traballante e pericoloso. La nostra filosofia è l’esatto opposto: costruiamo edifici non perché si trovino su un terreno stabile e solido, ma perché, costruendoli, alla fine renderemo il terreno più stabile.</p>
      <p sl="en">Nel 2005, Anaklia ha visto iniziare una nuova fase di sviluppo dopo essere stata distrutta due volte nel corso del conflitto, nel 1993 e nel 1998. Nel 2008 è stata di nuovo completamente distrutta: l’esercito russo ha dato alle fiamme tutti i nuovi edifici, comprese discoteche, caffè, ostelli della gioventù e alberghi. Poche settimane dopo, è cominciata la ricostruzione.</p>
      <p sl="en">Un grande poeta e famoso dissidente russo, Alexandr Galich, uno di quegli otto eroi che hanno manifestato sulla piazza Rossa nel 1968 contro l’invasione di Praga, è l’autore di un grande aforisma: Отечество в опасности! Наши танки на чужой земле!, che significa: “La patria è in pericolo, i nostri carri armati hanno invaso un paese straniero”. Ha scritto altri splendidi versi sulla Georgia, che cito ancora in russo: Прекрасная и гордая страна! Ты отвечаешь шуткой на злословье!, che pressappoco vuol dire “paese splendido e fiero, rispondi con un sorriso a chi ti getta fango”.</p>
      <a text="(Applausi)"/>
      <p sl="en">L’ultima volta che sono stato ad Anaklia, ho visto una fila di discoteche affollate come in qualsiasi altro posto d’Europa, dove i giovani ballavano proprio come avrebbero fatto a Ibiza o a Saint Tropez. L’unica differenza era che la discoteca “18”, dove ci siamo recati, era l’ultima discoteca della spiaggia. Esattamente a cinque metri si alza un muro oltre il quale è appostato l’esercito degli occupanti, poi quasi 100 chilometri di buio e di deserto. Lasciate che vi chieda: cosa può esserci di più assurdo di un nuovo muro di Berlino su una spiaggia sabbiosa subtropicale del Mar Nero?</p>
      <p sl="en">In breve, ci è ben chiaro che la pace è il nostro supremo interesse e siamo convinti che non ci siano alternative alla pace. Mettendola a repentaglio, rischieremmo tutto quello che abbiamo ottenuto e che vogliamo ottenere negli anni a venire.</p>
      <p sl="en">Sono venuto qui per annunciare un nuovo passo della nostra politica di unilateralismo costruttivo. Sono qui per prendere un’iniziativa che, spero, con il vostro aiuto, eliminerà le tensioni e permetterà di avviare negoziati seri. Ho riflettuto molto prima di venire e mi sono consultato anche con i nostri amici, alleati americani ed europei e altri della regione. Il governo georgiano si considera già vincolato all’accordo di cessate il fuoco del 12 agosto e capisce da sempre che questo impedisce esplicitamente l’uso della forza.</p>
      <p sl="en">Ma per dare prova dell’impegno convinto della Georgia a favore di una risoluzione pacifica del conflitto con la Federazione russa, oggi stiamo prendendo l’iniziativa unilaterale di dichiarare che la Georgia non userà mai la forza per respingere l’occupazione russa e ristabilire il proprio controllo sulle zone occupate. Farà ricorso soltanto a mezzi pacifici per ottenere la liberazione e la riunificazione.</p>
      <p sl="en">Anche se la Federazione russa rifiuterà di ritirare le sue forze di occupazione, anche se le milizie ai loro ordini moltiplicheranno le violazioni dei diritti umani, la Georgia manterrà il diritto all’autodifesa solo in caso di nuovi attacchi e di invasione dell’80 per cento del territorio rimasto sotto il controllo del governo georgiano.</p>
      <p sl="en">Indirizzerò al Segretario generale delle Nazioni Unite, al Segretario generale dell’OSCE e ai leader dell’Unione europea le lettere del caso, nelle quali affermerò con chiarezza il nostro impegno a non usare la forza per riprendere il controllo del paese illegittimamente diviso, né contro le forze di occupazione, né contro le milizie ai loro ordini, nonostante la Carta delle Nazioni Unite ci permetta di farlo.</p>
      <p sl="en">La mia promessa a quest’Aula costituisce una dichiarazione unilaterale di uno Stato soggetto al diritto internazionale. Si tratta di un’iniziativa tutt’altro che facile per un paese parzialmente occupato e con 500 000 tra sfollati all’interno del paese e rifugiati, che realizza e sviluppa la nostra politica di unilateralismo costruttivo. Sono pronto a un dialogo profondo e onnicomprensivo con la controparte russa.</p>
      <p sl="en">Continueremo, naturalmente, a partecipare ai negoziati di Ginevra nella speranza che il nostro impegno di oggi induca la Federazione russa a non interrompere più i negoziati. Abbiamo, però, anche bisogno che prenda il via il dialogo politico e, affinché ciò accada, la comunità internazionale deve esprimere con chiarezza ai leader russi la totale irregolarità e insostenibilità della situazione attuale.</p>
      <p sl="en">Se vogliamo spingerli a discutere un compromesso, è fondamentale che si affermi in modo chiaro qual è attualmente la reale situazione ed è per questo che chiediamo che lo schieramento militare russo all’interno dei confini internazionali della Georgia sia classificato come occupazione illegittima di un territorio sovrano. Molte nazioni europee, oltre agli Stati Uniti, lo hanno già fatto. Infatti, se non fosse un’occupazione militare, cosa sarebbe, allora? Potrebbe mai trattarsi di turismo militare quando ci sono decine di migliaia di soldati, missili e carri armati schierati illecitamente contro di voi e ci si impadronisce di una parte del vostro territorio popolato?</p>
      <p sl="en">Allo stesso modo, le feroci campagne che hanno portato all’espulsione di centinaia di migliaia di cittadini georgiani dai territori occupati andrebbero classificate come azioni illegali di pulizia etnica. Se non denunciamo questa pulizia etnica, per quale motivo gli occupanti dovrebbero anche solo prendere in considerazione l’idea di permettere il ritorno alle proprie case, città e villaggi?</p>
      <p sl="en">Signore e signori, se la prima vittima della guerra è sempre la verità, la verità è sempre il fondamento più stabile della pace. Il nostro unilateralismo costruttivo e l’impegno che ho appena preso non avranno l’effetto sperato se i nostri amici europei non affermeranno la verità. Se non lo fate voi, chi potrà? Oggi sono venuto qui con umiltà per dirvi che, fondamentalmente, noi e forse l’intera regione, dipendiamo da voi.</p>
      <p sl="en">Signore e signori, la nostra regione ha visto troppe guerre nella storia recente. È arrivato il momento di sostituire i cannoni con le tavole rotonde, per parafrasare ancora una volta Hugo. La nostra regione ha avuto la sua Varsavia, la sua Coventry, la sua Oradour-sur-Glane ed è ora di costruire sui resti della guerra e della distruzione. È tempo di affermare che non ci sarà mai più un’altra Grozny, un capoluogo di regione con 400 000 abitanti che è stato completamente cancellato dalla faccia della terra. È tempo affermare che non vedremo mai più persone cacciate dalle proprie case e deportate per motivi di nazionalità, religione od origine, come è successo nel mio paese e in altri paesi della regione.</p>
      <p sl="en">Sono pronto a impegnarmi insieme ai leader russi per garantire che questo non succeda più e che si annullino le conseguenze della guerra e si verifichino le condizioni per la pace. I muri come quello che divide la Georgia non si possono abbattere con le bombe, ma con l’impegno dei cittadini a costruire una nazione libera, unita e democratica e con l’impegno della comunità mondiale ad applicare il diritto internazionale: è, questo, un proposito al quale non rinunceremo mai. Non rinunceremo mai all’aspirazione a riunire il nostro paese e ad affermarlo come nazione libera e democratica con mezzi pacifici.</p>
      <p sl="en">È da notare come, malgrado le fortissime pressioni e le ripetute minacce da parte di Mosca, nessuna delle ex Repubbliche sovietiche abbia riconosciuto lo smembramento della Georgia. Questo dimostra che, con grande sorpresa e rabbia di alcuni, i vecchi tempi sono definitivamente tramontati e le nazioni che in precedenza erano nell’area d’influenza dell’Unione sovietica sono diventate, pur con tutti gli ostacoli e i problemi, Stati indipendenti che decidono liberamente le proprie politiche. In breve, nessuno tornerà indietro verso l’URSS.</p>
      <p sl="en">Signore e signori, la nostra regione ha fatto una scelta. Ci hanno dichiarato guerra per fermare il nostro movimento, ma i carri armati non possono far tornare indietro la storia ed è tempo che il lungo e doloroso strascico dell’imperialismo si concluda in modo pacifico. Faccio appello, dunque, ai leader russi affinché scelgano il futuro. Possono svolgere un ruolo positivo di primo piano nell’attuale trasformazione della nostra regione semplicemente accettando di considerare gli altri Stati come alleati e non come vassalli.</p>
      <p sl="en">Vogliamo tutti, e io personalmente voglio che la Russia sia un alleato e non un nemico. Nessuno più di noi ha interesse a che la Russia si trasformi in un paese che operi veramente di concerto con le altre nazioni e rispetti il diritto internazionale e i diritti umani fondamentali, che sono spesso correlati. Per tali motivi appoggio pienamente gli sforzi compiuti dai leader europei e americani per coinvolgere la Russia in una relazione più costruttiva. Il nostro conflitto non ha contribuito in alcun modo a inasprire gli animi dei nostri due popoli e dichiaro ai russi che saranno sempre i benvenuti in Georgia come collaboratori, turisti, studenti, imprenditori, giornalisti o anche semplicemente come amici, ma non come forze di occupazione.</p>
      <a text="(Vivi applausi dall’Aula)"/>
      <p sl="en">Signore e signori, voglio concludere il mio intervento citando il Presidente della prima Repubblica di Georgia, Noe Zhordania. Come saprete, nel 1918, la Georgia è stata la prima repubblica socialdemocratica mai proclamata in Europa e ne andiamo molto fieri. La nostra costituzione riconosce molti diritti alle donne e molti altri diritti sociali. Pochi giorni prima che l’Armata rossa invadesse la Georgia, Zhordania ha spiegato la nostra scelta europea: “Quali frecce abbiamo al nostro arco grazie alle nazioni europee? Oltre 2 000 anni di cultura nazionale, un sistema democratico e la ricchezza naturale”.</p>
      <p sl="en">La Russia ci ha offerto la possibilità di tornare indietro alla vita militare e noi abbiamo risposto alla Russia che stiamo andando verso l’Europa e che vogliamo che anche loro ci accompagnino. Oggi, un altro Presidente georgiano vi comunica lo stesso messaggio di amore per le idee e i valori dell’Europa. Raramente la storia dà a una nazione la stessa opportunità due volte. Sono venuto qui oggi per dirvi che coglieremo questa opportunità e faremo tutto il possibile per realizzare il nostro destino europeo.</p>
    </intervention>
    <intervention id="2-118" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Presidente Saakashvili, il suo messaggio odierno è estremamente importante per tutti noi, ma sarà particolarmente fondamentale anche nel prossimo vertice OSCE che avrà luogo ad Astana, nella Repubblica del Kazakhstan, tra una settimana, l’1 e il 2 dicembre. Innanzi tutto, è di fondamentale importanza per tutta la vostra regione, il Caucaso, sia meridionale che settentrionale. Siamo sempre stati consapevoli del vostro coraggio, ma ora possiamo dire anche che siete uomini prudenti. Il coraggio deve essere sempre unito alla prudenza.</p>
    </intervention>
  </section>
  <section id="creitem30" title="8. Turno di votazioni (proseguimento)"/>
  <section id="creitem31" title="8.1. Lavori dell'Assemblea parlamentare paritetica ACP-UE nel 2009 (A7-0315/2010, Eva Joly) (votazione)"/>
  <section id="creitem32" title="8.2. Aspetti relativi al diritto civile, al diritto commerciale, al diritto di famiglia e al diritto internazionale privato del Piano d'azione per l'attuazione del programma di Stoccolma (A7-0252/2010, Luigi Berlinguer) (votazione)">
    <intervention id="2-125" speaker_id="97156" name="Luigi BERLINGUER" is_mep="True" mode="spoken" role="relatore" nationality="Italy" birth_date="25-07-1932" birth_place="Sassari" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, grazie al cambiamento dell'ordine del giorno approvato ieri da questa Assemblea sono qui ad esprimere prima di tutto il compiacimento per il fatto che la commissione JURI ha approvato all'unanimità il progetto di relazione che votiamo ora.</p>
      <p sl="it">È importante che la costruzione dello spazio giuridico europeo trovi un consenso così ampio in Parlamento. Il Programma di Stoccolma investe nella profondità del quotidiano la natura stessa del processo di costruzione di un'Europa dei cittadini, non solo delle forze politiche o delle rappresentanze istituzionali. Esso intende infatti risolvere i problemi di vita degli europei con la creazione vera e unitaria di un effettivo mercato comune del lavoro, delle merci e dei servizi, di un'attività imprenditoriale senza frontiere interne e senza impacci burocratici, fino a rafforzare la base comune del diritto delle successioni, dei contratti, dei consumatori, della tempestività dei pagamenti, della famiglia, dei minori e altro.</p>
      <p sl="it">Sarà anche compito e merito della giustizia, dei magistrati nazionali, degli avvocati, dei commercialisti e dei lavoristi che operano nei singoli Stati fare l'Europa, interpretare il diritto che unisce il nostro continente. Il nostro passato è segnato da tradizioni giudiziarie e giuridiche diverse – Common law e Civil law – con differenze fra i codici francesi o tedeschi e storie talvolta lontane. Rispettiamo le prerogative nazionali e il principio di sussidiarietà, ma rendiamoci conto che per fare l'Europa – e per fortuna il cammino è ormai in atto – è necessaria una progressiva convergenza che si fonda su una grande tradizione costituzionale dei diritti fondamentali simbolo dell'Europa.</p>
      <p sl="it">Signor Presidente, l'Action Plan che andiamo ad approvare si propone di costruire, rafforzare, estendere e diffondere una solida cultura giuridica europea, una mentalità giuridica europea. Raccomando per questo il voto.</p>
    </intervention>
  </section>
  <section id="creitem33" title="9. Dichiarazioni di voto">
    <intervention id="2-129" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, si fiderebbe di un economista che ha recentemente formulato questa previsione: “L’euro ha fatto più di qualsiasi esortazione del FMI o dell’OCSE per l’attuazione della disciplina di bilancio nel resto d’Europa”? Oppure questa: “L’euro ha già assicurato una forte stabilità interna nella zona dell’euro”? O questa: “Se rinunciamo alla sterlina e adottiamo l’euro, ci libereremo anche dei deprezzamenti e delle sopravvalutazioni della sterlina, ottenendo un controllo reale sulla nostra economia”.</p>
      <p sl="en">In tutti e tre i casi ho citato i nostri ex colleghi europarlamentari, Nick Clegg e Chris Huhne, diventati ora, incredibilmente, ministri del governo britannico. D’altra parte, noi che siamo contrari all’euro – non si può dirlo con modestia – abbiamo avuto la dimostrazione di avere assolutamente ragione. Abbiamo sempre detto che un tasso della BCE dettato dalle necessità del centro sarebbe stato disastroso per la periferia.</p>
      <p sl="en">Non mi aspetto nessun segno di umiltà da parte di chi è incorso in un errore così evidente. Sono sicuro che la BBC e altri esperti disinteressati li tireranno sempre fuori e sono sicuro che li dipingeranno come dogmatici intransigenti. Credetemi, questo non mi rallegra: un mio amico ha appena detto che non c’è niente di più esasperante che essere saggi in questo frangente. Ma vi prego di darci ascolto la prossima volta. La moneta unica costringe le nazioni ad adottare politiche monetarie sbagliate, con risultati disastrosi sia per chi riceve gli aiuti, sia per chi li eroga.</p>
    </intervention>
    <intervention id="2-130" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, condivido la preoccupazione appena espressa dal mio collega in merito all’ossessione di armonizzare. Se consideriamo le iniziative volte a ottenere una base imponibile comune per l’IVA, sentiremo i deputati da una parte all’altra di quest’Aula sostenere la necessità di un’armonizzazione sempre maggiore per le tasse, dimentichi del fatto che ciò di cui abbiamo davvero bisogno a livello europeo è una maggiore concorrenza fiscale. Ne abbiamo bisogno anche a livello globale, se si parla di economia e competitività economica, per assicurarci di non tassare i nostri cittadini a un livello tale da privarli della capacità produttiva e delle forze di produzione. Di fatto, quello che stiamo facendo consiste nell’assicurarci di avere un numero sufficiente di imprenditori e innovatori nel paese e uno dei modi migliori per raggiungere l’obiettivo è sfruttare la concorrenza fiscale.</p>
      <p sl="en">L’ossessione di armonizzare ci ha portato a una moneta unica che non tiene in considerazione né le differenze nazionali, né le differenze nei cicli economici ed è per questo che le nazioni si trovano in difficoltà. In parte, è anche per questo che l’Irlanda si trova in difficoltà. Dobbiamo puntare a una maggiore competitività piuttosto che a una base imponibile comune.</p>
    </intervention>
    <intervention id="2-132" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la presente relazione esamina il rapporto annuale e l'attività svolta durante lo stesso anno. Le azioni sul piano economico e finanziario e, in misura crescente, politico sono tuttora ampiamente dominate dalla crisi finanziaria internazionale.</p>
      <p sl="it">Gli avvenimenti in Grecia e in altri paesi della zona euro hanno naturalmente cause complesse. I problemi sono in gran misura di origine interna, essendo il risultato della mancanza di riforme strutturali interne.</p>
      <p sl="it">Senza alcun dubbio l'Unione monetaria europea non ha funzionato nel modo in cui era stata progettata. I principi del Patto di stabilità e di crescita non sono sempre stati rispettati e quelle che inizialmente sembravano lievi infrazioni hanno dato prova, nel tempo, di aver seriamente pregiudicato il Patto nel suo insieme.</p>
      <p sl="it">Dobbiamo quindi trarre il giusto insegnamento da questa situazione. Occorre riequilibrare l'Unione monetaria europea, acquisire una maggiore trasparenza e una migliore gestione delle crisi dei mercati finanziari e ricostruire in fondo la fiducia pubblica. Si tratta di una sfida enorme, ma è anche un'opportunità che abbiamo il dovere di cogliere.</p>
    </intervention>
    <intervention id="2-133" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, è evidente come la Repubblica d’Irlanda sia stata spinta nella difficile situazione in cui si trova attualmente dall’euro. Già nel 2001, gli economisti irlandesi erano allarmati dall’urgente necessità dell’Irlanda di alzare i tassi d’interesse per frenare la forte e insostenibile espansione. Ma, ovviamente, non esistevano tassi d’interesse irlandesi, esisteva solo la Banca centrale europea che, accordando ai membri più influenti ciò di cui avevano bisogno, somministrava ai membri meno influenti una dose doppia di ciò di cui non avevano alcun bisogno, ossia un costo denaro artificialmente basso.</p>
      <p sl="en">L’Irlanda continuerà ad avere problemi finché continuerà ad avere la moneta unica. Il salvataggio le potrà permettere di trascinarsi fino alla prossima occasione in cui la sua politica monetaria avrà bisogno di scostarsi da quella della restante zona dell’euro. È una follia, in un momento come questo, in cui il mio stesso paese ha già debiti per 850 miliardi di sterline, indebitarsi per altri 7 miliardi da mandare all’Irlanda. Quel denaro sarà non solo inutile, ma dannoso perché imprigionerà la Repubblica d’Irlanda nella sua attuale situazione di malcontento.</p>
      <p sl="en">Se volessimo esser loro d’aiuto, potremmo offrire ai nostri amici e vicini l’opportunità di gran lunga più pratica e immediata di un’unione monetaria temporanea con la sterlina, facendo sì che possano calcolare i prestiti ricevuti come se fossero in sterline e consentendo loro, quindi, di riprendere la crescita grazie alle esportazioni.</p>
    </intervention>
    <intervention id="2-135" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, vorrei sottolineare l’importanza della formazione. Sotto altri aspetti, la proposta di risoluzione in esame è ottima, ma vorrei evidenziare come, dal punto di vista del genere, l’Unione europea e gli altri paesi coinvolti in tali operazioni civili di gestione delle crisi farebbero bene a prendere esempio dal Nord e imparare dalla Svezia e dalla Finlandia per quanto riguarda la formazione.</p>
      <p sl="fi">Faccio inoltre notare quanto sia importante che la cooperazione funzioni veramente e che si conducano indagini e ricerche relative all’effettiva riuscita di tali operazioni: attualmente, infatti, il sistema presenta ancora delle lacune.</p>
    </intervention>
    <intervention id="2-137" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, desidero spiegare il motivo che mi ha spinto a votare contro gli emendamenti nn. 30 e 31 all’articolo 5 della relazione Gallagher: semplicemente, il totale ammissibile di catture nella baia di Biscay verrebbe separato da quello del resto della zona, con l’unica giustificazione che i numerosi piccoli pescherecci locali di quella regione non hanno grande impatto sugli stock di sgombri.</p>
      <p sl="en">La mia risposta è che qualsiasi comunità costiera, in qualsiasi paese, potrebbe presentare la stessa motivazione per salvaguardare gli interessi dei propri pescatori. A quanto pare, secondo il comitato scientifico, tecnico ed economico per la pesca non è possibile separare gli stock ittici che si trovano liberi nelle acque. I pesci non sono stanziali, si muovono e tale separazione non rispetta il trattato di Lisbona.</p>
      <p sl="en">Il piano per la gestione sul lungo periodo degli stock nell’Atlantico settentrionale non andrebbe adattato a piacimento. Se abbiamo una Politica comune della pesca, deve essere uguale per tutti, senza eccezioni e senza deroghe, poiché le conseguenze a lungo termine potrebbero essere molto gravi.</p>
    </intervention>
    <intervention id="2-138" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, ho votato a favore degli emendamenti nn. 30 e 31 poiché ritengo che, sia per la distribuzione per zone del totale ammissibile di catture (TAC), sia per la determinazione dei TAC, si debba tenere conto delle caratteristiche e degli obiettivi delle diverse flotte, industriali o di piccole dimensioni, al fine di mantenere le stesse opportunità di pesca che hanno avuto sinora.</p>
      <p sl="es">Cambiarle potrebbe significare cambiare la struttura della pesca e potrebbe perfino provocare controversie con le locali attività legate alla pesca, che fanno ricorso principalmente al sugarello per rifornire il mercato di pesce di qualità.</p>
      <p sl="es">I totali ammissibili di catture devono essere differenziati per area, sia nel caso del sugarello, sia nel caso di altri tipi di pesce che rientrano nelle disposizioni della politica comune della pesca.</p>
    </intervention>
    <intervention id="2-140" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, il problema del depauperamento degli stock ittici non interessa soltanto noi europei, ma anche i pescatori e i consumatori di tutto il mondo. La mancanza di zone di pesca adeguate costituisce una minaccia per la sicurezza alimentare e potrebbe alterare gli equilibri degli ecosistemi acquatici e, di conseguenza, dell’ambiente in tutto il pianeta.</p>
      <p sl="pl">A causa del cambiamento climatico, nel Mar Baltico in particolare si rischia che spariscano alcune specie ittiche e gli errori della regolamentazione europea nel settore della pesca, che impone divieti alle attività di pesca, stanno aggravando la situazione. Per questo è particolarmente importante compiere una revisione adeguata della Politica comune della pesca, che garantisca una pesca sostenibile nelle acque della nostra regione. Per questi motivi, ho appoggiato la relazione.</p>
    </intervention>
    <intervention id="2-141" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, ho votato a favore della relazione in esame. Anche io sono consapevole della necessità di garantire che gli stock ittici si conservino e che la pesca sia davvero sostenibile, anche nella regione del Mar Baltico. La diminuzione degli stock ittici è, attualmente, uno dei principali motivi di preoccupazione. In questo caso, l’attenzione era concentrata principalmente sul rombo e sulla passera e questo ha significato chiaramente una riforma generale, necessaria dall’entrata in vigore del trattato di Lisbona. In altre parole, il vecchio sistema era soggetto a sanzioni.</p>
      <p sl="fi">Sarebbe necessario, ora, ampliare l’ambito della discussione. Ritengo che la situazione degli stock di salmone selvaggio, specialmente nella regione del Baltico, sia preoccupante e che dovremmo garantire anche per tali stock la ricostituzione in loco e cominciare a preoccuparci seriamente di garantire che la pesca nel Mar Baltico sia praticata in modo sostenibile.</p>
    </intervention>
    <intervention id="2-143" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la proposta della Commissione di esonerare l'introduzione e la traslocazione di impianti di acquacoltura chiusi dall'obbligo di autorizzazione non poteva non essere accompagnata da una definizione più rigorosa dei requisiti che questi impianti dovranno rispettare. Per questo ho dato il mio pieno appoggio alla relazione del collega Ferreira.</p>
      <p sl="it">Tuttavia, voglio cogliere questa occasione per sottolineare la mancanza di un adeguato sostegno alla ricerca scientifica e allo sviluppo tecnologico nel campo dell'allevamento di specie autoctone. Un maggior sostegno in questo settore è fondamentale per lo sviluppo sostenibile dell'acquacoltura europea. Solo in questo modo potremo diversificare la produzione e l'offerta alimentare, garantendo un miglioramento della qualità e una maggiore sicurezza dell'ambiente.</p>
    </intervention>
    <intervention id="2-145" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, il mercato unico è uno dei pilastri dell'Unione europea. È indubbio che, a parità di condizioni generali, le imprese possano produrre e vendere i relativi prodotti e servizi senza sostegno pubblico, ma non tutti i settori e non tutti i territori si trovano in condizioni di parità. Pertanto è giusto, come nel caso di oggi, correggere le situazioni di svantaggio economico e consentire a quelle realtà produttive di esistere, di rimanere sul mercato e di mantenere i livelli occupativi, come ad esempio nel Sulcis, dove 500 famiglie si sarebbero trovate senza lavoro, senza reddito, senza dignità.</p>
      <p sl="it">Occorre pensare che quando parliamo di carbone ci riferiamo a territori che non hanno alternativa alle miniere e ai quali va consentito di poter adottare tecnologie produttive che siano competitive, compatibili col libero mercato e con l'ambiente. Logicamente, il rinvio al 2018 per il sostegno pubblico deve rappresentare un imperativo affinché le istituzioni e le aziende si attivino immediatamente per realizzare condizioni tecnologiche, finanziarie e di compatibilità ambientale in linea con le sfide che ci attendono.</p>
    </intervention>
    <intervention id="2-146" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, quando si parla di aiuti di Stato, dobbiamo anche ricordare che, in alcuni casi, possono provocare delle distorsioni della concorrenza.</p>
      <p sl="fi">Se, nell’ambito del mercato unico, si parla in modo specifico delle miniere di carbone e degli aiuti da destinare loro, va detto che in Europa dovremmo orientarci a un futuro più sostenibile. Al momento, il carbone è uno dei combustibili fossili più dannosi: uccide centinaia di migliaia di animali nell’arco di un anno a causa di diverse emissioni. Per questo,mi auguro che noi europei riusciamo a ridurre in modo graduale l’uso del carbone come fonte energetica passiamo per passare a fonti di energia rinnovabili. Mi rendo conto che questo implichi un qualche periodo di transizione nelle zone in cui la produzione di carbone è strettamente collegata all’occupazione, ma, sostanzialmente, dobbiamo puntare di più sulle energie e sulle tecnologie rinnovabili.</p>
    </intervention>
    <intervention id="2-147" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, ritengo che l’Unione europea non dovrebbe sostenere le miniere di carbone, che sono inquinanti, ma dovrebbe invece sostenere l’acquisizione e la produzione di energia rinnovabile. Non possiamo spingere sull’acceleratore e, contemporaneamente, frenare. Concordo con il gruppo dell’Alleanza dei Liberali e dei Democratici per l’Europa, ma, nella votazione finale, ho commesso un errore, che ho corretto formalmente e ho anche voluto dichiararlo in questa occasione.</p>
    </intervention>
    <intervention id="2-148" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Signor Presidente, intervengo per sottolineare che la Polonia è uno dei paesi che ha dovuto affrontare i problemi maggiori a causa dell’improvviso calo della spesa e del potenziale estrattivo dell’industria carboniera. Dieci anni fa, abbiamo avviato un programma radicale di chiusura delle miniere, ma, per sostituire il carbone polacco, importiamo 10 milioni di tonnellate di carbone russo. Vi garantisco che le emissioni di CO2 prodotte per il carbone polacco sono le stesse che si producono per il carbone russo. Tuttavia, è bene che esista un programma di aiuti a livello nazionale e che la Commissione lo consenta. Ho appoggiato la relazione in esame, sebbene si debba mantenere un equilibrio: l’obiettivo non è semplicemente di chiudere le miniere, ma anche di garantire la sicurezza energetica e noi stiamo trattando le miniere come se fossero normali imprese.</p>
    </intervention>
    <intervention id="2-150" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l'Assemblea parlamentare paritetica del Parlamento europeo è riuscita, grazie alla qualità del suo lavoro, a imporsi come attore chiave della cooperazione nord-sud del mondo.</p>
      <p sl="it">Il rafforzamento della dimensione parlamentare della cooperazione si è rivelato essenziale allo scopo di garantire un buon impiego dei fondi, il soddisfacimento delle esigenze delle popolazioni e il conseguimento degli obiettivi di sviluppo del Millennio in materia di salute e di istruzione.</p>
      <p sl="it">La Commissione europea ha avviato da qualche tempo la prassi di sottoporre i documenti strategici nazionali e regionali al controllo parlamentare sia del Parlamento europeo che dei parlamenti nazionali.</p>
      <p sl="it">Ho votato a favore di questa relazione perché intendo sostenere il lavoro svolto sinora dalla nostra Assemblea, un ruolo oggi ancora più importante nell'ambito della supervisione dei negoziati per gli accordi di partenariato economico.</p>
      <p sl="it">Nel 2009 la Commissione europea ha presentato assieme all'ACP alcune proposte per la seconda revisione dell'accordo di partenariato e spero che si possa garantire la sua sopravvivenza ed evoluzione in quanto istituzione fondamentale in questo processo di cooperazione e democratizzazione nel resto del mondo.</p>
    </intervention>
    <intervention id="2-151" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, innanzitutto mi complimento con la mia collega Joly per il documento redatto.</p>
      <p sl="it">Oggi viviamo in un mondo in cui la storia dell'uomo sembra viaggiare su binari separati. Ci sono continenti in cui la giornata è scandita dall'innovazione, dalla tecnologia e da un oggettivo benessere, e altri in cui i popoli trascorrono le ore, dall'alba al tramonto, nella disperata ricerca dei mezzi minimi per sopravvivere.</p>
      <p sl="it">Nel 2009 l'Assemblea parlamentare paritetica ha lavorato attivamente affinché le numerose proposte potessero tradursi in impegni concreti e in obiettivi da raggiungere. L'Unione europea si è dimostrata fermamente decisa a intraprendere un'azione tempestiva, mirata e coordinata a sostegno dei paesi maggiormente colpiti, in particolare quelli più poveri e più vulnerabili.</p>
      <p sl="it">Il prossimo 1° dicembre, a Kinshasa, ci sarà la ventesima sessione plenaria ACP-UE, nel corso della quale verrà discussa un'importante relazione sugli obiettivi di sviluppo del Millennio. Il mio impegno, quale relatrice oltre che vicepresidente dell'Assemblea, sarà massimo, affinché tutte le misure adottate non si riducano a semplici slogan ma divengano impegni concreti per proseguire il cammino verso un mondo più equo e soprattutto senza povertà.</p>
    </intervention>
    <intervention id="2-152" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l'Assemblea parlamentare paritetica ACP-UE si è dimostrata uno strumento indispensabile nel costruire un dialogo aperto e democratico, riuscendo a coinvolgere i parlamenti nazionali ACP, le autorità locali e gli organismi non statali.</p>
      <p sl="it">Sono d'accordo sull'impostazione generale della relazione, considerando particolarmente utile l'invito rivolto alla Commissione a fornire maggiori informazioni ai parlamentari dei paesi ACP. È indispensabile coinvolgere attivamente questi ultimi nella predisposizione delle strategie nazionali di sviluppo.</p>
      <p sl="it">Ho dato il mio sostegno alla collega Joly. Tuttavia, credo che prima di parlare dell'istituzione di una tassa sulle transazioni finanziarie internazionali, sia necessario predisporre uno studio sull'impatto che ciò potrebbe determinare.</p>
    </intervention>
    <intervention id="2-154" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il Programma di Stoccolma, adottato dal Consiglio europeo nel dicembre dello scorso anno, mira alla creazione di uno spazio europeo di libertà, sicurezza e giustizia, da realizzare nei prossimi cinque anni, in grado di garantire ai cittadini il godimento di tutti i loro diritti fondamentali.</p>
      <p sl="it">Pertanto, il diritto dell'Unione deve avere come obiettivo finale quello di facilitare la mobilità e di garantire agli stessi cittadini la creazione di uno spazio giudiziario europeo nel minor tempo possibile.</p>
      <p sl="it">Il piano di azione proposto dalla Commissione europea prevede tutta una serie di misure, che prendono spunto dai nuovi strumenti messi a disposizione dal trattato di Lisbona, allo scopo di conciliare i bisogni dei cittadini nel mercato unico con le diverse tradizioni giudiziarie degli Stati membri.</p>
      <p sl="it">Ho votato a favore di questa relazione perché, fatte le necessarie premesse, invita gli Stati membri a impegnarsi attivamente per la sua messa in opera, sottolineando quei settori che dovrebbero essere considerati prioritari, quali gli aspetti civili, il riconoscimento reciproco di atti e sentenze, il quadro comune di riferimento, il patrimonio dei debitori e la formazione giudiziaria comune.</p>
      <p sl="it">Sottolineo ancora una volta il mio convincimento che il Parlamento europeo debba essere associato a tale processo di armonizzazione dopo un attento esame delle attuali legislazioni vigenti a livello nazionale. Oggigiorno, l'armonizzazione delle legislazioni e del rispettivo campo di applicazione del diritto civile e penale su numerose questioni è correlata ed è diventata parte integrante delle discussioni nei negoziati commerciali internazionali perché solleva una serie di questioni giuridiche ancora irrisolte.</p>
    </intervention>
    <intervention id="2-155" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, la cooperazione europea per la creazione di uno spazio di libertà, sicurezza e giustizia (SLSG) resta una questione delicata che deve essere gestita con attenzione. Può essere necessario che le autorità giudiziarie collaborino per riuscire a prevenire la criminalità e ottenere giustizia e certezza del diritto nel mercato interno europeo, ma la cooperazione nell’ambito dello SLSG implica il rischio latente che l’Europa si occupi di questioni che, in effetti, rientrano nell’ambito delle competenze nazionali. Il paragrafo 40 della relazione Berlinguer evidenzia il riconoscimento reciproco del diritto di famiglia senza alcun riferimento all’articolo 81, paragrafo 3 del trattato sul funzionamento dell’Unione europea, il quale stabilisce che ogni Stato membro mantenga la sovranità nelle questioni relative al diritto di famiglia con risvolti transnazionali. Ho rifiutato di appoggiare la relazione in esame, sia perché il suddetto principio europeo non è stato esplicitamente rispettato, sia perché l’emendamento presentato in proposito dai Conservatori e Riformisti europei è stato respinto.</p>
    </intervention>
    <intervention id="2-156" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, mi sono astenuto dal voto poiché non sono convinto che la sussidiarietà degli Stati membri venga rispettata nell’ambito del diritto di famiglia. L’Unione europea, nel legiferare, deve rispettare pienamente la divisione dei poteri tra l’Unione e gli Stati membri. Per tale motivo, sostengo pienamente un approccio che tenga conto in modo coerente dei diversi orientamenti legali e delle tradizioni costituzionali che si basano sugli specifici contesti dei singoli Stati, in particolar modo negli ambiti relativi ai valori fondamentali di una determinata società, come possono essere i valori rappresentati dal diritto di famiglia.</p>
      <p sl="sk">L’approccio dell’Unione europea deve avere come obiettivo la migliore comprensione e la salvaguardia delle necessità di tutti i cittadini in tutti gli Stati e non la creazione di una società in bianco e nero. È, pertanto, essenziale non oltrepassare con la forza i limiti, rischiando di compromettere i valori fondamentali degli Stati membri negli ambiti specifici del diritto civile e del diritto di famiglia.</p>
    </intervention>
    <intervention id="2-158" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, intervengo per dire che il carbone è una materia prima estremamente importante per il benessere della società e per la sicurezza energetica. Nonostante gli studi effettuati e nonostante la ricerca di fonti di energia alternative, la domanda di carbone continua a crescere; è quindi ovvio che ci si deve impegnare per garantire un accesso permanente alle riserve di carbone.</p>
      <p sl="pl">Tuttavia, quando una miniera non è più redditizia, il fatto di mantenerla operativa utilizzando aiuti di Stato turba il mercato, interferisce nella concorrenza e destabilizza l’economia del paese interessato. Quello che serve è una normativa adeguata che permetta una chiusura efficace e sicura di tale miniera. Il progetto di regolamento assicura il raggiungimento di tali obiettivi, garantendo il mantenimento della competitività del mercato energetico e il sostegno allo sviluppo delle industrie strettamente collegate. Ovviamente, ho appoggiato la relazione.</p>
    </intervention>
    <intervention id="2-996" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione del mio collega tedesco, onorevole Böge, sulla proposta di decisione relativa alla mobilitazione del Fondo di solidarietà dell’Unione europea per 13 milioni di euro per assistere l’Irlanda colpita da gravi alluvioni nel novembre 2009. L’importo dello stanziamento mi sembra tuttavia irrisorio (il 2,5 per cento dell’importo stimato di 500 milioni di euro di danni totali) ed è inoltre stato erogato troppo tardivamente. Vale forse la pena chiederci se, anziché versare somme irrisorie, non si debba impiegare una parte di questi importi per finanziare una forza di protezione civile che presti soccorso agli Stati colpiti da catastrofi che non sono in grado di fronteggiare da soli (incendi, inondazioni, calamità naturali, disastri transfrontalieri e così via) o per promuovere iniziative di cooperazione internazionale in caso di gravi catastrofi come il terremoto di Haiti, ad esempio.</p>
    </intervention>
    <intervention id="2-161" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Sono pienamente d’accordo con quanto precisato nella relazione sul sostenere la decisione della Commissione di stanziare a vantaggio dell’Irlanda 13,02 milioni di euro dal Fondo di solidarietà dell’Unione europea per ripristinare le infrastrutture e per attuare misure di prevenzione contro le inondazioni nelle zone colpite.</p>
      <p sl="ga">Le inondazioni in Irlanda del novembre 2009 hanno causato gravi danni al settore agricolo, a immobili residenziali e imprese, alla rete stradale e ad altre infrastrutture. Il finanziamento della Commissione consentirà di coprire alcuni costi derivanti dalla catastrofe. Estremamente importante è anche la quota di investimenti destinati all’attuazione di misure di prevenzione delle inondazioni nei territori colpiti.</p>
    </intervention>
    <intervention id="2-995" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore degli stanziamenti concessi all’Irlanda dal Fondo di solidarietà dell’Unione europea. Nel 2009 forti precipitazioni hanno provocato gravi inondazioni con conseguenti ingenti danni al settore agricolo, a immobili residenziali e imprese, alla rete stradale e ad altre infrastrutture. L’assistenza all’Irlanda è stata approvata in via eccezionale in quanto l’entità dei danni causati dalle alluvioni non ottemperava in realtà ai requisiti del Fondo di solidarietà. Con il cambiamento climatico in atto in Europa e in tutto il mondo, si registra un numero sempre crescente di catastrofi naturali che causano la perdita di vite umane e ingenti danni. L’Unione europea deve istituire misure per erogare in modo tempestivo i finanziamenti richiesti qualora si verifichino tali evenienze. Nella risoluzione di marzo, il Parlamento europeo ha chiaramente precisato che, per risolvere più efficacemente i problemi causati dalle calamità naturali, occorre un nuovo regolamento del Fondo di solidarietà. Ritengo che la revisione del regolamento debba prefiggersi l’istituzione di una misura più forte e flessibile, la cui applicazione ci consentirebbe di reagire in modo più efficace alle sfide del cambiamento climatico e fornire prontamente assistenza alle vittime delle catastrofi naturali.</p>
    </intervention>
    <intervention id="2-162" speaker_id="photo_generic" name="Gerard Batten, John Bufton, David Campbell Bannerman, Derek Roland Clark, Trevor Colman e Nigel Farage" is_mep="True" mode="written">
      <p sl="en">Stante l’illegittimità, l’antidemocraticità, la corruzione e la megalomania proprie dell’Unione europea in generale e della Commissione in particolare, noi dell’UKIP non possiamo che condannare la monopolizzazione di fondi pubblici da parte della Commissione per vari scopi e riteniamo che qualsiasi somma di denaro essa decida di destinare al risarcimento dei danni dell’inondazione dell’anno scorso in Irlanda non sarebbe correttamente impiegata e non farebbe altro che negare la necessità di un fondo di assistenza adeguatamente speso e gestito da governi democraticamente eletti.</p>
    </intervention>
    <intervention id="2-994" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Il Fondo di solidarietà dell’Unione europea, destinato ad assistere i paesi costretti ad affrontare calamità naturali, è stato mobilitato 33 volte dalla sua istituzione otto anni orsono. Si è dimostrato utile e ritengo sia assolutamente giustificato mobilitarlo per le inondazioni del 2009 in Irlanda, che tutti ricordano.</p>
    </intervention>
    <intervention id="2-163" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Vorrei spiegare il mio voto a favore di questa proposta. Ritengo sia assolutamente necessario mostrare comprensione nei confronti di catastrofi come queste, perché potrebbero succedere a chiunque di noi. In questo modo, diamo prova di unità e di empatia in occasione di catastrofi naturali. Sono certo che il nostro aiuto sarà speso nel modo migliore e permetterà di superare le conseguenze dell’inondazione in Irlanda.</p>
    </intervention>
    <intervention id="2-993" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Considero importante e giustificata la richiesta di assistenza dell’Irlanda a titolo del Fondo di solidarietà a seguito delle piogge torrenziali che hanno determinato gravi inondazioni nel novembre 2009. L’alluvione ha causato gravi danni al settore agricolo, a immobili residenziali e imprese, alla rete stradale e ad altre infrastrutture.</p>
    </intervention>
    <intervention id="2-992" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Alla luce del fatto che l’Irlanda ha presentato una richiesta di assistenza e la mobilitazione del Fondo di solidarietà dell’Unione europea per reagire alla catastrofe provocata dalle gravi inondazioni del novembre 2009 e del fatto che tale inondazione ha causato gravi danni al settore agricolo, a immobili residenziali e imprese, alla rete stradale e di approvvigionamento idrico e che il sostengo finanziario erogato a titolo del Fondo consentirà alle autorità irlandesi di rifarsi di taluni dei costi sostenuti durante l’emergenza, ho votato nel complesso a favore di questa relazione,</p>
    </intervention>
    <intervention id="2-164" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della mobilitazione del Fondo di solidarietà per l’Irlanda a seguito delle inondazioni che hanno causato gravi danni al settore agricolo, a immobili residenziali e imprese, alla rete stradale e ad altre infrastrutture. Sebbene i danni totali siano inferiori alla soglia normale, la richiesta dell’Irlanda soddisfa il criterio della cosiddetta "catastrofe regionale straordinaria", che definisce le condizioni per mobilitare il Fondo di solidarietà "in circostanze eccezionali". Sarebbe auspicabile che il Consiglio varasse il nuovo regolamento sul Fondo di solidarietà, già approvato dal Parlamento.</p>
    </intervention>
    <intervention id="2-165" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Come ho precedentemente affermato, credo che la solidarietà fra Stati membri dell’UE e, in particolare, il sostegno europeo alle regioni colpite da catastrofi, costituisca un chiaro segnale che l’Unione europea è qualcosa di più che un’area di libero scambio. In una fase storica in cui viene messa in discussione da più parti la fondatezza del nostro progetto, strumenti speciali di assistenza quali in Fondo di solidarietà dimostrano che siamo in grado di restare uniti nelle avversità, anche in situazioni che richiedono ingenti sforzi in termini di risorse umane e materiali. Le inondazioni verificatesi nel novembre 2009 hanno pesantemente colpito l’Irlanda e causato gravi danni, stimati in circa 520 milioni di euro. Credo perciò che la mobilitazione del Fondo sia pienamente giustificata al fine di aiutare chi ha più sofferto a causa di calamità naturali, e mi congratulo con il presidente della commissione per lo sviluppo regionale per la rapidità con la quale ha emesso il suo parere, evitando così indebiti ritardi nell’iter parlamentare.</p>
    </intervention>
    <intervention id="2-991" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto autorizza la mobilitazione del Fondo di solidarietà dell’Unione europea per assistere l’Irlanda a risollevarsi dalla catastrofe causata dalle forti precipitazioni e inondazioni del 2009. Questa calamità ha causato gravi danni al settore agricolo, a immobili residenziali e imprese, alla rete stradale e ad altre infrastrutture. Sebbene i danni totali siano inferiori alla soglia normale, la richiesta dell’Irlanda soddisfa il criterio della cosiddetta "catastrofe regionale straordinaria", che definisce le condizioni per mobilitare il Fondo di solidarietà "in circostanze eccezionali".</p>
    </intervention>
    <intervention id="2-166" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La relazione autorizza la mobilitazione del Fondo di solidarietà dell’Unione europea per aiutare l’Irlanda a fronteggiare la catastrofe causata dalle piogge e dalle inondazioni nel 2009. Negli ultimi anni, gli Stati membri dell’Unione europea sono stati colpiti da un rilevante numero di catastrofi; negli ultimi sei anni di funzionamento del Fondo di solidarietà la Commissione ha ricevuto 62 richieste di sostegno finanziario da parte di 21 paesi, un terzo delle quali rientranti nella categoria “grave catastrofe”. Molte di queste richieste non hanno ricevuto alcun riscontro. In altre circostanze non è stato richiesto il ricorso al Fondo, sebbene vi sia stato un considerevole e, in molti casi, duraturo impatto sulle popolazioni colpite, sull’ambiente e sull’economia.</p>
      <p sl="pt">Il regolamento di mobilitazione del Fondo deve essere adattato per consentire maggiore flessibilità e una rapida mobilitazione per far fronte ad una più ampia gamma di catastrofi con conseguenze significative e ridurre l’intervallo di tempo tra la catastrofe e il momento in cui i fondi sono resi disponibili. è importante ribadire in primo luogo l’impegno alla prevenzione dei disastri, dando concreta attuazione alle raccomandazioni recentemente adottate dal Parlamento.</p>
    </intervention>
    <intervention id="2-167" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Accolgo con favore la decisione del Parlamento europeo di approvare la domanda di assistenza finanziaria dal Fondo di solidarietà dell’Unione europea presentata dal governo irlandese a seguito delle inondazioni. Le inondazioni in Irlanda hanno provocato ingenti danni nel paese, soprattutto nel nord ovest. Dal Fondo di solidarietà, l’Irlanda riceverà 13 milioni di euro, che saranno impiegati per coprire una parte dei costi che le autorità locali hanno dovuto sostenere durante la crisi della fine del 2009.</p>
      <p sl="ga">Il totale dei danni ammonta a 520,9 milioni di euro, un importo inferiore alla soglia vigente del Fondo di solidarietà. La Commissione europea ha dato la sua autorizzazione al finanziamento di 13 milioni di euro all’Irlanda, a riconoscimento dell’eccezionale gravità dell’inondazione che ha colpito l’Irlanda alla fine del 2009.</p>
    </intervention>
    <intervention id="2-168" speaker_id="96668" name="Seán KELLY" is_mep="True" mode="written" nationality="Ireland" birth_date="26-04-1952" birth_place="Killarney" m_state="IE">
      <p sl="en">Ho sostenuto con gioia questa proposta e vorrei esprimere l’apprezzamento del mio paese per i fondi di solidarietà stanziati al nostro paese a seguito dell’inondazione del novembre 2009. Ho partecipato a un Floods Forum in Irlanda la settimana scorsa e ho sentito molte espressioni di gratitudine quando ho spiegato che la proposta sarebbe stata votata oggi in Parlamento.</p>
    </intervention>
    <intervention id="2-990" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di solidarietà. Ritengo, infatti, che esso sia uno strumento prezioso, che consente all'Unione europea di dimostrare la propria solidarietà alle popolazioni delle regioni colpite da catastrofi naturali, apportando un sostegno finanziario per contribuire a ripristinare rapidamente condizioni di vita normale.</p>
      <p sl="it">La richiesta approvata durante la votazione odierna è stata presentata dall'Irlanda, in riferimento a delle forti precipitazioni che hanno provocato gravi inondazioni nel novembre 2009. Dette inondazioni hanno causato gravi danni al settore agricolo, a immobili residenziali e imprese, alla rete stradale e ad altre infrastrutture. Le autorità irlandesi hanno stimato i danni complessivi diretti causati dalla catastrofe in 520,9 milioni di euro.</p>
      <p sl="it">Poiché essi sono inferiori alla soglia prevista dal Regolamento, la Commissione ha esaminato la richiesta in base al criterio della cosiddetta "catastrofe regionale straordinaria" secondo cui può beneficiare dell'intervento del Fondo una regione colpita da una catastrofe straordinaria, principalmente di origine naturale, che abbia colpito la maggior parte della popolazione, con profonde e durevoli ripercussioni sulle condizioni di vita e sulla stabilità economica della regione stessa. Aggiungo, infine, che il Fondo è stato mobilitato per un importo complessivo pari a 13 022 500 euro.</p>
    </intervention>
    <intervention id="2-169" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Accolgo con favore questa risoluzione che approva la concessione di fondi europei per assistere le vittime dell’inondazione in Irlanda. L’Irlanda ha chiesto assistenza a titolo del Fondo di solidarietà dell’Unione europea in seguito alle forti precipitazioni che hanno determinato gravi inondazioni nel novembre 2009. Dette inondazioni hanno causato ingenti danni al settore agricolo, a immobili residenziali e imprese, alla rete stradale e ad altre infrastrutture. Dopo aver valutato la richiesta, la Commissione ha proposto di mobilitare il Fondo europeo di solidarietà per un ammontare complessivo di 13 022 500 euro. Ricordo che si tratta della prima proposta accolta di mobilitazione del Fondo nel 2010 e che l’ammontare proposto lascerà disponibile per il 2010 almeno il 98 per cento del Fondo.</p>
    </intervention>
    <intervention id="2-989" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE rappresenta un’area di solidarietà, di cui anche il Fondo europeo di adeguamento alla globalizzazione (FEG) è espressione. L’assistenza offerta dal Fondo è fondamentale per aiutare i disoccupati e le vittime delle delocalizzazioni dovute alla globalizzazione. Un crescente numero di aziende procede a delocalizzazioni, approfittando del ridotto costo del lavoro in determinati paesi, segnatamente Cina e India, danneggiando così quei paesi che rispettano i diritti dei lavoratori. Il FEG è inteso ad aiutare i lavoratori che sono vittime di delocalizzazione delle aziende ed è cruciale per facilitare il loro accesso ad un nuovo impiego futuro. Al FEG hanno fatto ricorso in passato altri paesi dell’Unione europea ed è giusto fornire ora aiuto all’Irlanda, che ha presentato una richiesta di assistenza a titolo del Fondo in seguito alle forti precipitazioni che hanno provocato le inondazioni del novembre 2009. Dette inondazioni hanno causato gravi danni al settore agricolo, a immobili residenziali e imprese, alla rete stradale e ad altre infrastrutture.</p>
    </intervention>
    <intervention id="2-170" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Negli aultimi anni, si sono registrate un numero sempre crescente di catastrofi ambientali, in particolare forti precipitazioni, che hanno spesso provocato inondazioni con conseguenze devastanti sull’ambiente e con danni che richiedono enormi somme per ripristinare la situazione precedente.</p>
      <p sl="de">Il Fondo di solidarietà dell’Unione europea viene mobilitato per riparare i danni causati dalle inondazioni in Irlanda nel 2009 (al settore agricolo, a immobili residenziali e imprese, alla rete stradale e ad altre infrastrutture). Il costo totale dei danni, risultato diretto del disastro, è stimato intorno ai 520 milioni di euro; il contributo di 13 milioni di euro dal bilancio comunitario concorrerà al lavoro di ricostruzione e per questo ho votato a favore.</p>
    </intervention>
    <intervention id="2-171" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Bene ha fatto la Commissione a mobilitare il Fondo di solidarietà per un ammontare di 13.022.500 euro, con la presentazione parallela di una proposta di bilancio rettificativo (PBR n. 8/2010), in seguito alla domanda di assistenza presentata dall'Irlanda per l'alluvione del novembre 2009 che ha causato ingenti danni alle infrastrutture della nazione per un ammontare stimato intorno ai 520,9 milioni di euro. I disastri e le calamità naturali devono essere una priorità e spero che in futuro ci sarà un intervento più pronto e immediato da parte della Commissione europea.</p>
      <p sl="it">L'alluvione in Irlanda è avvenuta nel novembre 2009 e solo oggi, a distanza di oltre un anno dall'evento, c'è stata l'approvazione in Parlamento. Il Veneto ha recentemente subito un'alluvione e spero vivamente che l'intervento della Commissione sia più celere e tempestivo rispetto a quanto è accaduto in passato.</p>
    </intervention>
    <intervention id="2-988" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Onorevoli colleghi, ho votato a favore della relazione del collega Böge in quanto ritengo sia un dovere dell'Unione europea intervenire in sostegno e in solidarietà di alcune regioni colpite da calamità e catastrofi naturali.</p>
      <p sl="it">Ritengo che il concetto di solidarietà sia connesso all'idea e ai valori alla base dell'Unione europea. Si tratta di uno dei valori cardine che hanno dato vita all'Unione e hanno fatto sì che questa prosperasse e si allargasse nel tempo, ragion per cui questo stanziamento non solo è giustificato e fondato, ma "quasi" dovuto.</p>
      <p sl="it">Mi auguro, poi, che un simile intervento verrà attuato anche per le regioni italiane duramente colpite dalle recenti alluvioni che hanno messo in ginocchio l'economia di quelle zone.</p>
    </intervention>
    <intervention id="2-987" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Onorevoli colleghi, concordo con il relatore on. Böge, con il quale mi complimento, sulla necessità di mobilitare il Fondo europeo di solidarietà a favore dell'Irlanda, in base al punto 26 dell'accordo interistituzionale del 17 marzo 2006. Tale accordo consente la mobilitazione del Fondo di solidarietà entro un massimale annuale di 1 miliardo di euro. Si tratta della prima proposta di mobilitazione del Fondo nel 2010.</p>
      <p sl="it">Condivido e ribadisco le raccomandazioni del relatore alla Commissione e concordo, vista la gravosa situazione economica europea e in particolare quella irlandese, sulla necessità di non far mancare la nostra solidarietà.</p>
      <p sl="it">Infine, mi preme sottolineare in questa sede, anche alla luce del disastro avvenuto nel nord Italia, la necessità di attivarsi immediatamente anche per quest'ultime zone sinistrate.</p>
    </intervention>
    <intervention id="2-172" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Abbiamo sostenuto questa risoluzione perché la Commissione propone di mobilitare il Fondo di solidarietà dell’Unione europea a favore dell’Irlanda in base al punto 26 dell'accordo interistituzionale (AII) del 17 marzo 2006. Tale accordo consente la mobilitazione del Fondo di solidarietà entro un massimale annuo di 1 miliardo di euro. Si tratta della prima proposta di mobilitazione del Fondo nel 2010.</p>
      <p sl="en">Parallelamente a questa proposta, la Commissione ha presentato un progetto di bilancio rettificativo (PBR n. 8/2010 del 24 settembre 2010) per l’iscrizione dei corrispondenti stanziamenti d’impegno e di pagamento nel bilancio 2010, come previsto al punto 26 dell’AII. L’Irlanda ha chiesto assistenza a titolo del Fondo in seguito alle forti precipitazioni che hanno provocato gravi inondazioni nel novembre 2009 e causato gravi danni al settore agricolo, a immobili residenziali e imprese, alla rete stradale e ad altre infrastrutture.</p>
    </intervention>
    <intervention id="2-173" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La presente proposta di mobilitazione del Fondo europeo di solidarietà afferma la necessità di fornire assistenza all’Irlanda in seguito alle inondazioni del novembre 2009, che hanno provocato ingenti danni al settore agricolo e industriale, alle infrastrutture, segnatamente reti stradali e di approvvigionamento idrico, e alle zone residenziali. Alla luce di questo e ricordando la catastrofe che ha colpito l’isola di Madeira nel febbraio 2010 e gli effetti della tempesta Xynthia in Europa, appoggio la proposta della Commissione di accordare un importo di 13 022 500 euro all’Irlanda, in base al criterio della cosiddetta “catastrofe regionale straordinaria”. Questo criterio viene applicato ogniqualvolta si dimostri che il danno ha colpito la maggior parte della popolazione, con profonde e durevoli ripercussioni sulle condizioni di vita e sulla stabilità economica della regione stessa. Desidero tuttavia ribadire la necessità di rivedere l’attuale sistema del Fondo affinché diventi di più rapida applicazione e più efficace nel contrastare gli effetti permanenti delle calamità naturali.</p>
    </intervention>
    <intervention id="2-986" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="it">Ho votato a favore della mobilitazione del Fondo di solidarietà dell’Unione europea a favore dell’Irlanda in relazione alle inondazioni del novembre 2009. Anche nel mio paese, la Polonia, una serie di inondazioni catastrofiche ha flagellato molte comunità e famiglie ed è perciò vitale prestare soccorso ai nostri amici irlandesi. I fondi saranno attinti dal Fondo di solidarietà, mobilitato per eventi eccezionali come questo, e saranno destinati alle comunità più danneggiate per assistere le famiglie e le imprese, aiutandole nella ricostruzione e nel recupero di una parte del reddito perso a sella perdita delle loro attività. È importante che l’Unione europea continui a sostenere i suoi Stati membri nel momento del bisogno nel pieno rispetto dell’ideale di solidarietà.</p>
    </intervention>
    <intervention id="2-985" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">In qualità di membro della commissione per l’occupazione e gli affari sociali, non potevo che votare a favore delle sei risoluzioni presentate dall’onorevole Matera al fine di aiutare i lavoratori olandesi in esubero per motivi direttamente legati alla crisi economica mondiale. Il Fondo europeo di adeguamento alla globalizzazione è uno strumento efficace teso al reinserimento duraturo di lavoratori che risentono degli effetti nefasti della globalizzazione. Ritengo pertanto che il ricorso a questo strumento, in casi specifici, sia interamente giustificato. Durante le discussioni sul bilancio, alcuni si auguravano che il Fondo europeo di adeguamento alla globalizzazione fosse immediatamente smantellato: constatiamo ora invece che si rivela molto utile in determinati casi, poiché la crisi mondiale si fa ancora sentire.</p>
    </intervention>
    <intervention id="2-984" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Spiego le ragioni del mio voto. Considerando che i Paesi Bassi hanno chiesto assistenza in relazione a 821 licenziamenti per esubero effettuati da 70 imprese operanti nella NACE revisione 2, divisione 18 (stampa e riproduzione di supporti registrati) nelle due regioni contigue NUTS II Nord Brabant e Zuid Holland, ho votato a favore della risoluzione perché condivido la proposta della Commissione e i relativi emendamenti presentati dal Parlamento. Concordo altresì con l’invito alle istituzioni coinvolte nel processo a compiere gli sforzi necessari per accelerare la mobilitazione del Fondo di solidarietà dell’Unione europea.</p>
    </intervention>
    <intervention id="2-983" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">L’aiuto ai lavoratori licenziati per ristrutturazione e delocalizzazione deve essere dinamico e flessibile in modo da essere reso disponibile nel modo più rapido ed efficiente possibile. Alla luce dei cambiamenti strutturali nei flussi commerciali internazionali, è vitale che l’economia europea riesca a dare efficace attuazione agli strumenti di sostegno dei lavoratori colpiti e a riqualificarli al fine di consentire loro un pronto reinserimento nel mondo del lavoro. L’assistenza finanziaria deve perciò essere fornita su base individuale. È altresì importante sottolineare che questa forma di assistenza non deve sostituire le azioni di competenza delle imprese, né è intesa a finanziare e ristrutturare le imprese stesse. Voto a favore di questa relazione a seguito della richiesta di assistenza presentata dai Paesi Bassi in relazione a 821 licenziamenti per esubero effettuati da 70 imprese operanti nella NACE revisione 2, divisione 18 (stampa e riproduzione di supporti registrati) nelle due regioni contigue NUTS II Nord Brabant e Zuid Holland.</p>
    </intervention>
    <intervention id="2-175" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Gli 821 licenziamenti per esubero effettuati da 70 imprese operanti nel settore della grafica nelle regioni del Nord Brabant e Zuid Holland nei paesi Bassi indicano che la crisi economica e finanziaria non risparmia settori che, a prima vista, sembrano essere più al riparo dalle conseguenze della crisi stessa. Mi riferisco alla preoccupante riduzione del numero di imprese del settore grafico ed editoriale nei Paesi Bassi e, di conseguenza, al generale declino dell’economia. La Commissione europea ha ritenuto legittima la richiesta avanzata dalle imprese di stampa e riproduzione di supporti registrati, strenuamente sostenuta dalla pertinente commissione parlamentare. Credo quindi sussistano tutte le condizioni per essere a favore della mobilitazione del Fondo europeo di adeguamento alla globalizzazione (FEG) in questo caso specifico. Spero che questo sostegno temporaneo aiuterà i lavoratori in esubero a reinserirsi con maggior successo nel mercato del lavoro.</p>
    </intervention>
    <intervention id="2-982" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica modiale, che ha colpito in modo particolarmente duro l’occupazione, l’uso appropriato del Fondo europeo di adeguamento alla globalizzazione (FEG) riveste un’importanza fondamentale nel migliorare la situazione di molti cittadini europei e delle loro famiglie. Il Fondo infatti contribuisce al loro reinserimento nella società e al loro sviluppo professionale, creando al contempo una forza lavoro nuova e qualificata in grado di soddisfare le esigenze delle imprese e promuovere l’economia. Il presente piano di intervento nei Paesi Bassi volto ad aiutare 821 lavoratori in esubero di 70 imprese operanti nelle regioni del Nord Brabant e Zuid Holland si iscrive proprio nel quadro descritto. Mi auguro che le istituzioni europee moltiplichino gli sforzi profusi per attuare misure in grado di accelerare e migliorare il tasso di utilizzo di una risorsa tanto importante come il FEG, i cui livelli di mobilitazione sono attualmente molto bassi. Quest’anno, infatti, è stato richiesto solo l’11 per cento dei 500 milioni di euro disponibili.</p>
    </intervention>
    <intervention id="2-176" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Sono state presentate sei nuove domande di mobilitazione del Fondo di solidarietà in seguito alla chiusura di altre centinaia di imprese in Europa; complessivamente, oltre 3 000 lavoratori sono stati licenziati per esubero. Le stime iniziali circa il numero di lavoratori che avrebbero beneficiato del Fondo al momento della sua istituzione sono state da tempo superate. Oltre alla sistematica mobilitazione di tale strumento, occorre abbandonare con decisione le politiche neoliberali che stanno portando al disastro economico e sociale che è sotto gli occhi di tutti nei paesi dell’Unione europea. Servono rimedi alla crisi, ma si devono prima di tutto affrontare le cause.</p>
      <p sl="pt">Ogni nuova richiesta di mobilitazione del Fondo acuisce l’urgenza delle misure da noi sollecitate, tese a un’efficace lotta contro la disoccupazione, a stimolare l’attività economica, a eliminare il precariato, a ridurre l’orario di lavoro senza riduzione dello stipendio nonché a lottare anche contro la delocalizzazione delle imprese. Per finire, come in altre occasioni, non possiamo sottacere l’ingiustizia di un regolamento che offre maggiori vantaggi a paesi con redditi più alti, con livelli salariali e sussidi di disoccupazione più elevati.</p>
    </intervention>
    <intervention id="2-981" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore dei Paesi Bassi perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava una richiesta di supporto per 821 lavoratori licenziati per esubero da 70 imprese delle due regioni contigue NUTS II Nord Brabant e Zuid Holland , operanti nella NACE revisione 2, divisione 18 (stampa e riproduzione di supporti registrati), per un importo finanziato dal FEG di 2 890 027 EUR. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-177" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sostengo questa relazione a favore della proposta della Commissione di mobilitare 2 890 027 euro del Fondo europeo di adeguamento alla globalizzazione per promuovere il reinserimento professionale dei lavoratori in esubero quale risultato della crisi economica. Questa richiesta riguarda 821 licenziamenti per esubero effettuati da 70 imprese (stampa e riproduzione di supporti registrati) nell’arco di nove mesi. Il Fondo europeo di adeguamento alla globalizzazione è stato creato per attenuare le conseguenze di questi incresciosi avvenimenti.</p>
    </intervention>
    <intervention id="2-980" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’Unione europea rappresenta un’area di solidarietà, di cui anche il Fondo europeo di adeguamento alla globalizzazione (FEG) è espressione. L’assistenza offerta dal Fondo è fondamentale per aiutare i disoccupati e le vittime delle delocalizzazioni dovute alla globalizzazione. Un crescente numero di aziende decide di delocalizzare per sfruttare il ridotto costo del lavoro in determinati paesi, segnatamente Cina e India, danneggiando così quei paesi che rispettano i diritti dei lavoratori. Il FEG è inteso ad aiutare i lavoratori che sono vittime di delocalizzazione delle aziende ed è cruciale per facilitare il loro accesso ad un nuovo impiego futuro. Al FEG hanno fatto ricorso in passato altri paesi dell’Unione europea, ed è giusto fornire ora aiuto all’Irlanda, ed ora è giusto prestare aiuto ai Paesi Bassi, che hanno chiesto assistenza in relazione a 821 licenziamenti per esubero effettuati da 70 imprese operanti nella NACE revisione 2, divisione 18 (stampa e riproduzione di supporti registrati) nelle due regioni contigue NUTS II Nord Brabant e Zuid Holland.</p>
    </intervention>
    <intervention id="2-178" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Il Fondo europeo di adeguamento alla globalizzazione (FEG) è un fondo che ha lo scopo di sostenere il reinserimento dei lavoratori che hanno perso il lavoro a causa del processo di globalizzazione dei mercati mondiali in atto. Le richieste di intervento del FEG sono valutate dalla Commissione, che in questo caso ha già dato parere positivo alla domanda di ammissibilità. Ora occorre l'approvazione dell'autorità di bilancio.</p>
      <p sl="it">La domanda presa in esame dalla relazione, che è la diciannovesima durante il bilancio 2010, si riferisce alla mobilitazione del FEG per un importo di 453.632 euro (si ricorda che il fondo annuale non può superare i 500 milioni di euro) richiesto dai Paesi Bassi per 140 esuberi nel settore della stampa nella regione di Drenthe. La crisi economica sta mettendo in difficoltà numerose aziende e sempre più dipendenti perdono il posto di lavoro. Questi ultimi vanno tutelati. Il mio voto non può che essere positivo.</p>
    </intervention>
    <intervention id="2-979" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La mobilitazione del Fondo europeo di adeguamento alla globalizzazione aiuterebbe 70 diverse imprese e salverebbe 821 posti di lavoro e per questo ho votato a favore della relazione in oggetto.</p>
    </intervention>
    <intervention id="2-978" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Onorevoli colleghi, ancora una volta ci troviamo in quest'Aula ad approvare uno stanziamento eccezionale all'interno dei nostri confini. Solo nella seduta di oggi diamo il via libera a sei stanziamenti. Lo dico con rammarico, in quanto questo tipo di misure sono legate a situazioni di crisi e a una serie di problemi che hanno ripercussioni sull'economia, sul mercato del lavoro, sui lavoratori e sulle loro famiglie. Ma, fortunatamente, abbiamo a disposizione una tale risorsa.</p>
      <p sl="it">È proprio in situazioni come questa che l'Unione europea dà prova dei valori e delle ragioni che la contraddistinguono. La solidarietà europea e la difesa delle istanze comunitarie sono valori che vanno difesi e tutelati. Questo è il messaggio che il Parlamento europeo e l'Unione europea vogliono trasmettere, e mi auguro vi sia una maggiore sensibilità nella diffusione di questo messaggio anche per combattere facili demagogie anti europee e mostrare, invece, quanto siano fondamentali il sostegno e l'intervento a livello comunitario.</p>
    </intervention>
    <intervention id="2-977" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta di assistenza presentata dai Paesi Bassi in relazione a 821 licenziamenti per esubero effettuati da 70 imprese operanti nella NACE revisione 2, divisione 18 (stampa e riproduzione di supporti registrati) nelle due regioni contigue NUTS II Nord Brabant e Zuid Holland soddisfa tutti i criteri legali di ammissibilità previsti.</p>
      <p sl="pt">Il regolamento (CE) n. 546/2009 del Parlamento europeo e del Consiglio del 18 giugno 2009 che modifica il regolamento (CE) n. 1927/2006 che istituisce un Fondo europeo di adeguamento alla globalizzazione, infatti, amplia temporaneamente il campo di applicazione del FEG per consentire di intervenire proprio in situazioni analoghe a quella descritta, vale a dire quando la crisi economica e finanziaria globale è direttamente responsabile dell’esubero “di almeno 500 dipendenti, nell’arco di nove mesi, in particolare in piccole e medie imprese, di una divisione NACE 2, in una regione o in due regioni contigue di livello NUTS II”. Di conseguenza, ho votato a favore della presente risoluzione e spero che la mobilitazione del FEG possa contribuire positivamente al reinserimento dei lavoratori interessati sul mercato del lavoro.</p>
    </intervention>
    <intervention id="2-976" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della risoluzione del Parlamento europeo relativa alla mobilitazione del FEG per prestare assistenza ai lavoratori in esubero. Nel dicembre 2009 i Paesi Bassi hanno chiesto assistenza a titolo del Fondo europeo di adeguamento alla globalizzazione in relazione a licenziamenti effettuati in otto diverse regioni da imprese operanti nel settore grafico. La richiesta riguarda 821 licenziamenti per esubero effettuati da 70 imprese operanti nel settore della stampa e della riproduzione di supporti registrati. I licenziamenti sono stati effettuati fra il 1° aprile e il 29 dicembre 2009 nelle due regioni contigue del Nord Brabant e Zuid Holland.</p>
      <p sl="ro">La crisi economica e finanziaria ha inoltre determinato un calo nella domanda nel settore della stampa e delle attività editoriali pari a circa il 32 per cento per quanto riguarda il materiale pubblicitario cartaceo e fra il 7,5 e il 18,2 per cento per quanto riguarda periodici e quotidiani. L’industria della stampa e delle attività editoriali nei Paesi Bassi ha subito un profondo processo di ristrutturazione per rimanere competitiva con settori simili in Turchia, Cina e India. Credo che la procedura di concessione di questi fondi debba essere semplificata per facilitare l’accesso al FEG delle imprese colpite.</p>
    </intervention>
    <intervention id="2-975" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Spiego le ragioni del mio voto. Considerando la richiesta di assistenza presentata dai Paesi Bassi in relazione a 140 licenziamenti in due imprese operanti nella NACE revisione 2, divisione 18 (stampa e riproduzione di supporti registrati) nella regione NUTS II di Drenthe, ho votato a favore della risoluzione perché condivido la proposta della Commissione e i relativi emendamenti presentati dal Parlamento. Ribadisco che l’aiuto del FEG non deve sostituire le azioni che sono di competenza delle imprese in forza della legislazione nazionale o dei contratti collettivi, né finanziarle misure relative alla ristrutturazione di imprese o settori.</p>
    </intervention>
    <intervention id="2-185" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Nonostante io abbia dato il mio sostegno a tutte le richieste di mobilitazione del Fondo europeo di adeguamento alla globalizzazione nei Paesi Bassi in seguito alla grave ondata di licenziamenti che si è abbattuta in due ambiti del settore della grafica, la stampa e la riproduzione di supporti registrati e le attività editoriali, ritengo che le autorità olandesi potrebbero fornire maggiori dettagli sulla portata dei provvedimenti e sulla loro efficacia, in modo da consentire una loro più accurata valutazione. Mi auguro che il settore possa riprendersi e che i lavoratori in esubero, in particolare i più anziani, possano ricostruirsi una vita e ritrovare un loro posto nel mercato del lavoro.</p>
    </intervention>
    <intervention id="2-974" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica mondiale, che ha colpito in modo particolarmente duro l’occupazione, un uso corretto del Fondo europeo di adeguamento alla globalizzazione (FEG) riveste un’importanza fondamentale per migliorare la situazione di molti cittadini europei e delle loro famiglie. Il Fondo infatti contribuisce al loro reinserimento nella società e al loro sviluppo professionale, creando al contempo una forza lavoro nuova e qualificata in grado di soddisfare le esigenze delle imprese e incentivare l’economia.</p>
      <p sl="pt">Il presente piano d’intervento volto ad aiutare, nei Paesi Bassi, 140 lavoratori in esubero di due aziende nel Drenthe si iscrive proprio nel quadro descritto. Mi auguro che le istituzioni europee moltiplichino gli sforzi profusi per attuare misure in grado di accelerare e migliorare il tasso di utilizzo di una risorsa tanto importante come il FEG, i cui livelli di mobilitazione sono attualmente molto bassi. Quest’anno, infatti, è stato richiesto solo l’11 per cento dei 500 milioni di euro disponibili.</p>
    </intervention>
    <intervention id="2-973" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore dei Paesi Bassi perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava una richiesta di supporto per 140 lavoratori licenziati per esubero da 2 imprese della regione NUTS II di Drenthe, operanti nella NACE revisione 2, divisione 18 (stampa e riproduzione di supporti registrati), per un importo finanziato dal FEG di 453 632 EUR. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-181" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a fovore di questa relazione, che sostiene una richiesta di mobilitazione del Fondo europeo di adeguamento alla globalizzazione in relazione a 140 esuberi in due imprese (stampa e riproduzione di supporti registrati) in un periodo di nove mesi nella divisione di Drenthe nei Paesi Bassi. Questa domanda fa parte di un pacchetto di sei domande collegate, che riguardano licenziamenti effettuati in otto diverse regioni dei Paesi Bassi. Si è registrato un considerevole calo nel settore della stampa e dell’editoria a causa della crisi economica. Mi compiaccio della solidarietà che stiamo dimostrando ai lavoratori in difficoltà.</p>
    </intervention>
    <intervention id="2-182" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Ho votato a favore dei progetti di relazione presentati dall’onorevole Matera sulla mobilitazione del Fondo europeo di adeguamento alla globalizzazione a favore dei Paesi Bassi perché credo che l’Unione europea debba fornire sostegno ai lavoratori licenziati, garantendo loro un’assistenza finanziaria dinamica ed efficace. Alla luce dell’attuale crisi economica e sociale, le nostre azioni devono tendere ad aiutare quanti ne hanno bisogno. Siamo tutti consapevoli che la priorità deve essere la tutela dei cittadini europei dagli effetti della globalizzazione e della recessione economica. Ritengo che l’Unione europea possa dare un contributo significativo nel contrastare l’impatto della crisi economica e nel ridurre la disoccupazione dei suoi cittadini.</p>
      <p sl="ro">In quest’occasione, vorrei attirare la vostra attenzione sul fatto che gli Stati membri possono e devono richiedere l’assistenza prevista dal Fondo europeo di adeguamento alla globalizzazione. In tale contesto, il mio paese, la Romania, esemplifica lo spirito della solidarietà dell’Unione europea in situazioni di crisi, che si tratti della Grecia, dei Paesi Bassi e così via, a conferma del fatto che siamo, insieme, una grande famiglia: la Famiglia di un’Europa unita.</p>
    </intervention>
    <intervention id="2-972" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE rappresenta un’area di solidarietà, di cui anche il Fondo europeo di adeguamento alla globalizzazione (FEG) è espressione. L’assistenza offerta dal Fondo è fondamentale per aiutare i disoccupati e le vittime delle delocalizzazioni dovute alla globalizzazione. Un crescente numero di aziende procede a delocalizzazioni, approfittando del ridotto costo del lavoro in determinati paesi, segnatamente Cina e India, danneggiando così quei paesi che rispettano i diritti dei lavoratori.</p>
      <p sl="pt">Il FEG è inteso ad aiutare i lavoratori che sono vittime di delocalizzazione delle aziende ed è cruciale per facilitare il loro accesso ad un nuovo impiego futuro. Al FEG hanno fatto ricorso in passato altri paesi dell’Unione europea, ed è giusto fornire ora aiuto ai Paesi Bassi, che hanno chiesto assistenza in relazione a 140 licenziamenti in due imprese operanti nella NACE.</p>
    </intervention>
    <intervention id="2-183" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Un numero crescente di lavoratori viene licenziato a causa di misure di globalizzazione. Nei nove mesi di riferimento, dal 1° aprile al 29 dicembre vi sono stati 140 licenziamenti in due imprese della regione di Drenthe e si è pertanto fatto ricorso alla mobilitazione del Fondo europeo di adeguamento alla globalizzazione (FEG) per un importo di 453 632 euro. Ho votato a favore della relazione che consente al FEG di svolgere il compito per il quale è stato creato.</p>
    </intervention>
    <intervention id="2-971" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La mobilitazione del Fondo europeo di adeguamento alla globalizzazione aiuterà due imprese e salverà 140 posti di lavoro e per questo ho votato a favore di questa relazione.</p>
    </intervention>
    <intervention id="2-970" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Questa richiesta si basa sull’articolo 2, lettera c), del regolamento che istituisce un Fondo europeo di adeguamento alla globalizzazione (FEG) e si inserisce in un più ampio pacchetto di 6 richieste correlate che riguardano licenziamenti in otto diverse regioni NUTS II nei Paesi Bassi, effettuati da imprese operanti nel settore della grafica, duramente colpito dalla crisi economica e finanziaria mondiale. In particolare, si tratta di 140 licenziamenti in due imprese operanti nella NACE revisione 2, divisione 18 (stampa e riproduzione di supporti registrati) nella regione NUTS II di Drenthe. Questa regione sta fronteggiando una situazione molto difficile, sia perché registra il terzo più elevato tasso di disoccupazione nei Paesi Bassi (7,5 per cento) sia perché il reddito pro capite è nettamente inferiore alla media nazionale. Ritengo, dunque, che la richiesta soddisfi tutti i requisiti per la mobilitazione del FEG e mi auguro che venga fornita un’assistenza tempestiva ed efficace ai lavoratori in esubero.</p>
    </intervention>
    <intervention id="2-969" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Illustro di seguito le ragioni del mio voto. Considerando che i Paesi Bassi hanno richiesto assistenza in relazione a 129 esuberi in 9 imprese operanti nella NACE rev. 2, divisione 18 (stampa e riproduzione di supporti registrati) nella regione NUTS II del Limburgo, ho votato a favore della presente risoluzione perché condivido la proposta della Commissione e i relativi emendamenti presentati dal Parlamento.</p>
      <p sl="pt">Accolgo con favore, inoltre, che, nel quadro della mobilitazione del FEG, la Commissione abbia proposto come fonte alternativa di stanziamenti di pagamento i fondi FSE non utilizzati, a seguito delle numerose occasioni in cui il Parlamento europeo ha ricordato che il FEG è stato creato quale strumento specifico e distinto con obiettivi e scadenze proprie e che occorre pertanto identificare adeguate linee di bilancio per gli storni.</p>
    </intervention>
    <intervention id="2-180" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Come dimostrano le numerose domande di mobilitazione del Fondo europeo di adeguamento alla globalizzazione (FEG), il settore della stampa e della riproduzione di supporti registrati, che si inserisce più in generale nel comparto della grafica, ha subito un calo particolarmente significativo nei Paesi Bassi e questa tendenza non ha risparmiato la regione di Drenthe, la terza nel paese per tasso di disoccupazione. Vale la pena sottolineare che il Fondo deve essere mobilitato in modo rapido ed efficace, evitando oneri burocratici eccessivi, al fine di contribuire a una migliore formazione dei lavoratori in esubero e agevolare, così, il loro reinserimento sul mercato del lavoro in condizioni migliori rispetto a quelle con cui l’hanno lasciato.</p>
    </intervention>
    <intervention id="2-968" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica globale, che ha colpito in modo particolarmente duro l’occupazione, l’uso corretto del Fondo europeo di adeguamento alla globalizzazione (FEG) è di fondamentale importanza per migliorare la situazione di molti cittadini europei e delle loro famiglie. Il Fondo, infatti, contribuisce al loro reinserimento nella società e al loro sviluppo professionale e permette, al contempo, di creare a una nuova forza lavoro qualificata che sappia soddisfare le esigenze delle imprese e rilanciare l’economia.</p>
      <p sl="pt">Il piano di intervento volto ad assistere, nei Paesi Bassi, 129 lavoratori in esubero in 9 imprese operanti nella regione del Limburgo si iscrive proprio nel quadro descritto. Mi auguro, dunque, che le istituzioni europee moltiplichino l’impegno per attuare misure in grado di accelerare e migliorare il tasso di utilizzo di una risorsa tanto fondamentale come il FEG, i cui livelli di mobilitazione sono attualmente molto bassi. Quest’anno, infatti, è stato richiesto solo l’11 per cento dei 500 milioni di euro disponibili.</p>
    </intervention>
    <intervention id="2-967" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore dei Paesi Bassi perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava una richiesta di supporto per 129 lavoratori licenziati per esubero da 9 imprese della regione NUTS II del Limburgo, operanti nella NACE revisione 2, divisione 18 (stampa e riproduzione di supporti registrati), per un importo finanziato dal FEG di 549 946 EUR. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-186" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sostengo la misura in questione, espressione della solidarietà dell’Europa nei confronti dei 129 lavoratori licenziati per esubero in 9 imprese (stampa e riproduzione). La somma stanziata, pari a 549 946 euro, li aiuterà a reintegrarsi sul mercato del lavoro.</p>
    </intervention>
    <intervention id="2-966" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE rappresenta un’area di solidarietà, di cui anche il Fondo europeo di adeguamento alla globalizzazione (FEG) è espressione. L’assistenza offerta dal Fondo è fondamentale per aiutare i disoccupati e le vittime delle delocalizzazioni dovute alla globalizzazione. Un numero sempre crescente di imprese, infatti, decide di delocalizzare approfittando del ridotto costo del lavoro in determinati paesi, segnatamente Cina e India, danneggiando così quei paesi che invece rispettano i diritti dei lavoratori.</p>
      <p sl="pt">Il FEG è inteso ad aiutare i lavoratori che sono vittime della delocalizzazione delle aziende ed è fondamentale per facilitare il loro accesso ad un nuovo impiego futuro. Al FEG hanno fatto ricorso in passato altri paesi dell’Unione europea ed è giusto fornire ora aiuto ai Paesi Bassi, che hanno richiesto assistenza in relazione a 129 esuberi in 9 imprese operanti nella NACE rev. 2, divisione 18 (stampa e riproduzione di supporti registrati) nella regione NUTS II del Limburgo.</p>
    </intervention>
    <intervention id="2-187" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Un numero sempre crescente di persone sta perdendo il lavoro a causa degli effetti di ampia portata della globalizzazione. Gli esuberi sono ormai all’ordine del giorno: tra il 1° aprile e il 29 dicembre 2009, un’impresa produttrice di macchinari e apparecchiature operante nel Limburgo, nei Paesi Bassi, ha licenziato per esubero 129 dipendenti. I Paesi Bassi hanno ora presentato richiesta di mobilitazione del Fondo europeo di adeguamento alla globalizzazione (FEG) per un importo di 549 946 euro, destinati ad aiutare i lavoratori interessati dai tagli. Ho votato a favore della presente relazione che risparmierà ai lavoratori in esubero ulteriori problemi economici.</p>
    </intervention>
    <intervention id="2-965" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Poiché la mobilitazione del Fondo europeo di adeguamento alla globalizzazione può salvare 129 posti di lavoro in 9 imprese, ho votato a favore della presente relazione.</p>
    </intervention>
    <intervention id="2-964" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta in questione è stata presentata ai sensi dell’articolo 2, lettera c), del regolamento che istituisce un Fondo europeo di adeguamento alla globalizzazione (FEG) e si inserisce in un più ampio pacchetto di sei richieste correlate che riguardano gli esuberi effettuati da diverse imprese con sede in otto regioni NUTS II dei Paesi Bassi e operanti nel settore della grafica, duramente colpito della crisi economica e finanziaria globale. In particolare, la richiesta riguarda 129 esuberi in 9 imprese operanti nella NACE rev. 2, divisione 18 (stampa e riproduzione di supporti registrati) nella regione NUTS II del Limburgo. Questa Regione sta affrontando una situazione molto difficile, sia perché registra il secondo più elevato tasso di disoccupazione nei Paesi Bassi (8 per cento) sia perché il reddito pro capite è nettamente inferiore alla media nazionale. Ritengo, dunque, che la richiesta soddisfi tutti i requisiti per la mobilitazione del FEG e mi auguro che venga fornita un’assistenza tempestiva ed efficace ai lavoratori in esubero.</p>
    </intervention>
    <intervention id="2-963" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che i Paesi Bassi hanno richiesto assistenza in relazione a 650 esuberi in 45 imprese operanti nella NACE rev. 2, divisione 18 (stampa e riproduzione di supporti registrati) nelle due regioni contigue NUTS II di Gelderland e Overijssel, ho votato a favore della presente risoluzione perché condivido la proposta della Commissione e i relativi emendamenti presentati dal Parlamento. Mi unisco, inoltre, al Parlamento nel deplorare le gravi carenze della Commissione in fase di attuazione dei programmi in materia di competitività e innovazione, soprattutto in tempi di crisi economica quando la necessità di un tale sostegno aumenta sensibilmente.</p>
    </intervention>
    <intervention id="2-189" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">I 650 lavoratori in esubero in 45 imprese operanti nel settore della stampa e della riproduzione di supporti registrati, e più in generale nel comparto della grafica, nelle regioni olandesi di Gelderland e Overijssel, vanno ad aggiungersi ad altri lavoratori e imprese in difficoltà in tutto il paese. Nel discutere tutte le richieste di mobilitazione del Fondo europeo di adeguamento alla globalizzazione, è importante valutare come saranno assistiti i lavoratori e se i nuovi posti di lavoro e gli incentivi al lavoro autonomo siano sostenibili, o se invece sono esposti agli stessi rischi dei posti di lavoro andati persi. Proprio in tempi difficili come quelli che stiamo vivendo, la creatività e lo spirito imprenditoriale, che da sempre caratterizzano la società olandese, meritano di non essere dimenticati e di essere promossi.</p>
    </intervention>
    <intervention id="2-962" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica globale, che ha colpito in modo particolarmente duro l’occupazione, un uso corretto del Fondo europeo di adeguamento alla globalizzazione (FEG) riveste un’importanza fondamentale nel migliorare la situazione di molti cittadini europei e delle loro famiglie. Il Fondo, infatti, contribuisce al loro reinserimento nella società e al loro sviluppo professionale, permettendo al contempo di creare una forza lavoro nuova e qualificata in grado di soddisfare le esigenze delle imprese e rilanciare l’economia.</p>
      <p sl="pt">Il presente piano di intervento volto ad assistere, nei Paesi Bassi, 650 lavoratori in esubero in 45 imprese operanti nelle regioni di Gelderland e Overijssel si iscrive proprio nel quadro descritto. Mi auguro che le istituzioni europee moltiplichino gli sforzi profusi per attuare misure in grado di accelerare e migliorare il tasso di utilizzo di una risorsa tanto importante come il FEG, i cui livelli di mobilitazione sono attualmente molto bassi. Quest’anno, infatti, è stato richiesto solo l’11 per cento dei 500 milioni di euro disponibili.</p>
    </intervention>
    <intervention id="2-961" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore dei Paesi Bassi perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava una richiesta di supporto per 650 lavoratori licenziati per esubero da 45 imprese delle due regioni NUTS II di Gelderland e Overijssel, operanti nella NACE revisione 2, divisione 18 (stampa e riproduzione di supporti registrati), per un importo finanziato dal FEG di 2 013 619 EUR. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-190" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la presente relazione che sostiene lo stanziamento di 2 013 619 euro destinati ad assistere i lavoratori licenziati per esubero nella regione di Overijssel, a causa della crisi nel comparto della stampa. L’assistenza offerta dal Fondo europeo di adeguamento alla globalizzazione dovrebbe agevolare il loro reinserimento nel mercato del lavoro e rappresenta un’espressione concreta della solidarietà europea di cui non posso che compiacermi.</p>
    </intervention>
    <intervention id="2-960" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE rappresenta un’area di solidarietà, di cui anche il Fondo europeo di adeguamento alla globalizzazione (FEG) è espressione. L’assistenza offerta dal Fondo è fondamentale per aiutare i disoccupati e le vittime delle delocalizzazioni dovute alla globalizzazione. Un numero sempre crescente di imprese, infatti, decide di delocalizzare approfittando del ridotto costo del lavoro in determinati paesi, segnatamente Cina e India, danneggiando così quei paesi che invece rispettano i diritti dei lavoratori.</p>
      <p sl="pt">Il FEG è inteso ad aiutare i lavoratori che sono vittime della delocalizzazione delle aziende ed è fondamentale per facilitare il loro accesso ad un nuovo impiego futuro. Al FEG hanno fatto ricorso in passato altri paesi dell’Unione europea ed è giusto fornire ora aiuto i Paesi Bassi, che hanno richiesto assistenza in relazione a 650 esuberi in 45 imprese operanti nella NACE rev. 2, divisione 18 (stampa e riproduzione di supporti registrati) nelle due regioni contigue NUTS II di Gelderland e Overijssel.</p>
    </intervention>
    <intervention id="2-191" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nei nove mesi di riferimento, dal 1° aprile al 29 dicembre 2009, 650 lavoratori sono stati licenziati per esubero da 45 imprese operanti nelle due regioni olandesi di Gelderland e Overijssel. Gli esuberi sono dovuti alla crisi economica e ai cambiamenti strutturali nei flussi commerciali mondiali. Il Fondo europeo di adeguamento alla globalizzazione (FEG), con una dotazione annua di 500 milioni di euro, è stato istituito proprio per intervenire in casi come questo, per offrire prospettive migliori per il futuro ai lavoratori che hanno perso il posto di lavoro. Ho votato a favore della presente relazione perché i lavoratori in esubero meritano di essere assistiti attraverso il FEG.</p>
    </intervention>
    <intervention id="2-959" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Poiché la mobilitazione del Fondo europeo di adeguamento alla globalizzazione può salvare 650 posti di lavoro in 45 imprese, ho votato a favore della presente relazione.</p>
    </intervention>
    <intervention id="2-958" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta di assistenza attraverso il Fondo europeo di adeguamento alla globalizzazione (FEG), presentata dai Paesi Bassi in relazione a 650 esuberi in 45 imprese operanti nella NACE rev. 2, divisione 18 (stampa e riproduzione di supporti registrati) nelle due regioni contigue NUTS II di Gelderland e Overijssel, soddisfa tutti i criteri di ammissibilità definiti dalla normativa in vigore. Il regolamento (CE) n. 546/2009 del Parlamento europeo e del Consiglio del 18 giugno 2009 che modifica il regolamento (CE) n. 1927/2006 che istituisce un Fondo europeo di adeguamento alla globalizzazione, infatti, amplia temporaneamente il campo di applicazione del FEG per consentire di intervenire proprio in situazioni analoghe a quella descritta, ovvero quando la crisi economica e finanziaria globale è direttamente responsabile dell’esubero “di almeno 500 dipendenti, nell’arco di nove mesi, in particolare in piccole e medie imprese, di una divisione NACE 2, in una regione o in due regioni contigue di livello NUTS II”. Ho quindi votato a favore della presente risoluzione e spero che la mobilitazione del FEG possa contribuire positivamente al reinserimento dei lavoratori interessati nel mercato del lavoro.</p>
    </intervention>
    <intervention id="2-957" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che i Paesi Bassi hanno chiesto assistenza in relazione a 720 licenziamenti per esubero effettuati da 79 imprese operanti nella NACE revisione 2, divisione 18 (stampa e riproduzione di supporti registrati) nelle due regioni contigue NUTS II Noord Holland e Utrecht, ho votato a favore della presente risoluzione perché condivido la proposta della Commissione e i relativi emendamenti presentati dal Parlamento.</p>
      <p sl="pt">Accolgo con favore, inoltre, che, nel quadro della mobilitazione del FEG, la Commissione abbia proposto una fonte alternativa di stanziamenti di pagamento rispetto ai fondi FSE non utilizzati, a seguito delle numerose occasioni in cui il Parlamento europeo ha ricordato che il FEG è stato creato quale strumento specifico e distinto con obiettivi e scadenze proprie e che occorre pertanto identificare adeguate linee di bilancio per gli storni.</p>
    </intervention>
    <intervention id="2-193" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La crisi del settore grafico ha colpito nei Paesi Bassi diverse regioni, tra cui il Noord Holland e Utrecht. Nel presente caso, 720 lavoratori sono stati licenziati per esubero in 79 imprese. La richiesta oggetto della votazione è solo una delle sei presentate dai Paesi Bassi a cui la Commissione europea e la commissione per i bilanci hanno espresso il loro sostegno, che si unisce al mio. Mi auguro che il settore sappia riorganizzarsi e che i lavoratori in esubero possano trovare un nuovo lavoro, sia questo nello stesso settore della stampa e della riproduzione di supporti registrati o in altri settori per cui dispongono, o disporranno, delle qualifiche necessarie. Il sostegno offerto potrebbe rappresentare un passo proprio in questa direzione.</p>
    </intervention>
    <intervention id="2-956" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica mondiale, che ha colpito in modo particolarmente duro l’occupazione, un uso corretto del Fondo europeo di adeguamento alla globalizzazione (FEG) riveste un’importanza fondamentale per migliorare la situazione di molti cittadini europei e delle loro famiglie. Il Fondo, infatti, contribuisce al loro reinserimento nella società e al loro sviluppo professionale, creando al contempo una forza lavoro nuova e qualificata in grado di soddisfare le esigenze delle imprese e rilanciare l’economia.</p>
      <p sl="pt">Il presente piano di intervento volto ad aiutare, nei Paesi Bassi, 720 lavoratori in esubero in 79 imprese operanti nelle regioni di Noord Holland e Utrecht si iscrive proprio nel quadro descritto. Mi auguro che le istituzioni europee moltiplichino gli sforzi profusi per attuare misure in grado di accelerare e migliorare il tasso di utilizzo di una risorsa tanto importante come il FEG, i cui livelli di mobilitazione sono attualmente molto bassi. Quest’anno, infatti, è stato richiesto solo l’11 per cento dei 500 milioni di euro disponibili.</p>
    </intervention>
    <intervention id="2-194" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La presente relazione riguarda una delle sei richieste di mobilitazione del Fondo europeo di adeguamento alla globalizzazione (FEG) presentate dai Paesi Bassi per promuovere il reinserimento sul mercato del lavoro dei lavoratori licenziati per esubero a causa della crisi economica e finanziaria. Oltre al ritardo accusato nel processo di approvazione da parte della Commissione europea, purtroppo divenuto ormai la norma, è importante sottolineare alcuni aspetti specifici relativi al merito delle sei richieste. Più specificamente, tutte le sei richieste riguardano esuberi occorsi in otto regioni dei Paesi Bassi in piccole imprese attive nel settore grafico, segnatamente nella stampa e nella riproduzione di supporti registrati e nell’editoria. Per il caso oggetto della votazione, nel quadro del FEG sono stati mobilitati in totale 2 266 625 euro in favore dei Paesi Bassi.</p>
    </intervention>
    <intervention id="2-195" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ironia della sorte, il Parlamento è chiamato quest’oggi a pronunciarsi sulle sei richieste di mobilitazione del Fondo europeo di adeguamento alla globalizzazione (FEG) presentate dai Paesi Bassi, proprio mentre i negoziati sul bilancio 2011 sono fermi perché gli stessi Paesi Bassi e altri due Stati membri si rifiutano di impegnarsi in un dialogo responsabile e costruttivo sul futuro del bilancio europeo. A mio giudizio, le votazioni odierne sono un’occasione per ricordare che il bilancio europeo non è solo uno strumento contabile, oltretutto a detta di tutti scoraggiante: il bilancio costituisce innanzi tutto la “forza” dell’Unione europea che le consente, giorno dopo giorno, di lavorare per proteggere i cittadini europei e, nel caso particolare del FEG, i disoccupati.</p>
      <p sl="fr">La votazione sullo stanziamento delle risorse del FEG a favore dei lavoratori olandesi avrebbe potuto essere un “voto di protesta” nei confronti del governo olandese, che fondamentalmente sputa nel piatto in cui mangia. Il Parlamento, invece, ha colto l’occasione per ricordare che tutte le decisioni prese dall’UE si devono fondare sul principio di solidarietà.</p>
    </intervention>
    <intervention id="2-955" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato per la mobilitazione del Fondo europeo di adeguamento alla globalizzazione (FEG) a favore dei Paesi Bassi perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La votazione odierna riguardava una richiesta di supporto per 720 lavoratori licenziati per esubero da 79 imprese delle due regioni NUTS II Noord Holland e Utrecht, operanti nella NACE revisione 2, divisione 18 (stampa e riproduzione di supporti registrati), per un importo finanziato dal FEG di 2 266 625 euro.</p>
      <p sl="it">Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-196" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Noto con piacere che, attraverso il Fondo europeo di adeguamento alla globalizzazione, sono stati messi a disposizione 2 266 625 euro per promuovere il reinserimento sul mercato del lavoro dei lavoratori licenziati per esubero nel settore della stampa a causa della crisi economica globale. La presente richiesta riguarda 720 licenziamenti per esubero effettuati da 79 imprese operanti nelle regioni olandesi di Noord Holland e Utrecht.</p>
    </intervention>
    <intervention id="2-954" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE rappresenta un’area di solidarietà, di cui anche il Fondo europeo di adeguamento alla globalizzazione (FEG) è espressione. L’assistenza offerta dal Fondo è fondamentale per aiutare i disoccupati e le vittime delle delocalizzazioni dovute alla globalizzazione. Un numero sempre crescente di aziende per sfruttare il ridotto costo del lavoro in determinati paesi, segnatamente Cina e India, danneggiando così quei paesi che invece rispettano i diritti dei lavoratori.</p>
      <p sl="pt">Il FEG è inteso ad aiutare i lavoratori che sono vittime della delocalizzazione delle aziende ed è cruciale per facilitare il loro accesso ad un nuovo impiego futuro. Al FEG hanno fatto ricorso in passato altri paesi dell’Unione europea, ed è giusto fornire ora aiuto ai Paesi Bassi, che hanno richiesto assistenza in relazione a 720 licenziamenti per esubero effettuati da 79 imprese operanti nella NACE rev. 2, divisione 18 (stampa e riproduzione di supporti registrati) nelle due regioni contigue NUTS II Noord Holland e Utrecht.</p>
    </intervention>
    <intervention id="2-953" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Poiché la mobilitazione del Fondo europeo di adeguamento alla globalizzazione può andare a beneficio di 79 imprese e salvare 720 posti di lavoro, ho votato a favore della presente relazione.</p>
    </intervention>
    <intervention id="2-952" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta di assistenza attraverso il Fondo europeo di adeguamento alla globalizzazione (FEG), presentata dai Paesi Bassi in relazione a 720 licenziamenti per esubero effettuati da 79 imprese operanti nella NACE rev. 2, divisione 18 (stampa e riproduzione di supporti registrati) nelle due regioni contigue NUTS II Noord Holland e Utrecht, soddisfa tutti i criteri di ammissibilità definiti dalla normativa in vigore. Il regolamento (CE) n. 546/2009 del Parlamento europeo e del Consiglio del 18 giugno 2009 che modifica il regolamento (CE) n. 1927/2006 che istituisce un Fondo europeo di adeguamento alla globalizzazione, infatti, amplia temporaneamente il campo di applicazione del FEG per consentire di intervenire proprio in situazioni analoghe a quella descritta, vale a dire quando la crisi economica e finanziaria globale è direttamente responsabile dell’esubero “di almeno 500 dipendenti, nell’arco di nove mesi, in particolare in piccole e medie imprese, di una divisione NACE 2, in una regione o in due regioni contigue di livello NUTS II”. Di conseguenza, ho votato a favore della presente risoluzione e spero che la mobilitazione del FEG possa contribuire positivamente al reinserimento dei lavoratori interessati sul mercato del lavoro.</p>
    </intervention>
    <intervention id="2-951" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che i Paesi Bassi hanno chiesto assistenza in relazione a 598 licenziamenti per esubero effettuati da otto imprese operanti nella NACE revisione 2, divisione 58 (attività editoriali) nelle due regioni contigue NUTS II Noord Holland e Zuid Holland, ho votato a favore della presente risoluzione perché condivido la proposta della Commissione e i relativi emendamenti presentati dal Parlamento. Accolgo, inoltre con favore, la richiesta rivolta alle istituzioni interessate dal processo di compiere gli sforzi necessari per accelerare la mobilitazione del FEG.</p>
    </intervention>
    <intervention id="2-198" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Se si vanno a controllare i numeri e la distribuzione geografica degli esuberi nel settore grafico nei Paesi Bassi, all’origine delle diverse richieste di mobilitazione del Fondo europeo di adeguamento alla globalizzazione (FEG), non si può che allarmarsi nel vedere quanto sono numerosi e diffusi. Solo nelle due regioni contigue di Noord Holland e Zuid Holland, nell’arco di nove mesi 598 lavoratori hanno perso il posto nel settore dell’editoria. La concorrenza con i paesi terzi e la crisi economica e finanziaria che sta sconvolgendo l’Europa sono fattori determinanti negli sviluppi descritti. È chiaro, quindi, che bisogna risolvere i problemi immediati con cui si confrontano i cittadini, ovvero il reinserimento nel mercato del lavoro e la loro sussistenza a medio e a lungo termine. Il FEG funge da palliativo e può rappresentare uno stimolo, ma chiaramente non può risolvere da solo i gravi problemi che attanagliano ormai così tante famiglie.</p>
    </intervention>
    <intervention id="2-950" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica globale, che ha colpito in modo particolarmente duro l’occupazione, l’uso appropriato del Fondo europeo di adeguamento alla globalizzazione (FEG) riveste un’importanza fondamentale nel migliorare la situazione di molti cittadini europei e delle loro famiglie. Il Fondo, infatti, contribuisce al loro reinserimento nella società e al loro sviluppo professionale, creando al contempo una forza lavoro nuova e qualificata in grado di soddisfare le esigenze delle imprese e rilanciare l’economia.</p>
      <p sl="pt">Il presente piano di intervento nei Paesi Bassi volto ad assistere 598 lavoratori in esubero in otto imprese operanti nelle regioni di Noord Holland e Zuid Holland si iscrive proprio nel quadro descritto. Mi auguro che le istituzioni europee moltiplichino gli sforzi profusi per attuare misure in grado di accelerare e migliorare il tasso di utilizzo di una risorsa così importante come il FEG, i cui livelli di mobilitazione sono attualmente molto bassi. Quest’anno, infatti, è stato richiesto solo l’11 per cento dei 500 milioni di euro disponibili.</p>
    </intervention>
    <intervention id="2-949" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato per la mobilitazione del Fondo europeo di adeguamento alla globalizzazione (FEG) a favore dei Paesi Bassi perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La votazione odierna riguardava una richiesta di supporto per 598 lavoratori licenziati per esubero da 8 imprese delle due regioni NUTS II Noord Holland e Zuid Holland, operanti nella NACE revisione 2, divisione 18 (stampa e riproduzione di supporti registrati), per un importo finanziato dal FEG di 2 326 459 euro.</p>
      <p sl="it">Mi preme, infine, sottolineare che l'odierna votazione delle 6 relazioni dimostra come il Fondo sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-199" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la presente relazione e il sostegno offerto ai lavoratori in esubero attraverso il Fondo europeo di adeguamento alla globalizzazione. La proposta prevede lo stanziamento di 2 326 459 euro per assistere 598 lavoratori impiegati presso otto imprese attive nel settore dell’editoria e della riproduzione, che hanno perso il lavoro a causa della crisi economica. Si tratta di un importante esempio di solidarietà in Europa.</p>
    </intervention>
    <intervention id="2-948" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE rappresenta un’area di solidarietà, di cui anche il Fondo europeo di adeguamento alla globalizzazione (FEG) è espressione. L’assistenza offerta dal Fondo è fondamentale per aiutare i disoccupati e le vittime delle delocalizzazioni dovute alla globalizzazione. Un numero crescente di aziende decide di delocalizzare per sfruttare il ridotto costo del lavoro in determinati paesi, segnatamente Cina e India, danneggiando così quei paesi che invece rispettano i diritti dei lavoratori.</p>
      <p sl="pt">Il FEG è inteso ad aiutare i lavoratori che risentono della delocalizzazione delle aziende ed è cruciale per facilitare il loro accesso ad un nuovo impiego futuro. Al FEG hanno fatto ricorso in passato altri paesi dell’Unione europea, ed è giusto fornire ora aiuto ai Paesi Bassi, che hanno chiesto assistenza in relazione a 598 licenziamenti per esubero effettuati da otto imprese operanti nella NACE rev. 2, divisione 58 (attività editoriali) nelle due regioni contigue NUTS II Noord Holland e Zuid Holland.</p>
    </intervention>
    <intervention id="2-200" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nei nove mesi di riferimento, dal 1° aprile al 29 dicembre 2009, 598 lavoratori sono stati licenziati per esubero da otto imprese operanti nelle regioni di Noord Holland e Zuid Holland. Tutti i lavoratori interessati sono vittime della globalizzazione. Il Fondo europeo di adeguamento alla globalizzazione (FEG) è stato istituito proprio per attutire l’impatto di simili ingiustizie sociali. Ho votato a favore della presente relazione perché la richiesta rispetta tutti i requisiti per la mobilitazione del FEG.</p>
    </intervention>
    <intervention id="2-947" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Poiché la mobilitazione del Fondo europeo di adeguamento alla globalizzazione può andare a beneficio di otto imprese e salvare 598 posti di lavoro, ho votato a favore della presente relazione.</p>
    </intervention>
    <intervention id="2-946" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta di assistenza attraverso il Fondo europeo di adeguamento alla globalizzazione (FEG), presentata dai Paesi Bassi in relazione a 598 licenziamenti per esubero effettuati da otto imprese operanti nella NACE rev. 2, divisione 58 (attività editoriali) nelle due regioni contigue NUTS II Noord Holland e Zuid Holland, soddisfa tutti i criteri di ammissibilità definiti dalla normativa in vigore. Il regolamento (CE) n. 546/2009 del Parlamento europeo e del Consiglio del 18 giugno 2009 che modifica il regolamento (CE) n. 1927/2006 che istituisce un Fondo europeo di adeguamento alla globalizzazione, infatti, amplia temporaneamente il campo di applicazione del FEG per consentire di intervenire proprio in situazioni analoghe a quella descritta, vale a dire quando la crisi economica e finanziaria globale è direttamente responsabile dell’esubero “di almeno 500 dipendenti, nell’arco di nove mesi, in particolare in piccole e medie imprese, di una divisione NACE 2, in una regione o in due regioni contigue di livello NUTS II”. Di conseguenza, ho votato a favore della presente risoluzione e spero che la mobilitazione del FEG possa contribuire positivamente al reinserimento dei lavoratori interessati sul mercato del lavoro.</p>
    </intervention>
    <intervention id="2-202" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il Fondo europeo di adeguamento alla globalizzazione (FEG) ha una dotazione annua di 500 milioni di euro destinati a offrire assistenza finanziaria ai lavoratori che risentono delle conseguenze dei grandi cambiamenti strutturali nei flussi commerciali mondiali. Secondo le stime, i lavoratori che ogni anno potrebbero beneficiare dell’assistenza sono tra i 35 000 e i 50 000. Le risorse possono essere spese per aiutare i disoccupati a trovare un altro posto di lavoro, per finanziare una formazione personalizzata, per promuovere il lavoro autonomo o per avviare un’impresa, per favorire la mobilità e per sostenere i lavoratori svantaggiati o più anziani. Ho votato a favore della presente relazione perché in questo caso la mobilitazione del Fondo è assolutamente giustificata.</p>
    </intervention>
    <intervention id="2-204" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Per quanto attiene alla richiesta presentata dai Paesi Bassi in relazione a 140 esuberi in due imprese operanti nella NACE rev. 2, divisione 18 (stampa e riproduzione di supporti registrati) nella regione NUTS II di Drenthe, ho votato a favore della relazione in questione sulla base di tutte le motivazioni espresse nella mia dichiarazione di voto sulla relazione A7-0318/2010 .</p>
    </intervention>
    <intervention id="2-205" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Mi sono astenuto in tutte le votazioni sulle relazioni dell’onorevole Matera concernenti la mobilitazione del Fondo europeo di adeguamento alla globalizzazione a favore di diverse regioni olandesi, non perché sia contrario, quanto piuttosto per lanciare un avvertimento al governo olandese, che conduce una politica populista e antieuropeista. I Paesi Bassi sono contrari a un aumento del bilancio europeo, ma non si fanno nessuno scrupolo ad accettare l’assistenza offerta dall’Unione. Per di più, i Paesi Bassi sono, dopo la Germania, i principali beneficiari del mercato interno. È ora che la politica olandese torni alle sue origini: i Paesi Bassi, dopotutto, sono uno dei paesi fondatori dell’UE.</p>
    </intervention>
    <intervention id="2-206" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In passato, in diverse occasioni abbiamo sostenuto il testo della relazione, che: 1. chiede alle istituzioni interessate di compiere gli sforzi necessari per accelerare la mobilitazione del FEG; 2. ricorda l'impegno delle istituzioni volto a garantire una procedura agevole e rapida per l'adozione delle decisioni relative alla mobilitazione del FEG, apportando un aiuto specifico, una tantum e limitato nel tempo ai lavoratori in esubero a causa della globalizzazione e della crisi finanziaria ed economica; sottolinea il ruolo che il FEG può svolgere ai fini del reinserimento dei lavoratori in esubero nel mercato del lavoro; 3. sottolinea che, in conformità dell'articolo 6 del regolamento FEG, occorre garantire che il Fondo sostenga il reinserimento nel mercato del lavoro dei singoli lavoratori in esubero; ribadisce che l'aiuto del FEG non deve sostituire le azioni che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settori.</p>
    </intervention>
    <intervention id="2-207" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Il Parlamento ha votato a favore del pacchetto di sei richieste di mobilitazione del Fondo europeo di adeguamento alla globalizzazione (FEG) presentate dai Paesi Bassi. Naturalmente, anch’io ho votato a favore delle richieste presentate dai Paesi Bassi perché è importante offrire rapidamente un sostegno ai cittadini degli Stati membri che hanno perso il lavoro. Il FEG è stato istituito proprio a tal fine. Alla luce dell’atteggiamento decisamente ostruzionista assunto dal governo olandese durante i negoziati sul bilancio tenutisi lunedì della settimana scorsa a Bruxelles, tuttavia, ho dato il mio sostegno a malincuore. A mio giudizio, il netto rifiuto di concedere al Parlamento la possibilità di discutere seriamente del suo coinvolgimento nel futuro quadro finanziario, da un lato, e l’appello lanciato al Parlamento perché voti a favore dell’assistenza finanziaria ai Paesi Bassi, dall’altro, sono due posizioni assolutamente incompatibili.</p>
    </intervention>
    <intervention id="2-209" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Onorevoli colleghi, dalle relazioni presentate alla Commissione non emerge alcuna violazione della concorrenza nel mercato interno da parte del monopolio tedesco degli alcolici. Per questo motivo, sono favorevole alla proposta. La relazione sottolinea inoltre l'importanza di tali disposizioni per l'economia tedesca rurale, in particolare per quanto riguarda le distillerie di piccole dimensioni.</p>
    </intervention>
    <intervention id="2-945" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Data l'importanza, per le distillerie di piccole dimensioni, di partecipare al monopolio tedesco degli alcolici e la necessità di un'ulteriore transizione verso il mercato e tenuto conto del fatto che dalle relazioni presentate non emerge alcuna violazione della concorrenza nel mercato unico, ritengo che il periodo di proroga del monopolio non debba andare oltre il 2013, entrata quando la nuova PAC entrerà in vigore.</p>
    </intervention>
    <intervention id="2-210" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente relazione perché credo che, per sopravvivere nel libero mercato, le distillerie tedesche di piccole dimensioni abbiano bisogno di più tempo da dedicare al processo di adeguamento. Concordo con la proposta della Commissione europea per una proroga di qualche anno affinché la progressiva soppressione del monopolio e dei relativi aiuti possa essere ultimata e stabilisce il 2017 quale data ultima per l’abrogazione definitiva.</p>
    </intervention>
    <intervention id="2-211" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Così come il relatore, anch’io trovo deplorevole che la nuova PAC per il post 2013 debba iniziare con un "bagaglio pregresso", come il regime speciale definito dal regolamento unico OCM per gli aiuti concessi nel quadro del monopolio tedesco degli alcolici. Capisco, comunque, la necessità di concedere una proroga per la progressiva soppressione del monopolio in considerazione delle esigenze dell'economia rurale tedesca, in particolare in alcuni Länder. Se è vero, infatti, che la legislazione europea deve essere prevedibile e imparziale, essa deve anche offrire la flessibilità necessaria per rispondere alle esigenze specifiche dei mercati e dei cittadini europei, nel presente caso dei proprietari di distillerie in Germania.</p>
    </intervention>
    <intervention id="2-944" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Poiché non è stata dimostrata alcuna violazione della concorrenza nel mercato interno, condivido la posizione della Commissione. Il Consiglio sostiene all’unanimità la proposta della Commissione, importante per l’economia rurale tedesca, accompagnata da un programma di riduzione dei quantitativi di alcol prodotto nell'ambito del monopolio fino alla totale abolizione del medesimo, il 1° gennaio 2018.</p>
      <p sl="pt">Ai sensi dell'articolo 182, paragrafo 4, del regolamento unico OCM e in deroga alla normativa sugli aiuti di Stato, la Germania può concedere aiuti di Stato nell’ambito del monopolio tedesco degli alcolici per prodotti che, dopo aver subito un’ulteriore trasformazione, vengono immessi sul mercato dal monopolio in quanto alcol etilico di origine agricola. L'importo totale che può essere concesso a titolo di aiuto di Stato si limita a 110 milioni di euro all'anno ed è soprattutto destinato agli agricoltori che forniscono la materia prima e alle distillerie che la utilizzano. Tuttavia, il bilancio effettivo utilizzato è stato inferiore a tale importo ed è costantemente diminuito dal 2003. Inoltre, un gran numero di distillerie ha già compiuto sforzi per preparare il proprio ingresso nel libero mercato creando cooperative, investendo in apparecchiature più efficienti dal punto di vista energetico e ricorrendo in misura sempre maggiore alla commercializzazione diretta dei loro prodotti alcoolici.</p>
    </intervention>
    <intervention id="2-212" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Abbiamo votato a favore della presente relazione, sebbene non condividiamo le argomentazioni addotte dalla Commissione e dal relatore a sostegno della proroga degli aiuti. Sia la Commissione sia il relatore ritengono, infatti, che le poche misure di intervento rimaste dovrebbero essere progressivamente soppresse, lasciando l’agricoltura al “libero mercato”, e si limitano, dunque, ad affermare che “occorre più tempo per facilitare il processo di adeguamento e per consentire alle distillerie di sopravvivere sul libero mercato”. Contrariamente a quanto sostiene il relatore, noi riteniamo, invece, che gli interventi sul mercato e gli strumenti di regolamentazione dovrebbero rappresentare la regola piuttosto che l’eccezione.</p>
      <p sl="pt">Solo in tal modo possiamo garantire un reddito sufficiente agli agricoltori, in particolare ai piccoli e medi produttori, e un futuro alle aziende agricole di piccole e medie dimensioni, nonché il diritto a produrre e il diritto di ciascun paese alla sicurezza e alla sovranità alimentari. Anziché concedere una deroga alla Germania per un determinato prodotto, dovremmo valutare l’opportunità di un intervento anche in altri paesi e per altri prodotti.</p>
    </intervention>
    <intervention id="2-213" speaker_id="96772" name="Peter JAHR" is_mep="True" mode="written" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Vorrei innanzi tutto ringraziare sentitamente il presidente della commissione, l’onorevole De Castro, e il relatore ombra del gruppo del Partito popolare europeo (Democratico cristiano), l’onorevole Jeggle, per il duro lavoro svolto. L’ultima proroga concessa al monopolio tedesco degli alcolici, approvata quest’oggi, costituisce un importante passo avanti, perché consente alle nostre distillerie di frutticoltori, in particolare, di pianificare con certezza le loro attività per il post 2010.</p>
      <p sl="de">Questo è molto importante in quanto permette loro di preparare la transizione al libero mercato e tutelare uno dei caratteristici paesaggi culturali tedeschi. Ora è fondamentale sfruttare al meglio il tempo messo a disposizione per attuare le misure di adeguamento necessarie. Non sarà, infatti, concessa nessuna altra proroga. Ecco il messaggio della relazione.</p>
    </intervention>
    <intervention id="2-214" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">La ragione principale del mio sostegno alla presente relazione, che vorrei qui esprimere, è che gli aiuti concessi dal governo tedesco al monopolio degli alcolici sono destinati principalmente agli agricoltori e alle piccole distillerie. Gli aiuti, a quanto pare, non violano alcun principio della concorrenza e rappresentano una forma di sostegno alle imprese più piccole. Sebbene gli aiuti siano erogati in modo adeguato, condivido la proposta di rendere disponibili le informazioni relative a tutti gli eventi legati al sostegno. Qualsiasi violazione commessa nel concedere gli aiuti, infatti, rappresenterebbe un’ingiustizia ai danni di produttori che spesso sono molto più deboli e poveri, e deve quindi essere evitata. Non sono certo, comunque, che un simile sostegmo da parte di uno Stato alla propria economia non finisca poi per rendere il mercato europeo più instabile. Strumenti come questo dovrebbero essere estesi ad altri Stati membri, cosicché anche questi possano sostenere la loro economia.</p>
    </intervention>
    <intervention id="2-943" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Il concetto di monopolio tedesco degli alcolici deve essere progressivamente eliminato. Gli agricoltori interessati si stanno preparando all’apertura del mercato, utilizzando solo in parte gli aiuti e adottando diverse misure, quali la creazione di cooperative e il ricorso a nuovi metodi per la commercializzazione diretta, proprio in preparazione all’apertura del mercato. L’attuazione di tali misure, tuttavia, richiede un lasso di tempo sufficiente. In definitiva, a essere interessate dal provvedimento non sono le grandi imprese, bensì molti piccoli agricoltori nelle aree rurali. Per questo motivo, sostengo la proroga del regime in questione.</p>
    </intervention>
    <intervention id="2-215" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della presente relazione. In deroga alla normativa sugli aiuti di Stato, la Germania può attualmente concedere aiuti di Stato nell’ambito del monopolio tedesco degli alcolici per prodotti immessi sul mercato come alcol di origine agricola. Allo stato attuale, la deroga dovrebbe scadere il 31 dicembre 2010, ma il progetto di regolamento prevede una proroga, proponendo una riduzione graduale del monopolio di produzione e di vendita, fino alla sua completa scomparsa a partire dal 1° gennaio 2018. Accolgo con favore questa soppressione progressiva.</p>
    </intervention>
    <intervention id="2-942" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Un mercato unico funzionante, da sempre nostra aspirazione, è incompatibile con un monopolio in qualsivoglia settore. Trattandosi di un caso particolare, alcune circostanze attenuanti giustificano ancora l’esistenza del monopolio tedesco degli alcolici, ma, in linea con le raccomandazioni contenute nella relazione in questione, il monopolio deve essere progressivamente soppresso entro il 2013 per le distillerie agricole sotto sigillo ed entro il 2017 per le distillerie di piccole dimensioni in regime forfettario.</p>
    </intervention>
    <intervention id="2-216" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’eventuale proroga del monopolio tedesco degli alcolici, la forma che questa assumerà e le modifiche che vi saranno apportate sono tutti fattori che interessano principalmente le piccole e medie imprese (PMI). L’Unione europea ripete in continuazione di voler sostenere maggiormente le PMI, il motore della nostra economia e il principale datore di lavoro. In tale contesto, è necessario garantire la certezza del diritto e, quindi, una proroga del monopolio; solo in questo modo le piccole e medie imprese potranno permettersi di effettuare gli investimenti necessari per prepararsi alla liberalizzazione, per esempio creando cooperative, ammodernando l’attrezzatura o estendendo le attività di commercializzazione diretta. Naturalmente, la questione del monopolio sarebbe potuta andare di pari passo con la progressiva abolizione della Politica agricola comune e con l’entrata in vigore dei nuovi regolamenti nel 2013.</p>
      <p sl="de">Non c’era, tuttavia, alcuna urgenza di farlo. L’importante è assicurare che il processo di adeguamento sia pensato in modo tale da permettere alle distillerie di sopravvivere dopo l’abolizione del monopolio. Mentre concordo con il relatore su questo punto, non condivido invece la procedura interna seguita, che non rispetta i requisiti in fatto di trasparenza e democrazia in modo adeguato. Per tale motivo, mi sono astenuto dalla votazione.</p>
    </intervention>
    <intervention id="2-941" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Sono favorevole alla proposta, ma ritengo che vadano presi in considerazione tutta una serie di elementi.</p>
      <p sl="it">In prima battuta ritengo che sarebbe stato opportuno procedere a una valutazione d'impatto su base regolare e che il periodo di proroga del monopolio non avrebbe dovuto andare oltre il 2013, data di entrata in vigore della nuova PAC.</p>
      <p sl="it">Tuttavia, data l'importanza, per le distillerie di piccole dimensioni, della partecipazione al monopolio e la necessità di un'ulteriore transizione verso il libero mercato, e tenuto conto del fatto che non emerge alcuna violazione della concorrenza nel mercato unico, concordo sull'estensione.</p>
      <p sl="it">Mi auguro, però, che nell'ambito della riforma della nuova politica agricola comune si tenga conto di tali particolarità e si trovi una soluzione bilanciata volta ad aprire il mercato ma a difendere al tempo stesso le attività locali tradizionali.</p>
    </intervention>
    <intervention id="2-940" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della relazione in oggetto perché ritengo che le esigenze dell’economia rurale tedesca giustifichino una proroga del periodo di validità inizialmente previsto per la deroga di cui all’articolo 182, paragrafo 4, del regolamento unico OCM. La proroga, infatti, permetterà alle piccole distillerie di prepararsi al libero mercato nelle migliori condizioni possibili.</p>
    </intervention>
    <intervention id="2-217" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Il nostro gruppo ha votato a favore della relazione e della linea seguita dal relatore, il quale è favorevole alla proposta presentata, sebbene ritenga che, ai fini dell'attuazione del regolamento, debbano essere presi in considerazione numerosi elementi. Il relatpre è del parere che si sarebbe dovuto procedere a una valutazione d'impatto su base regolare e che il periodo di proroga del monopolio non avrebbe dovuto andare oltre il 2013, data di entrata in vigore della nuova PAC. Tuttavia, data l'importanza, per le distillerie di piccole dimensioni, di partecipare al monopolio e la necessità di un'ulteriore transizione verso il libero mercato e tenuto conto del fatto che dalle relazioni presentate non emerge alcuna violazione della concorrenza nel mercato unico, il relatore è disposto a concedere il proprio sostegno alla proposta.</p>
    </intervention>
    <intervention id="2-939" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente relazione che autorizza l'inserimento di altri 718 prodotti farmaceutici e chimici nell'elenco già esistente di 8 619 prodotti che beneficiano dell'esonero dai dazi doganali all'importazione nell'Unione europea. La data prevista per l'entrata in vigore è il 1° gennaio 2011. è importante, a mio giudizio, che l’esonero dai dazi doganali entri in vigore all’inizio del prossimo anno, in quanto gli Stati Uniti hanno subordinato l'attuazione dell'aggiornamento alla sua entrata in vigore il 1° gennaio.</p>
      <p sl="pt">Mi congratulo con il relatore per la sua ottima relazione, che mostra chiaramente quanto la quarta revisione (Pharma IV), avviata nel 2009, sia importante per tener conto della rapida evoluzione del contesto produttivo in cui opera l’industria farmaceutica. Poiché gli elenchi sono stilati dall'industria e adottati mediante consenso dai partecipanti, accolgo con favore il consenso raggiunto da tutti gli Stati membri che hanno appoggiato le precedenti revisioni e l'elenco di prodotti scaturito dalla quarta revisione.</p>
    </intervention>
    <intervention id="2-219" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Mi complimento con il relatore Moreira per aver evidenziato la necessità di provvedere a revisioni periodiche della lista di prodotti farmaceutici e chimici che entrano nell'Unione europea in esenzione di dazio.</p>
      <p sl="it">Condivido tale provvedimento – che infatti ho votato positivamente – perché il contesto produttivo in cui opera l'industria farmaceutica progredisce con ritmi molto serrati e dunque è fondamentale aggiornare costantemente tale lista, che al momento conta oltre 8.000 prodotti. Si propone ora di ampliare tale elenco includendo 718 nuovi prodotti, sui quali tutti gli Stati membri, già favorevoli alle precedenti rettifiche, hanno dato il loro consenso. Condivido infine il meccanismo predisposto che tutela gli interessi e la salute dei consumatori europei.</p>
    </intervention>
    <intervention id="2-938" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Valuto positivamente, a condizione che siano effettuati gli opportuni controlli scientifici, l'ampliamento della lista di farmaci, prodotti intermedi e principi attivi che beneficiano dell'accordo sull'azzeramento dei dazi doganali.</p>
      <p sl="it">La proposta lancia un segnale forte ai mercati. Infatti, in primo luogo essa vale a confermare l'impegno di alcuni importanti membri dell'Organizzazione mondiale del commercio nei confronti del libero mercato. Inoltre, essa ha l'effetto di ampliare i confini del mercato potenziale per i risultati di determinati settori della ricerca scientifica, e pertanto di incoraggiare gli investimenti in tali settori e con essi la lotta contro patologie per le quali ancora mancano mezzi di cura efficaci. Infine, la proposta rappresenta un esempio per quei paesi per i quali i farmaci rappresentano una voce di spesa necessaria al fine di garantire un futuro alle nuove generazioni, e un invito ad adottare comportamenti che possano favorire l'adozione di politiche di sviluppo e di creazione di ricchezza.</p>
    </intervention>
    <intervention id="2-220" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente relazione perché sostengo l'inserimento di altri 718 prodotti farmaceutici e chimici nell'elenco di prodotti che beneficiano dell'esonero dai dazi doganali all'importazione nell'Unione europea. La revisione dell'elenco di prodotti è necessaria per tener conto della rapida evoluzione del contesto produttivo in cui opera l'industria farmaceutica.</p>
    </intervention>
    <intervention id="2-221" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In considerazione dell’importanza del commercio di prodotti farmaceutici, non solo per la salute pubblica ma anche per l’economia, accolgo con favore la decisione di inserire altre 718 sostanze nell’elenco di prodotti che beneficiano dell’esonero dai dazi doganali. L'accordo gode del sostegno unanime dell'industria perché elimina i dazi sulle materie prime e sui prodotti intermedi che devono essere applicati anche sulle vendite all'interno di una stessa società, agevolando così il commercio internazionale di tali prodotti e favorendo l’industria farmaceutica. Un tale regime, in ultima analisi, potrebbe anche riflettersi nel prezzo al dettaglio dei farmaci venduti ai cittadini.</p>
    </intervention>
    <intervention id="2-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Con la presente proposta il Consiglio e il Parlamento sono invitati ad autorizzare l'inserimento di altri 718 prodotti farmaceutici e chimici nell'elenco già esistente di 8 619 prodotti che beneficiano dell'esonero dai dazi doganali all'importazione nell'Unione europea. La questione non è controversa, dal momento che le parti interessate sono d’accordo e gli Stati membri sono favorevoli.</p>
      <p sl="pt">Gli elenchi sono stilati dall'industria e adottati mediante consenso dai partecipanti. L’inserimento di altri prodotti è necessario per tener conto della rapida evoluzione del contesto produttivo in cui opera l'industria farmaceutica. La data prevista per l'entrata in vigore è il 1° gennaio 2011. Gli Stati Uniti hanno subordinato l'attuazione dell'aggiornamento alla sua entrata in vigore il 1° gennaio. È verosimile ritenere che gli altri partecipanti seguiranno l'esempio degli Stati Uniti, ad eccezione del Giappone, che ha annunciato un ritardo previsto di sei mesi.</p>
    </intervention>
    <intervention id="2-936" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">L’esonero dei prodotti farmaceutici dal pagamento dei dazi doganali deciso nel quadro dell’OMC gode del sostegno di tutta l’industria farmaceutica, un settore molto importante per la Scozia dove impiega 5 000 persone. L’Unione europea nel suo complesso, poi, è uno dei principali produttori e consumatori di prodotti farmaceutici. È, quindi, con piacere che ho votato a favore della relazione.</p>
    </intervention>
    <intervention id="2-222" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Con la presente proposta il Consiglio e il Parlamento sono invitati ad autorizzare l'inserimento di altri 718 prodotti farmaceutici e chimici nell'elenco già esistente di 8 619 prodotti che beneficiano dell'esonero dai dazi doganali all'importazione nell'Unione europea. Per questo motivo, ho votato a favore.</p>
    </intervention>
    <intervention id="2-935" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il commercio di prodotti farmaceutici rappresenta una parte importante degli scambi a livello mondiale. L’inserimento di altre 718 sostanze nell’elenco di prodotti che beneficiano dell'esonero dai dazi doganali è positivo, sia per l’economia sia per la salute pubblica. La decisione di inserire tali prodotti nell’elenco già esistente di 8 619 prodotti, tra l’altro, può ripercuotersi positivamente anche sul prezzo finale dei farmaci, a vantaggio di tutti.</p>
    </intervention>
    <intervention id="2-223" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">In un accordo siglato nel quadro dell’Organizzazione mondiale del commercio (OMC), l’Unione europea, gli Stati Uniti, il Giappone, il Canada, la Svizzera, la Norvegia e Macao (Cina) hanno deciso di ridurre a zero i dazi doganali per determinati prodotti farmaceutici e alcuni principi attivi. Naturalmente, l’elenco dei prodotti oggetto del provvedimento è modificato e ampliato costantemente per tenere il passo con i risultati della ricerca e con gli ultimi sviluppi in campo farmaceutico. L’elenco di prodotti che beneficiano dell’esonero dai dazi doganali, stilato dall’industria e rivisto dagli Stati interessati, includeva inizialmente 6 000 prodotti, ma sarà ora ampliato fino a comprendere oltre 8 600 prodotti farmaceutici e chimici.</p>
      <p sl="de">In generale, l’esonero dai dazi doganali dei prodotti farmaceutici e chimici e dei principi attivi è giustificato. L’intero sistema, tuttavia, è molto complesso e comporterà un aumento degli oneri burocratici per le autorità doganali. Il graduale ampliamento dell’elenco, nel caso della revisione in questione con un aumento dei prodotti di oltre un terzo, farà sì che a un certo punto i sistemi doganali non saranno più in grado di gestire i dati. Di conseguenza, chiedo una semplificazione del principio fondamentale e, per tale motivo, mi sono astenuto dalla votazione.</p>
    </intervention>
    <intervention id="2-934" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Onorevoli colleghi, oltre a complimentarmi con il relatore on. Moreira, con il quale concordo sulla necessità di revisioni periodiche per l'aggiornamento degli elenchi dei medicinali ammessi all'esonero dai dazi doganali, non posso far altro che evidenziare come, grazie al nuovo meccanismo predisposto, sarà il consumatore finale a guadagnarci.</p>
      <p sl="it">In effetti ho espresso voto positivo in quanto ritengo importante rivedere periodicamente l'elenco dei medicinali non soggetti a dazi doganali vista la rapida evoluzione del contesto produttivo in cui opera l'industria farmaceutica. Tutti gli Stati membri hanno appoggiato le precedenti rettifiche e sono favorevoli all'elenco di prodotti scaturito dalla quarta revisione. Quindi, complimentandomi per il lavoro svolto, ribadisco il mio voto positivo.</p>
    </intervention>
    <intervention id="2-933" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">L'inserimento di altre 718 sostanze nell'elenco già esistente di 8 619 prodotti che beneficiano dell'esonero dai dazi doganali all'importazione nell'Unione europea gode del consenso dell’industria farmaceutica e di altre parti interessate al processo di revisione e merita, quindi, il mio sostegno.</p>
    </intervention>
    <intervention id="2-224" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Fondamentalmente, il testo, di carattere piuttosto tecnico, invita il Consiglio e il Parlamento ad autorizzare l'inserimento di altri 718 prodotti farmaceutici e chimici nell'elenco già esistente di 8 619 prodotti che beneficiano dell'esonero dai dazi doganali all'importazione nell'Unione europea. Il nostro gruppo ha votato a favore.</p>
    </intervention>
    <intervention id="2-225" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Siamo favorevoli alla proposta di regolamento sull'esonero dei dazi doganali per alcuni principi attivi in quanto riguardano prodotti farmaceutici e chimici indispensabili all'industria farmaceutica. La revisione si è resa necessaria sia per inserire i nuovi prodotti sia per cancellare altri. Tale scelta è stata fatta in accordo con le parti interessate e con il consenso unanime di tutti i partecipanti e di tutti gli Stati membri.</p>
    </intervention>
    <intervention id="2-227" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Concordo sul rinnovo per altri cinque anni dell’accordo di cooperazione scientifica e tecnologica tra la Comunità europea e l'Ucraina. La presente decisione consentirà a entrambe le parti di portare avanti, promuovere e intensificare la loro cooperazione in settori di interesse scientifico e tecnologico comune. La collaborazione mira a rafforzare il coinvolgimento sempre maggiore dell'Ucraina nello Spazio europeo della ricerca. Questa cooperazione aiuterà l'Ucraina a sostenere il proprio sistema di gestione della scienza e la riforma e la riorganizzazione degli istituti di per agevolare lo sviluppo di un'economia e di una società della conoscenza competitive.</p>
      <p sl="lt">La presente decisione dovrebbe consentire tanto all’Ucraina quanto alla Comunità europea di trarre benefici reciproci dai progressi scientifici e tecnologici conseguiti mediante gli specifici programmi di ricerca. L’applicazione della decisione consentirà uno scambio di conoscenze specifiche e un trasferimento di know-how a vantaggio della comunità scientifica, dell'industria e dei cittadini. Sono perfettamente d’accordo, quindi, che l’Ucraina e l’Unione europea debbano continuare a cooperare strettamente in questo ambito.</p>
    </intervention>
    <intervention id="2-932" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La cooperazione scientifica e tecnologica tra la Comunità europea e altri paesi è fondamentale per lo sviluppo tecnologico e per tutti i vantaggi che ne derivano, ivi compreso il miglioramento della qualità della vita dei cittadini. Per questo motivo, ha votato a favore del rinnovo dell’accordo tra la CE e l’Ucraina.</p>
    </intervention>
    <intervention id="2-228" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L'accordo di cooperazione scientifica e tecnologica tra la Comunità europea e l'Ucraina è stato firmato a Copenaghen il 4 luglio 2002 ed è entrato in vigore l'11 febbraio 2003. La scienza e la tecnologia sono fondamentali per l’UE, che dispone di grandi capacità nel settore e, insieme all’Ucraina, può svolgere un ruolo importante. Alla luce di quanto detto, ritengo, quindi, che il rinnovo dell’accordo sia nell’interesse dell’Unione dato che mira a continuare a promuovere la cooperazione con l’Ucraina in settori scientifici e tecnologici che sono prioritari e utili per entrambe le parti. Spero che l’accordo appena rinnovato continui a dimostrarsi vantaggioso sia per l’UE sia per l’Ucraina.</p>
    </intervention>
    <intervention id="2-931" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L'accordo di cooperazione scientifica e tecnologica tra la Comunità europea e l'Ucraina è stato firmato a Copenaghen il 4 luglio 2002 ed è entrato in vigore l'11 febbraio 2003. L’obiettivo dell’accordo è promuovere, sviluppare e agevolare la cooperazione in ambiti di interesse comune, come la ricerca e lo sviluppo nel settore della scienza e della tecnologia. Ho votato a favore dell’accordo perché ritengo che il suo rinnovo, promuovendo il partenariato strategico tra l’UE e l’Ucraina, contribuisca alla creazione di uno Spazio europeo della ricerca. Spero, quindi, che il rinnovo vada a beneficio di entrambe le parti.</p>
    </intervention>
    <intervention id="2-229" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della presente relazione volta a consultare nuovamente il Parlamento su alcuni progetti di decisione del Consiglio, relativi al rinnovo dell'accordo di cooperazione scientifica e tecnologica tra la Comunità europea e l'Ucraina. In occasione di un vertice tenutosi in Ucraina nel novembre 2008, entrambe le parti hanno confermato il proprio interesse al rinnovo dell’accordo per altri cinque anni, fatto che accolgo con favore.</p>
    </intervention>
    <intervention id="2-930" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Accolgo con favore l’approvazione da parte del Parlamento del progetto di decisione del Consiglio relativa al rinnovo dell'accordo di cooperazione scientifica e tecnologica tra la Comunità europea e l'Ucraina. La cooperazione in diversi ambiti di interesse comune, quali l’ambiente, il cambiamento climatico, la salute, l’energia verde, la società dell’informazione, l’industria e l’agricoltura, testimonia l’importanza dei settori coinvolti nello sviluppo economico e sociale dell’Unione europea e dell’Ucraina. Non solo l’accesso alle infrastrutture di ricerca, ma anche gli scambi delle esperienze maturate dai ricercatori europei e ucraini a livello bilaterale e multilaterale possono contribuire all’efficienza dei progetti sotto il profilo finanziario, riducendo così le duplicazioni in termini di sforzi e risorse.</p>
      <p sl="ro">Il mondo accademico ucraino deve valutare seriamente i vantaggi competitivi derivanti dalla cooperazione con l’UE e sfruttare i fondi europei per migliorare i propri punti di forza, e non solo quale fonte alternativa di finanziamento. La cooperazione scientifica è senza dubbio un elemento fondamentale dello Spazio europeo di ricerca e aprirà la strada all’accesso alle reti globali del settore.</p>
    </intervention>
    <intervention id="2-929" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L'accordo di cooperazione scientifica e tecnologica tra la Comunità europea e l'Ucraina, entrato in vigore nel febbraio 2003, è stato un successo e ha svolto un ruolo importante per entrambe le parti. Il suo rinnovo non fa altro che confermare tale successo, che speriamo possa continuare anche in futuro.</p>
    </intervention>
    <intervention id="2-928" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Per molti anni, l’Ucraina ha vissuto nel caos costituzionale e politico. Ora è finalmente governata da un Presidente, Yanukovych, in grado di prendere delle decisioni e deciso a riportare l’ordine nel paese, determinazione che apprezzo. Dobbiamo fare tutto il possibile per favorire una rapida integrazione dell’industria ucraina nell’Unione europea. In tale contesto, l'accordo di cooperazione scientifica e tecnologica tra la Comunità europea e l'Ucraina va a beneficio di entrambe le parti e rappresenta un segnale politico importante per tutte le forze politiche ucraine, a dimostrazione del nostro sostegno alla politica mirata a rimettere ordine nella legislazione.</p>
    </intervention>
    <intervention id="2-231" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nel mondo moderno in cui viviamo, gli sviluppi tecnici hanno ormai vita molto breve. Proprio in un tale contesto, agevolare la cooperazione scientifica e tecnologica è vantaggioso sia per l’UE sia per l’Ucraina. Il rinnovo dell’accordo garantirà vantaggi in campo economico e sociale a entrambe le parti e per questo è anche nell’interesse dell’Unione europea approvarlo. I costi connessi all'attuazione dell'accordo (workshop, seminari, riunioni ecc.) verranno addebitati alle linee pertinenti dei programmi specifici del bilancio dell’UE.</p>
      <p sl="de">Proprio con l’intento di promuovere il progresso scientifico nel contesto della concorrenza globale e in considerazione dei benefici derivanti dallo sviluppo tecnologico, non solo per la nostra vita quotidiana ma anche, per esempio, nel campo della medicina, ho votato a favore del rinnovo dell’accordo di cooperazione scientifica e tecnologica tra la Comunità europea e l’Ucraina.</p>
    </intervention>
    <intervention id="2-927" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della presente risoluzione nella convinzione che il rinnovo dell’accordo di cooperazione scientifica e tecnologica tra la Comunità europea e l’Ucraina consentirà di promuovere il progresso scientifico e di trarre benefici reciproci.</p>
    </intervention>
    <intervention id="2-232" speaker_id="28349" name="Teresa RIERA MADURELL" is_mep="True" mode="written" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Il rinnovo dell’accordo di cooperazione scientifica e tecnologica tra la Comunità europea e l’Ucraina è di fondamentale importanza per favorire la cooperazione nelle aree prioritarie di S&amp;T comuni che portano vantaggi socioeconomici ad entrambe le parti. Ecco perché, in sede di plenaria, ha votato a favore dell’approvazione da parte del Parlamento del rinnovo dell’accordo, in linea con quanto deciso in seno alla commissione per l’industria, la ricerca e l’energia.</p>
      <p sl="es">L’accordo dovrebbe consentire tanto all’Ucraina quanto alla Comunità europea di trarre benefici reciproci dai progressi scientifici e tecnologici conseguiti mediante i loro specifici programmi di ricerca e consentirà, al contempo, un trasferimento di conoscenze a vantaggio della comunità scientifica, dell'industria e dei cittadini.</p>
      <p sl="es">Quanto ai risultati specifici, il rinnovo dell’accordo permetterà un continuo scambio di informazioni sulle politiche dell’UE e dell’Ucraina in materia di scienza e tecnologia e consentirà la partecipazione dell’Ucraina ad alcuni progetti del programma quadro della Comunità europea (CE) di ricerca e sviluppo tecnologico e la formazione nell'ambito di programmi di mobilità per ricercatori e specialisti di entrambe le parti.</p>
    </intervention>
    <intervention id="2-233" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Voto facile, questo. Non potevamo che dare il nostro assenso, e così abbiamo fatto.</p>
    </intervention>
    <intervention id="2-926" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La cooperazione scientifica e tecnologica tra l’Unione europea e altri paesi è vitale per lo sviluppo della tecnologia, con tutti i vantaggi che ne derivano, incluso il miglioramento della qualità della vita delle persone. Per queste ragioni, ho votato a favore del rinnovo dell’accordo tra l’Unione europea e le Isole Fær Øer.</p>
    </intervention>
    <intervention id="2-235" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’Unione europea e le Isole Fær Øer hanno concluso i negoziati per la definizione di un accordo di cooperazione scientifica e tecnologica, siglato il 13 luglio 2009. L’accordo è fondato sul principio di mutuo vantaggio, con reciproche opportunità di accesso ai programmi e alle attività inerenti agli scopi di tale accordo, sul principio di non discriminazione, di tutela effettiva della proprietà intellettuale e su un’equa condivisione di diritti di proprietà intellettuale. Questo accordo di associazione in materia scientifica e tecnologica contribuirà a strutturare e migliorare la cooperazione in tale ambito tra l’Unione europea e le Isole Fær Øer, grazie agli incontri periodici del comitato congiunto, durante i quali si potranno programmare specifiche attività di cooperazione. Spero che questo accordo appena adottato si riveli proficuo per ambo le parti.</p>
    </intervention>
    <intervention id="2-925" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L’Unione europea e le Isole Fær Øer hanno concluso i negoziati per la definizione di un accordo di cooperazione scientifica e tecnologica, con l’obiettivo di agevolare la libertà di circolazione e di residenza per i ricercatori impegnati in attività inerenti all’accordo e di facilitare la circolazione transfrontaliera della strumentazione necessaria a tali attività. Ho espresso voto favorevole perché ritengo che il rinnovo dell’accordo contribuisca a rafforzare la creazione di uno spazio comune europeo della ricerca. Mi auguro, pertanto, che il rinnovo dell’accordo sia vantaggioso per entrambe le parti.</p>
    </intervention>
    <intervention id="2-236" speaker_id="96881" name="Elie HOARAU" is_mep="True" mode="written" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Ho votato contro l’accordo di cooperazione scientifica e tecnologica tra l’Unione europea e le Isole Fær Øer, non perché io sia contrario alla cooperazione scientifica in sé, bensì perché sono convinto della necessità di iniziare a esercitare pressioni sulle Isole Fær Øer, affinché cessi definitivamente il ripetuto massacro del delfino pilota, con lo sterminio di circa mille esemplari ogni anno. In futuro, finché vi saranno simili eccidi, voterò contro qualsiasi accordo tra l’Unione europea e le Isole Fær Øer e contro qualsiasi finanziamento.</p>
    </intervention>
    <intervention id="2-237" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">A nome dell’Unione, a giugno 2010 la Commissione ha negoziato un accordo di cooperazione scientifica e tecnologica con il governo delle Isole Fær Øer. Ho votato a favore di questa relazione che approva la proposta.</p>
    </intervention>
    <intervention id="2-924" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’accordo di cooperazione scientifica e tecnologica tra l’Unione europea e il governo delle Isole Fær Øer, in vigore da luglio 2009, è stato molto proficuo, rivestendo un ruolo di primo piano per entrambe le parti. Il suo rinnovo conferma, pertanto, il successo dell’accordo e speriamo che, in futuro, sia altrettanto vantaggioso.</p>
    </intervention>
    <intervention id="2-238" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">L’entrata in vigore dell’accordo di cooperazione scientifica e tecnologica tra l’Unione europea e le Isole Fær Øer permetterà la partecipazione delle Isole a tutte le attività previste dal settimo programma quadro dell’Unione europea per le attività di ricerca, sviluppo tecnologico e dimostrazione. Nonostante le ridotte dimensioni della comunità di ricerca, i ricercatori delle Isole Fær Øer hanno già partecipato con successo a progetti finanziati dalla Comunità. Sono specializzati in quei settori della ricerca connessi alla collocazione geografica delle Isole, tra cui le risorse marine e l’ambiente. L’accordo permetterà la partecipazione di questi ricercatori ad attività inerenti ad altri ambiti, come l’energia, l’alimentazione, l’agricoltura, la pesca e le biotecnologie. Incontri periodici permetteranno di individuare le priorità comuni in materia di ricerca, così come in settori nei quali uno sforzo congiunto potrebbe recare vantaggi ad ambo le parti. D’altro canto, l’accordo favorirà la mobilità di studenti e ricercatori provenienti dai più alti gradi della formazione.</p>
    </intervention>
    <intervention id="2-239" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’Unione europea si è prefissata obiettivi ambiziosi nel settore della tecnologia e non soltanto nel contesto della strategia di Lisbona. Tali obiettivi sono oggi rafforzati nella strategia Europa 2020, il programma per il prossimo futuro, che rende la cooperazione in ambito scientifico e tecnologico ancora più importante. In tale contesto, siamo lieti che si siano siglati diversi accordi con altri paesi per promuovere questa cooperazione, ad esempio attraverso seminari, incontri e convegni. Questo settore riveste una tale importanza per l’Unione europea che, nell’ambito del settimo programma quadro per le attività di ricerca, sviluppo tecnologico e dimostrazione, si è resa disponibile un’opzione di finanziamento.</p>
      <p sl="de">Ci accingiamo ora a rinnovare il nostro accordo con un arcipelago dell’Atlantico settentrionale, le Isole Fær Øer. Diversamente dalla Danimarca, queste isole non sono membro dell’Unione europea e non appartengono all’unione doganale, pur avendo creato uno spazio economico comune con l’Islanda. Per incentivare il progresso tecnologico, ho espresso voto favorevole per il rinnovo dell’accordo di cooperazione scientifica e tecnologica con le Isole Fær Øer.</p>
    </intervention>
    <intervention id="2-923" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della conclusione dell’accordo di cooperazione scientifica e tecnologica tra l’Unione europea e il governo delle Isole Fær Øer perché sono convinto che l’unione dei nostri sforzi in questi settori strategici possa recare benefici ad ambo le parti.</p>
    </intervention>
    <intervention id="2-240" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Visto il progetto di decisione del Consiglio (11365/2010), visto il progetto di accordo tra l’Unione europea e il governo delle isole Fær Øer in materia di cooperazione scientifica e tecnologica, che associa le isole Fær Øer al settimo programma quadro dell’Unione per le attività di ricerca, sviluppo tecnologico e dimostrazione (2007-2013) (05475/2010), vista la richiesta di approvazione presentata dal Consiglio a norma dell’articolo 186 e dell’articolo 218, paragrafo 6, secondo comma, lettera a), del trattato sul funzionamento dell'Unione europea (C7-0184/2010);</p>
      <p sl="en">visti l’articolo 81, l’articolo 90, paragrafo 8 e l’articolo 46, paragrafo 1 del suo regolamento e vista la raccomandazione della commissione per l’industria, la ricerca e l’energia (A7-0303/2010), il Parlamento:</p>
      <p sl="en">1. dà la sua approvazione alla conclusione dell’accordo;</p>
      <p sl="en">2. incarica il suo Presidente di trasmettere la posizione del Parlamento al Consiglio e alla Commissione, nonché ai governi e ai parlamenti degli Stati membri e delle Isole Fær Øer.</p>
    </intervention>
    <intervention id="2-242" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">L’innovazione e la globalizzazione sono le due principali fonti di sviluppo economico di tutto il pianeta: hanno effetti diretti sulla produttività, sull’occupazione e sul benessere dei cittadini e offrono l’opportunità di far fronte ad alcune delle sfide cui il mondo deve reagire, quali la protezione della salute e dell’ambiente. Con l’ampliamento della visibilità e il delinearsi delle caratteristiche di questi due fattori, è necessario varare delle politiche specifiche. Il Giappone ha una lunga tradizione nel settore della scienza e della tecnologia ed ho quindi espresso voto favorevole per la cooperazione con questo paese.</p>
    </intervention>
    <intervention id="2-922" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La cooperazione scientifica e tecnologica tra la Comunità europea e altri paesi è vitale per lo sviluppo tecnologico, con tutti i vantaggi che ne derivano, incluso il miglioramento della qualità della vita delle persone. Per queste ragioni ho votato a favore della conclusione dell’accordo in materia tra l’Unione europea e il governo del Giappone.</p>
    </intervention>
    <intervention id="2-243" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’importanza della scienza e della tecnologia per lo sviluppo dell’Europa e del Giappone e le sfide comuni che entrambi devono fronteggiare in materia di crescita economica, competitività dell’industria, occupazione, sviluppo sostenibile e cambiamenti climatici hanno condotto sia l’Unione europea che il Giappone a manifestare il desiderio di migliorare e intensificare la cooperazione in settori di comune interesse, come la scienza e la tecnologia. Nel 2003 si aprirono i negoziati su un futuro accordo di cooperazione scientifica e tecnologica, sfociati nel progetto di accordo che abbiamo appena votato. Non trascuriamo che questo partenariato potrebbe avere enormi vantaggi per l’Europa, poiché il Giappone è uno dei paesi leader, a livello mondiale, negli investimenti nella ricerca che, nel 2008, ammontavano al 3,61 per cento del prodotto interno lordo, con oltre l’81,6 per cento degli investimenti proveniente dal settore privato. Mi auguro che l’accordo, appena approvato, si riveli proficuo per ambo le parti.</p>
    </intervention>
    <intervention id="2-921" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L’Unione europea e il Giappone sono di fronte a sfide comuni in termini di crescita economica, competitività delle imprese, occupazione, coesione sociale e regionale, sviluppo sostenibile e, aspetto forse più determinante degli altri, entrambi devono far fronte alla necessità di adeguare le proprie economie all’invecchiamento della popolazione e all’attuale crisi finanziaria.</p>
      <p sl="pt">Le due parti hanno altresì affini priorità nel settore della ricerca, come le scienze della vita e della comunicazione; questo accordo sarà quindi utile per accrescere la cooperazione in settori di comune interesse, quali le scienze biologiche, le tecnologie dell’informazione e della comunicazione e la tecnologia ambientale connessa ai cambiamenti climatici e alle energie rinnovabili. Ho espresso voto favorevole nei confronti dell’accordo, poiché ritengo che la sua adozione contribuisca a irrobustire uno spazio comune europeo della ricerca, che funga da catalizzatore per il partenariato strategico tra l’Unione europea e il Giappone, che è già uno dei paesi leader negli investimenti per la ricerca (con una percentuale del 3,61 per cento del prodotto nazionale lordo nel 2008 e con oltre l’81,6 per cento degli investimenti proveniente dai privati).</p>
    </intervention>
    <intervention id="2-244" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La Commissione ha negoziato un accordo di cooperazione scientifica e tecnologica con il Giappone, siglato il 30 novembre 2009. Accolgo con favore questa relazione, ma credo che l’Unione europea debba adoperarsi al fine di intensificare le sue relazioni con il Giappone.</p>
    </intervention>
    <intervention id="2-920" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="en">L’accordo di cooperazione scientifica e tecnologica tra Unione europea e Giappone è oggetto di negoziato dal 2003 ed è appena stato concluso. Data l’enorme importanza del Giappone in termini di ricerca scientifica e tecnologica, l’accordo appena sottoscritto è molto significativo per ambo le parti.</p>
    </intervention>
    <intervention id="2-919" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Questo accordo dà il via libera affinché l’Unione europea possa utilizzare la tecnologia del Giappone, uno dei paesi più progrediti a livello industriale. È un grande passo in avanti per l’Unione, ma mi auguro che tale cooperazione sia bilaterale; l’esperienza di lavoro con le aziende giapponesi dimostra infatti che, da parte nipponica, non sempre si è tenuto fede a questo principio. Il mio voto è favorevole, con la speranza che non soltanto il Giappone, ma anche l’Unione europea possa trarre vantaggio da questa collaborazione.</p>
    </intervention>
    <intervention id="2-245" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il Giappone costituisce un modello di condotta nel settore dello sviluppo tecnologico; la tecnologia giapponese è sempre all’avanguardia, dai sistemi di guida ibridi ai prodotti per l’intrattenimento. Questo paese non è conosciuto soltanto per l’esportazione di prodotti ad alta tecnologia, che hanno un ruolo centrale anche per gli stessi cittadini giapponesi; in Giappone, per esempio, è già possibile pagare in sicurezza beni e servizi utilizzando il telefono cellulare. La scarsità delle cosiddette terre rare, essenziali per i componenti elettronici dei più recenti prodotti tecnologici, è il risultato di una strategia cinese: garantire forniture esigue di questi elementi, per mantenerne il prezzo artificialmente alto. Questa prospettiva accelererà la ricerca di alternative.</p>
      <p sl="de">La cooperazione nel settore scientifico e tecnologico e il rinnovo del relativo accordo meritano il nostro sostegno non soltanto per questi motivi, ma anche per le esigenze espresse dalla strategia di Lisbona e dalla strategia Europa 2020, con la quale l’Unione europea si è prefissata obiettivi ambiziosi nel settore tecnologico.</p>
    </intervention>
    <intervention id="2-918" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">L’Europa e il Giappone stanno affrontando sfide comuni in termini di crescita economica e di sviluppo sostenibile; la conclusione di questo accordo merita un plauso, in quanto permette il rafforzamento della cooperazione nel settore della scienza e della tecnologia, con considerevoli vantaggi per ambo le parti.</p>
    </intervention>
    <intervention id="2-246" speaker_id="28349" name="Teresa RIERA MADURELL" is_mep="True" mode="written" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">L’Unione europea e il Giappone si trovano di fronte a sfide molto simili in termini di crescita economica e di competitività industriale.</p>
      <p sl="es">La necessità di aggiustamenti socio-economici dovuti all’invecchiamento della popolazione e all’attuale crisi economica implica che entrambe le parti debbano fronteggiare situazioni affini, condividendo analoghe priorità in termini di ricerca, sviluppo e innovazione.</p>
      <p sl="es">Voto a favore di questa raccomandazione, che formula l’approvazione del Parlamento nei confronti di un prossimo accordo di cooperazione in ambito scientifico e tecnologico tra l’Unione europea e il Giappone, in ragione della necessità di ottimizzare il potenziale di collaborazione tra le due parti nel campo della scienza e della tecnologia.</p>
      <p sl="es">L’accordo siglato per cinque anni punta a ottenere mutui vantaggi e offre l’opportunità di incontri periodici tra Unione europea e Giappone, nella prospettiva di pianificare specifiche attività di cooperazione, inclusi gli inviti a presentare proposte coordinate. Tali iniziative dovrebbero permettere a Unione europea e Giappone, che già collaborano in progetti significativi come il reattore sperimentale termonucleare internazionale, di consolidare ulteriormente la cooperazione in settori di comune interesse, come le scienze della vita, dell’informazione e della comunicazione, le tecnologie del settore manifatturiero e l’ambiente, compresi i cambiamenti climatici e le fonti di energia rinnovabile.</p>
    </intervention>
    <intervention id="2-247" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Con questa votazione, il Parlamento europeo, visto il progetto di decisione del Consiglio (11363/2010), visto il progetto di accordo tra la Comunità europea e il governo del Giappone in materia di cooperazione scientifica e tecnologica (13753/2009), vista la richiesta di approvazione presentata dal Consiglio a norma dell’articolo 186 e dell’articolo 218, paragrafo 6, secondo comma, lettera a), del trattato sul funzionamento dell’Unione europea (C7-0183/2010), visti l’articolo 81, l’articolo 90, paragrafo 8 e l’articolo 46, paragrafo 1, del suo regolamento, vista la raccomandazione della commissione per l’industria, la ricerca e l’energia (A7-0302/2010) 1. dà la sua approvazione alla conclusione dell’accordo; 2. incarica il suo Presidente di trasmettere la posizione del Parlamento al Consiglio e alla Commissione, nonché ai governi e ai parlamenti degli Stati membri e del Giappone.</p>
    </intervention>
    <intervention id="2-917" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ho votato a favore della relazione poiché la considero valida e necessaria per utilizzare il Fondo di solidarietà per le vittime delle alluvioni verificatesi negli scorsi anni. In tal caso, i fondi dell’Unione europea andranno direttamente a beneficio delle persone colpite.</p>
    </intervention>
    <intervention id="2-916" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La cooperazione scientifica e tecnologica tra la Comunità europea e altri paesi è vitale per lo sviluppo tecnologico, con tutti i vantaggi che ne derivano, incluso il miglioramento della qualità della vita delle persone. Per queste ragioni, ho votato a favore della conclusione dell’accordo tra la Comunità europea e il Regno hascemita di Giordania in questo settore.</p>
    </intervention>
    <intervention id="2-915" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La cooperazione scientifica e tecnologica tra Unione europea e Giordania è una delle priorità della collaborazione tra l’Unione europea e i paesi del Mediterraneo attraverso la Politica europea di vicinato e la strategia europea per il rafforzamento dei legami con i paesi più prossimi. Essa è anche in linea con il programma del governo giordano volto alla promozione di un processo di riforme socio-economiche di lungo respiro nel paese. Ritengo che l’accordo rechi vantaggio a entrambe le parti, che potranno collaborare su ricerche comuni, in materia di sviluppo tecnologico e nelle attività di dimostrazione in diverse aree di interesse condiviso, utilizzando i risultati di questa cooperazione secondo i comuni interessi economici e sociali.</p>
    </intervention>
    <intervention id="2-914" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">L’Unione europea ha promosso uno stretto partenariato con la Giordania, un paese che sta cercando di agire come forza moderatrice e riformatrice in un’area politicamente turbolenta. L’Unione europea ambisce a sostenere gli sforzi della Giordania, attraverso una relazione che ponga l’accento su una stretta collaborazione, nell’ottica di riforme democratiche e della modernizzazione economica. In qualità di presidente della delegazione per le relazioni con i paesi del Mashrek, sono lieto di votare a favore di questa relazione, il cui obiettivo è rafforzare la cooperazione in ambito scientifico e tecnologico tra Unione europea e Giordania.</p>
    </intervention>
    <intervention id="2-250" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dal 2008 l’Unione europea e la Giordania stanno negoziando un accordo di cooperazione scientifica e tecnologica che adesso dobbiamo approvare. Il partenariato con la Giordania è di grande interesse nel contesto delle relazioni euromediterranee, in quanto questo paese, oltre al suo enorme potenziale, può costituire una piattaforma per la cooperazione scientifica con gli altri paesi della regione. La Giordania, inoltre, ha una rete ben sviluppata di università e di istituti per l’istruzione superiore, oltre ad un sistema di ricerca ben assortito e centri per l’applicazione tecnologica in settori molto rilevanti per l’Europa, come l’agricoltura e l’agronomia. Questo paese è altresì ben integrato nelle reti scientifiche internazionali e regionali. Mi auguro che l’accordo appena adottato si riveli fruttuoso per ambo le parti.</p>
    </intervention>
    <intervention id="2-913" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La cooperazione scientifica e tecnologica tra Unione europea e Giordania è stata una delle priorità dell’accordo di associazione euromediterraneo, in vigore dal 2002. Ho votato a favore di questo accordo, poiché ritengo che il suo rinnovo contribuisca a rafforzare la creazione di uno spazio comune europeo della ricerca, che funge da catalizzatore per il partenariato strategico tra l’Unione europea e la Giordania, un paese che, in virtù della sua collocazione strategica nel Medio Oriente, potrebbe agire efficacemente per promuovere la cooperazione scientifica con i paesi dell’area.</p>
    </intervention>
    <intervention id="2-251" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La Commissione ha negoziato un accordo tra l’Unione europea e la Giordania in materia di cooperazione scientifica e tecnologica, firmato il 30 novembre 2009. Ho espresso voto favorevole nei confronti di questa relazione che approva l’accordo.</p>
    </intervention>
    <intervention id="2-912" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’accordo di cooperazione scientifica e tecnologica tra la Comunità europea e il Regno hascemita di Giordania è stato oggetto di negoziato dal 2008 ed è appena stato concluso. L’accordo è rilevante in vista delle opportunità di scambio tra l’Europa e il regno mediorientale e dobbiamo altresì utile sottolineare che la Giordania sta conoscendo uno sviluppo vivace per quanto riguarda l’istruzione superiore, un aspetto che potrebbe contribuire notevolmente al successo della collaborazione.</p>
    </intervention>
    <intervention id="2-252" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Benché i problemi ambientali siano eclissati dal conflitto in Medio Oriente, queste regioni potrebbero aver bisogno di soluzioni tecnologicamente più avanzate. Le strategie relative alla gestione dell’acqua potabile in Giordania e in Israele stanno gradualmente riducendo la portata del Giordano e aumentando l’inquinamento delle acque. In questo contesto, sarà necessario un importante sviluppo tecnologico, per esempio nel campo delle acque e degli impianti di depurazione.</p>
      <p sl="de">La cooperazione scientifica e tecnologica è capitale affinché si possano condividere le tecnologie e porre le basi per nuovi sviluppi tecnologici. Per questi motivi ho votato a favore del rinnovo dell’accordo con il Regno di Giordania.</p>
    </intervention>
    <intervention id="2-911" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La cooperazione nell’ambito della ricerca scientifica e tecnologica tra Unione europea e Giordania è considerata una priorità nell’accordo euromediterraneo, in vigore dal 2002, che unisce la Comunità europea e i suoi Stati membri al Regno hascemita di Giordania. Ritengo che la conclusione di questo accordo di cooperazione scientifica e tecnologica tra l’Unione europea e la Giordania sia proficua, in quanto si configura come un ulteriore passo in avanti nel consolidamento del partenariato. Spero che uniformare i nostri sforzi in questi settori strategici sia vantaggioso per entrambe le parti.</p>
    </intervention>
    <intervention id="2-253" speaker_id="28349" name="Teresa RIERA MADURELL" is_mep="True" mode="written" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">La cooperazione scientifica e tecnologica tra l’Unione europea e la Giordania è considerata una priorità nell’accordo euromediterraneo di associazione tra le due parti, in vigore dal 2002.</p>
      <p sl="es">I negoziati per definire un accordo tra Unione europea e Giordania sulla cooperazione scientifica hanno avuto inizio nel 2007 e l’approvazione del Parlamento per la conclusione dell’accordo è un passo nella giusta direzione. Il mio sostegno alla conclusione dell’accordo si basa sulla convinzione che esso avvicini l’Unione europea alla Giordania, un paese con risorse significative nel campo della scienza e della tecnologia, con un’ampia rete di università e di centri di ricerca.</p>
      <p sl="es">Mi auguro, inoltre, che la Giordania possa fungere da catalizzatore della cooperazione scientifica nella regione. Il paese è dotato di un piano strategico per la ricerca e può cooperare a livello internazionale in vari ambiti, tra cui il settore dell’energia, dello sviluppo sostenibile, della salute e dell’agricoltura.</p>
      <p sl="es">Questi campi corrispondono alle priorità europee definite dal settimo programma quadro ed è quindi importante che l’accordo riceva la nostra approvazione, poiché permetterà all’Unione europea di avvicinarsi a questo partner del Mediterraneo nel settore della scienza e della tecnologia, a vantaggio di entrambe le parti.</p>
    </intervention>
    <intervention id="2-254" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Con questa votazione, il Parlamento europeo, visto il progetto di decisione del Consiglio (11362/2010), visto il progetto di accordo tra la Comunità europea e il Regno hascemita di Giordania in materia di cooperazione scientifica e tecnologica (11790/2009), vista la richiesta di approvazione presentata dal Consiglio a norma dell’articolo 186 e dell’articolo 218, paragrafo 6, secondo comma, lettera a), del trattato sul funzionamento dell'Unione europea (C7-0182/2010), visti l’articolo 81, l’articolo 90, paragrafo 8 e l’articolo 46, paragrafo 1, del suo regolamento, vista la raccomandazione della commissione per l’industria, la ricerca e l’energia (A7-0304/2010), 1. dà la sua approvazione alla conclusione dell’accordo; 2. incarica il suo Presidente di trasmettere la posizione del Parlamento al Consiglio e alla Commissione, nonché ai governi e ai parlamenti degli Stati membri e del Regno hascemita di Giordania.</p>
    </intervention>
    <intervention id="2-910" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa risoluzione, perché riguarda la risoluzione adottata dal Parlamento il 25 febbraio e il Libro verde sulla riforma della Politica comune della pesca, inerente alla necessità di una cooperazione a livello regionale e della sostenibilità al di fuori delle acque comunitarie. Questa risoluzione abroga l’accordo di partenariato nel settore della pesca entrato in vigore il 9 ottobre 2006 per un periodo di tre anni e conferisce continuità alle attività dei pescherecci comunitari, un aspetto di particolare interesse per l’Unione europea, in quanto contribuisce alla vitalità della pesca del tonno nell’Oceano Pacifico. Essa prende altresì in considerazione la notevole diminuzione delle possibilità di pesca di tonnidi nell’Atlantico orientale a causa delle misure di gestione e di conservazione adottate dalla commissione interamericana per i tonnidi tropicali (IATTC).</p>
      <p sl="pt">Si osservi, inoltre, che questo accordo garantirà alle Isole Salomone entrate sicure che potranno essere utilizzate per sostenere l’attuazione della politica della pesca nazionale, contribuendo così al rispetto del principio di sostenibilità e di gestione attenta delle risorse ittiche.</p>
    </intervention>
    <intervention id="2-256" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Mi congratulo con la collega Patrão Neves per aver sottoposto all'attenzione di quest'Aula il rinnovo dell'accordo di partenariato con le Isole Salomone.</p>
      <p sl="it">Con il nuovo trattato di Lisbona il Parlamento europeo ha acquisito maggiori poteri sugli accordi di partenariato nel settore della pesca e con la riforma della politica comune della pesca i nuovi accordi implicano l'impegno a promuovere una pesca responsabile e sostenibile in tutte le aree del mondo.</p>
      <p sl="it">Ho espresso voto favorevole perché l'accordo in questione contempla la promozione della cooperazione a livello sub-regionale, rispettando così l'obiettivo europeo di rafforzare il quadro delle organizzazioni regionali di gestione della pesca come mezzo per promuovere la governance in materia di pesca.</p>
      <p sl="it">Sono inoltre convinto che le relazioni dell'Unione europea con le isole Salomone, il cui mare è ricco di tonni, rappresentino un notevole interesse anche economico. In tal modo è possibile sostenere l'efficienza economica della filiera della pesca tonniera dell'Unione europea nel Pacifico, garantendo l'accesso a 4.000 tonnellate di pesce, una quantità considerevole per l'industria e il mercato europeo anche in vista della prevista diminuzione di possibilità di pesca di tonnidi nell'Atlantico orientale.</p>
    </intervention>
    <intervention id="2-257" speaker_id="photo_generic" name="Ole Christensen, Dan Jørgensen, Christel Schaldemose e Britta Thomsen" is_mep="True" mode="written">
      <p sl="da">Noi quattro socialdemocratici danesi del Parlamento europeo abbiamo scelto di votare contro l’accordo di partenariato nel settore della pesca tra l’Unione europea e le Isole Salomone. La nostra decisione è dettata dal sincero timore di un eccessivo sfruttamento del tonno. Sono in pericolo due specie: il tonno pinna gialla e il tonno obeso; la pesca di queste specie deve quindi essere interrotta, per quanto possibile. Questo accordo in materia di pesca minaccia le riserve di tonnidi, in quanto consente tutti i tipi di cattura del pesce, a condizione che i pescatori europei versino un contributo finanziario per ogni tonnellata di tonno catturata. È molto probabile che questa pratica sfoci in una pesca eccessiva e incontrollata e, nel peggiore dei casi, in una minaccia alla sopravvivenza del tonno nella regione.</p>
    </intervention>
    <intervention id="2-258" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Il trattato di Lisbona rafforza i poteri del Parlamento europeo in materia di accordi di partenariato nel settore della pesca (APP), richiedendo l’approvazione preventiva del Parlamento. In tale contesto, ho espresso voto favorevole nei confronti dell’APP tra l’Unione europea e le Isole Salomone, poiché ritengo che favorisca una pesca sostenibile e responsabile, rispondendo ai legittimi interessi di ambo le parti.</p>
    </intervention>
    <intervention id="2-909" speaker_id="photo_generic" name="Göran Färm, Anna Hedh, Olle Ludvigsson e Marita Ulvskog" is_mep="True" mode="written">
      <p sl="sv">Noi socialdemocratici abbiamo scelto di esprimere voto contrario all’accordo di partenariato nel settore della pesca con le Isole Salomone. Pensiamo che il monitoraggio dell’accordo sia insufficiente e che quest’ultimo non tenga conto dell’ambiente, in relazione all’eccessivo sfruttamento di alcune specie.</p>
    </intervention>
    <intervention id="2-259" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Attualmente, nell’Unione europea, sono in vigore 16 accordi di partenariato nel settore della pesca (APP) che consentono alle flotte dell’Unione di avere accesso a risorse ittiche che i partner, per diverse ragioni, non possono o non intendono sfruttare. Intendiamo oggi rinnovare l’APP con le Isole Salomone per altri tre anni. Come ha indicato il relatore, “l’Unione europea intende garantire alle Isole Salomone, nell’ambito del nuovo accordo, lo stesso sostegno finanziario concesso precedentemente malgrado la diminuzione del numero di licenze di pesca attribuite e del volume di catture autorizzato”. Questo aspetto assume particolare importanza se pensiamo che, con il precedente accordo, quattro palangari portoghesi hanno pescato nella zona economica esclusiva delle Isole Salomone, mentre ora non sarà più possibile perché non sono state negoziate altre possibilità di pesca per i palangari. È vero, però, che è stata introdotta una clausola che permette l’introduzione di nuove opportunità per la pesca, ove necessario.</p>
    </intervention>
    <intervention id="2-908" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La riforma della Politica comune della pesca (PCP) del 2002 ha introdotto il concetto di partenariato, con l’obiettivo di sostenere lo sviluppo della pesca nazionale nei paesi partner. Dal 2004 gli accordi vengono denominati “accordi di partenariato nel settore della pesca” (APP), in merito ai quali il Parlamento dispone di maggiori poteri ai sensi del trattato di Lisbona. A norma dell’articolo 218, paragrafo 6, lettera a) del trattato sul funzionamento dell’Unione europea (TFUE), il Parlamento deve ora esprimere un’approvazione preventiva alla conclusione dell’accordo.</p>
      <p sl="pt">Nel febbraio 2004, le Isole Salomone e la Comunità europea hanno siglato un accordo di partenariato triennale nel settore della pesca, entrato in vigore il 9 ottobre 2006. Concordo sulla necessità di abrogare questo accordo, sostituendolo con una nuova versione, come parte di un gruppo di tre accordi con altri paesi della regione del Pacifico centrale e occidentale, segnatamente con il Kiribati e con gli Stati federati di Micronesia. Ai sensi degli accordi con i paesi africani e del Pacifico, parte del contributo finanziario dell’Unione europea è destinata a sostenere le politiche nazionali nel settore della pesca, basate sul principio della sostenibilità.</p>
    </intervention>
    <intervention id="2-260" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La conclusione di accordi bilaterali in materia di pesca tra l’Unione europea e i paesi terzi assicura l’accesso delle flotte europee a risorse ittiche significative sia in termini quantitativi che qualitativi e, al tempo stesso, convoglia risorse finanziarie verso questi paesi che spesso riescono a finanziare gran parte del loro bilancio per perseguire politiche in molti settori, non soltanto in quello della pesca. Questo vale anche per l’accordo in oggetto. Abbiamo votato a favore della relazione, ma formuliamo comunque serie riserve, alcune delle quali giustamente condivise anche dalla relatrice, sulle modalità di attuazione dell’accordo finora seguite.</p>
      <p sl="pt">Mi riferisco al fatto che il comitato congiunto non si è mai riunito mentre era in vigore l’accordo, al fatto che non sono stati definiti i termini di attuazione delle pratiche di pesca responsabile nella zona economica esclusiva delle Isole Salomone e all’incapacità di definire le modalità di controllo dei volumi di cattura. Si tratta di esiti negativi che mettono a serio repentaglio il raggiungimento degli obiettivi dell’accordo e che non devono ripetersi al momento del rinnovo. La Commissione si è impegnata ad agire in tal senso, al fine di evitare che si ripeta questa situazione: ora è necessario tener fede a questo impegno.</p>
    </intervention>
    <intervention id="2-261" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della proposta di accordo di partenariato nel settore della pesca tra Unione europea e Isole Salomone, ma esprimo profonde riserve. È necessario che la politica di cooperazione allo sviluppo dell’UE e la Politica comune della pesca siano coerenti e, tra loro, complementari e coordinate, in modo che insieme possano contribuire alla riduzione della povertà nei paesi che dispongono di risorse ittiche e che perseguono l’obiettivo di garantirne lo sfruttamento sostenibile, promuovendo altresì lo sviluppo delle comunità locali.</p>
    </intervention>
    <intervention id="2-907" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’Unione europea ha siglato numerosi accordi di partenariato nel settore della pesca che le danno accesso a diverse zone di pesca in cambio di finanziamenti all’economia dei paesi partner nell’accordo. È una delle modalità scelte dall’Unione europea per aiutare i paesi in via di sviluppo, rendendo accessibili ai pescatori dell’Unione zone di pesca di buona qualità, in modo da accrescere la loro attività economica, così vitale per l’economia dell’Unione europea.</p>
    </intervention>
    <intervention id="2-906" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">In questo caso particolare, sussistono due problemi da risolvere in modo metodico e propositivo: il primo riguarda le quote di pesca e il secondo lo scambio di conoscenze ed esperienze sulle tecnologie di lavorazione e conservazione per la cattura e la produzione nell’oceano Pacifico. Spero che tutti gli aspetti enumerati nell’accordo siano incentrati sulla promozione della cooperazione e dello scambio reciproco di esperienze.</p>
    </intervention>
    <intervention id="2-262" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Gli accordi bilaterali nel settore della pesca tra Unione europea e paesi terzi recano significativi vantaggi economici all’UE. Sono in corso i negoziati per un nuovo accordo tra l’Unione europea e le Isole Salomone. Gli inconvenienti del nuovo accordo sono l’aumento dei contributi a carico degli armatori, una redditività più bassa per l’Unione europea rispetto ad altri accordi di pesca di tonnidi e un sostegno finanziario invariato da parte dell’Unione, in cambio di quote di pesca più basse.</p>
      <p sl="de">Secondo la relatrice, i benefici dell’accordo tengono conto del fatto che le Isole Salomone necessitano di riserve valutarie per mantenere la stabilità macroeconomica, che il tonnellaggio di riferimento concordato di 4 000 tonnellate di pesce sia una quantità affatto trascurabile per l’industria e il mercato dell’Unione e che si renda necessario continuare la cooperazione su base regionale, nella prospettiva di garantire la sostenibilità in acque non europee. Mi sono pertanto astenuto dalla votazione, poiché i vantaggi per l’Unione europea non sono sufficientemente chiari, in relazione ai costi.</p>
    </intervention>
    <intervention id="2-905" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Onorevoli colleghi, ho votato a favore della proposta di accordo di partenariato tra l'UE e le Isole Salomone in quanto credo che questo accordo vada incontro, in linea di massima, agli interessi di entrambe le parti. Ritengo la cooperazione su base regionale un ottimo mezzo per conseguire la sostenibilità al di fuori delle acque dell'UE e promuovere la governance in materia di pesca.</p>
      <p sl="it">L'accordo, infatti, oltre a istituire un quadro giuridico stabile per entrambe le parti, garantisce alle Isole, per un periodo di almeno tre anni, entrate sicure che potranno essere in parte utilizzate per sostenere l'attuazione della politica della pesca nazionale. Per l'Unione europea le relazioni che intrattiene con le Isole Salomone nel settore della pesca rivestono un grande interesse in quanto contribuiscono a sostenere l'efficienza economica della filiera della pesca tonniera dell'UE nell'oceano Pacifico garantendo l'accesso a un forte quantitativo di pesce.</p>
    </intervention>
    <intervention id="2-904" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Onorevoli colleghi, mi congratulo con la collega Maria do Céu Patrão Neves per aver sottoposto all'attenzione di quest'Aula il rinnovo dell'accordo di partenariato con le Isole Salomone.</p>
      <p sl="it">Ho espresso voto favorevole perché l'accordo in questione contempla la promozione della cooperazione a livello sub-regionale, rispettando così l'obiettivo europeo di rafforzare il quadro delle organizzazioni regionali di gestione della pesca come mezzo per promuovere la governance in materia di pesca. Infine, condivido le raccomandazioni del relatore alla Commissione, in particolare affinché il Parlamento europeo e il Consiglio siano trattati alla pari circa il diritto di essere tempestivamente informati, al fine di controllare e valutare correttamente l'attuazione degli accordi internazionali nel settore della pesca.</p>
    </intervention>
    <intervention id="2-903" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della conclusione di questo accordo di partenariato nel settore della pesca, perché ritengo che si iscriva essenzialmente negli interessi di ambo le parti: da una parte, permette all’Unione europea di accedere a 4 000 tonnellate di tonno all’anno, una quantità non trascurabile per l’industria e il mercato dell’Unione; dall’altra, offre alle Isole Salomone risorse finanziarie considerevoli da utilizzare in parte per l’attuazione delle politiche nazionali della pesca. Credo, tuttavia, che si debbano porre in essere tutte le azioni necessarie per rimediare ai problemi giustamente evidenziati nella relazione.</p>
    </intervention>
    <intervention id="2-263" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">L’accordo nel settore della pesca tra Comunità europea e Isole Salomone è scaduto lo scorso ottobre. Il nuovo protocollo è valido a decorrere dal 9 ottobre 2009 fino all’8 ottobre 2012 ed è già provvisoriamente operativo, in attesa della procedura di assenso del Parlamento europeo. A norma dell’articolo 43, paragrafo 2 e dell’articolo 218, paragrafo 6, lettera a) del trattato sul funzionamento dell’Unione europea, il Parlamento europeo può scegliere di dare o meno la propria approvazione. Benché la maggioranza del Parlamento europeo abbia espresso voto favorevole, il nostro gruppo Verde/Alleanza libera europea ha votato contro la relazione.</p>
    </intervention>
    <intervention id="2-265" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Condivido la preoccupazione del relatore circa la necessità di esaminare non soltanto la questione specifica dell’aliquota normale o di altre aliquote di imposta sul valore aggiunto (IVA) da parte della Commissione, ma anche il tema più ampio di una nuova strategia in materia di IVA, che includa il campo di applicazione e le deroghe. Il regime vigente, con la sua aumentata complessità non solo in termini di aliquote, non è al passo con lo sviluppo del mercato interno, ponendo le aziende europee, soprattutto le piccole e medie imprese, in una posizione svantaggiata. Il Parlamento ha avvertito la Commissione del fatto che il regime dell’IVA, così come oggi è concepito e attuato negli Stati membri, presenta punti deboli che gli evasori sfruttano a loro vantaggio, con perdite per miliardi di euro in termini di gettito fiscale. Accolgo con favore l’intenzione della Commissione di varare un Libro verde sulla revisione del regime dell’IVA, con l’obiettivo di creare un ambiente più favorevole alle imprese e di semplificare e rafforzare il sistema per gli Stati membri.</p>
    </intervention>
    <intervention id="2-902" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questa relazione, con la quale la Commissione prospetta di prorogare di 5 anni la disposizione, in vigore per i paesi dell’UE, di imporre un’aliquota normale minima di IVA del 15 per cento. Questa proposta non avrà nessuna conseguenza sulle aliquote fiscali. La Commissione propone che la proroga abbia effetto dal 1° gennaio 2011 fino al 31 dicembre 2015. Al fine di mantenere il livello di armonizzazione delle aliquote raggiunto, la Commissione ha presentato per due volte proposte che prevedevano un’aliquota normale sempre tra il 15 e il 25 per cento; questo spazio di percentuali si basava sulle aliquote applicate negli Stati membri, dove il livello dell’aliquota normale è compreso tra il 15 e il 25 per cento. Tali proposte di ravvicinamento delle aliquote sono state modificate in entrambi i casi dal Consiglio, che ha tenuto conto unicamente del principio dell’aliquota minima. Concordo con la Commissione: lo scopo della proroga non consiste esclusivamente nel dare alle imprese la necessaria certezza del diritto, ma anche nel rendere possibile un’ulteriore valutazione del livello adeguato dell’aliquota IVA normale in tutta l’Unione europea. Credo che, nel futuro Libro verde sulla revisione del regime dell’IVA, la Commissione non debba limitarsi a esaminare la questione specifica dell’aliquota IVA normale e di altre aliquote, ma debba trattare anche la questione più ampia di una nuova strategia in materia, che includa il campo di applicazione dell’IVA e le deroghe.</p>
    </intervention>
    <intervention id="2-266" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Mi congratulo con il relatore e collega David Casa per aver elaborato questa relazione che ci permette di affrontare di nuovo un tema fondamentale come quello dell'IVA e dell'armonizzazione fiscale.</p>
      <p sl="it">Condivido quanto sottolineato dal relatore e cioè che il regime vigente dell'IVA, anche a causa dell'incremento della sua complessità, non è al passo con lo sviluppo del mercato interno, e anzi pone in una posizione di svantaggio le imprese e le PMI condizionandone notevolmente la competitività. Non solo, l'attuale normativa fiscale presenta molti punti deboli che possono essere utilizzati dagli evasori per trarne vantaggi illeciti.</p>
      <p sl="it">Appoggio dunque la proposta della Commissione di una proroga per la creazione di un regime comune sull'IVA, al fine di dare alle imprese la necessaria certezza del diritto, ma, allo stesso tempo, esorto la Commissione a concludere quanto prima le proprie analisi, elaborando, con il coinvolgimento di quest'Aula, un Libro verde sulla revisione del regime dell'IVA.</p>
    </intervention>
    <intervention id="2-901" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della risoluzione perché condivido la proposta della Commissione e le modifiche presentate dal Parlamento. Concordo con la proposta della Commissione di prorogare di cinque anni la disposizione, in vigore per i paesi dell’UE, di imporre un’aliquota normale minima di IVA del 15 per cento, a norma dell’articolo 113 del trattato sul funzionamento dell’Unione europea.</p>
      <p sl="pt">Quanto alle modifiche apportate dal Parlamento, ritengo che sia particolarmente opportuno che la nuova strategia in materia di IVA riduca gli oneri amministrativi, elimini gli ostacoli fiscali e migliori il contesto per le aziende, in particolare per le piccole e medie imprese e per le imprese ad alta intensità di lavoro, garantendo al contempo la solidità del sistema contro le frodi.</p>
    </intervention>
    <intervention id="2-900" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Ritengo che siano necessari severi controlli sull’aliquota minima di IVA, nel momento in cui si prevede di prorogare ancora il regime transitorio del 15 per cento. Credo, inoltre, che debba preoccuparci maggiormente il fatto che un numero sempre crescente di governi dei paesi dell’Unione europea stia aumentando l’aliquota IVA verso il limite massimo per far fronte alle sfide imposte dalla crisi economica. Questa misura rivela la mancanza di soluzioni percorribili e toglie ossigeno all’economia e alla vita quotidiana delle persone. A tal proposito, esorto a evitare una tassazione eccessiva, nell’ottica di adottare un sistema definitivo di armonizzazione fiscale.</p>
    </intervention>
    <intervention id="2-899" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore di questa relazione, perché ritengo che l’Unione europea necessiti di una nuova strategia in materia di IVA, da sfruttare per sfoltire la burocrazia e rimuovere gli ostacoli finanziari che bloccano lo sviluppo delle piccole e medie imprese. Ritengo che prorogare il regime transitorio sull’aliquota IVA minima fino al 31 dicembre 2015 possa evitare squilibri strutturali nell’Unione europea.</p>
    </intervention>
    <intervention id="2-267" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il rinnovo dell’aliquota normale minima di imposta sul valore aggiunto (IVA) del 15 per cento negli Stati membri, proposto dalla Commissione, è fondato sulla certezza del diritto. Non sono minimamente contrario a questo principio ed ho quindi votato a favore della proposta. Mi preme sottolineare, tuttavia, l’urgenza di provvedimenti più radicali, incentrati sulla competitività fiscale dell’Unione europea e sulla necessaria tutela delle piccole e medie imprese. È sempre più evidente che le politiche fiscali non siano ininfluenti; la storia straordinaria dell’IVA non può e non deve impedire a questa tassa di adeguarsi ai nostri tempi.</p>
    </intervention>
    <intervention id="2-898" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Con questa proposta, basata sull’articolo 113 del trattato sul funzionamento dell’Unione europea (TFUE), la Commissione prospetta una proroga di cinque anni della disposizione in vigore per i paesi dell’Unione europea di imporre un’aliquota normale minima di imposta sul valore aggiunto (IVA) del 15 per cento che non avrà perciò alcun effetto sulle aliquote fiscali.</p>
      <p sl="pt">La Commissione propone che la proroga entri in vigore il 1° gennaio 2011 e duri fino al 31 dicembre 2015. Lo scopo della proroga non consiste esclusivamente nel fornire alle imprese la necessaria certezza del diritto, ma anche nel rendere possibile un’ulteriore valutazione dell’adeguata aliquota IVA normale a livello europeo. Il regime dell’IVA vigente, con la sua aumentata complessità non solo in termini di aliquote, non è al passo con lo sviluppo del mercato interno e pone le aziende europee, soprattutto le piccole e medie imprese, in una posizione svantaggiata. Inoltre, come ha sottolineato il Parlamento, il regime dell’IVA, così come oggi è concepito e attuato negli Stati membri, presenta dei punti deboli che gli evasori sfruttano a loro vantaggio, con perdite di miliardi di euro in termini di gettito fiscale.</p>
    </intervention>
    <intervention id="2-268" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione riguarda la proposta di una direttiva del Consiglio recante modifica della direttiva 2006/112/CE sull’aliquota normale minima di imposta sul valore aggiunto (IVA) del 15 per cento, che proroga il regime dell’IVA attuale di altri cinque anni – oltre il termine di scadenza previsto alla fine di quest’anno – siccome non è stato possibile raggiungere un accordo su aliquote IVA standardizzate in via definitiva.</p>
      <p sl="pt">Il relatore ha tuttavia colto l’occasione per indicare al Consiglio alcuni suggerimenti, in particolare sulla nuova strategia in materia di IVA che, secondo l’onorevole collega, deve ambire a “ridurre gli oneri amministrativi, eliminare gli ostacoli fiscali e migliorare il contesto per le imprese, in particolare le piccole e medie imprese e le imprese ad alta intensità di lavoro, garantendo nel contempo la solidità del sistema contro le frodi”. Il relatore ha anche insistito affinché il Consiglio passi ad un regime definitivo entro il 31 dicembre 2015 e la Commissione presenti proposte legislative per sostituire l’attuale aliquota transitoria entro il 2013.</p>
      <p sl="pt">Questo tema sarà oggetto di verifiche assidue da parte nostra, alla luce delle potenziali implicazioni sfavorevoli che potrebbe avere la proposta che sarà presentata nel 2013.</p>
    </intervention>
    <intervention id="2-269" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione che esamina la proposta della Commissione di prorogare di 5 anni fino al 31 dicembre 2015 la disposizione, in vigore per i paesi dell’UE, di imporre un’aliquota normale minima di IVA del 15 per cento. È un’iniziativa auspicabile in tempi ordinari, ma con l’attuale crisi economica, è ancora più necessaria. La competizione fiscale che ha abbassato le aliquote IVA sarebbe nefasta per i paesi che stanno cercando di mantenere livelli accettabili di servizi pubblici.</p>
    </intervention>
    <intervention id="2-897" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Dobbiamo ricordare che il regime dell’IVA vigente, con la sua aumentata complessità non solo in termini di aliquote, non è al passo con lo sviluppo del mercato interno e pone le imprese europee, soprattutto le piccole e medie imprese (PMI), in una posizione di svantaggio.</p>
      <p sl="pt">Come ricordato in passato dal Parlamento europeo, il regime dell’IVA, così come oggi è concepito e attuato negli Stati membri, presenta punti deboli che gli evasori sfruttano a loro vantaggio, con perdite di miliardi di euro in termini di gettito fiscale. La nuova strategia IVA dovrà essere imperniata su una riforma della normativa in grado di promuovere attivamente gli obiettivi del mercato interno. La nuova strategia IVA dovrà puntare a ridurre gli oneri amministrativi, eliminare gli ostacoli fiscali e migliorare il contesto per le imprese, in particolare per le piccole e medie imprese e per le imprese ad alta intensità di lavoro, garantendo nel contempo la solidità del sistema contro le frodi.</p>
    </intervention>
    <intervention id="2-896" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">L’IVA è un tema estremamente importante per lo sviluppo dell’imprenditoria europea nel suo complesso. È necessario un regime fiscale armonizzato di aliquote IVA applicabile a tutti i paesi europei, oltre ad un sistema fiscale comprensibile e definitivo per tutte le tipologie di aziende e di settori produttivi. Soltanto così potremo parlare di politiche fiscali di successo. Attualmente, in Lettonia, i politici non avvertono il pericolo di un sistema fiscale instabile quando pongono rimedio al disavanzo di bilancio con continue modifiche della normativa fiscale. Questa prassi compromette in modo significativo la futura riduzione degli oneri fiscali, portando alla liquidazione di massa delle piccole e medie imprese. Giudico tempestiva l’iniziativa della Commissione europea.</p>
    </intervention>
    <intervention id="2-270" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Le aliquote minime di imposta sul valore aggiunto sono solo un aspetto del tentativo di armonizzare le aliquote fiscali europee. Dobbiamo tuttavia opporci a queste misure che vanno verso l’armonizzazione, in quanto da una parte, potrebbero innescare il tentativo di introdurre di soppiatto un’autorità fiscale in capo all’Unione europea e, dall’altra, rappresentano un’ingerenza nella sovranità degli Stati membri. Questi ultimi devono conservare il potere di imporre proprie aliquote fiscali e di deve decidere per se stesso sulle proprie priorità, dato che tali decisioni dipendono dalla ripartizione della spesa di uno Stato nei vari settori. Questo processo è altresì l’espressione dello sviluppo storico dell’Europa. Dobbiamo opporci alle richieste di aliquote fiscali minime, in modo da ridurre le pressioni verso l’uniformità, la burocrazia dell’Unione europea e il centralismo di Bruxelles.</p>
      <p sl="de">Mi oppongo con vigore alla proroga di cinque anni dell’imposizione obbligatoria di un’aliquota normale minima di IVA del 15 per cento. L’Unione europea dovrebbe concentrarsi sulla cooperazione in materia di evasione fiscale, perché si perdono miliardi di euro, in particolare con il sistema dell’imposta sul valore aggiunto. Alcuni approcci in questo settore sono meritevoli di ulteriori discussioni.</p>
    </intervention>
    <intervention id="2-271" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">La relazione proroga il regime transitorio instaurato dalla direttiva 92/77/CEE del Consiglio, la quale introduceva, in materia di aliquote IVA, un sistema di aliquote minime, stabilendo che l'aliquota normale non potesse essere inferiore al 15%.</p>
      <p sl="it">Non essendo ancora arrivati a un regime di armonizzazione fiscale definitivo nell'Unione, nel campo delle imposte indirette è ormai prassi comune stabilire aliquote minime. In materia di IVA ciò consente di evitare che le divergenze sempre più accentuate tra le aliquote normali applicate negli Stati membri provochino squilibri strutturali e distorsioni della concorrenza. Attualmente, lo scarto tra le aliquote normali applicate oscilla tra il 15% e il 25% ed è tale da garantire il corretto funzionamento del mercato interno.</p>
      <p sl="it">La proroga consente di dare alle imprese la necessaria certezza del diritto, ma anche di fare ulteriori valutazioni riguardo al livello adeguato dell'aliquota IVA normale in tutta l'UE. Inoltre, si esorta la Commissione a pubblicare a breve un Libro verde su una nuova strategia IVA e ad avviare consultazioni sulla futura armonizzazione fiscale. Il mio voto è positivo in attesa di un'armonizzazione fiscale che arrivi a un'aliquota IVA unica in tutta l'Unione.</p>
    </intervention>
    <intervention id="2-895" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della relazione del collega Casa, al quale faccio i complimenti per il lavoro svolto e la collaborazione avuta in seno alla commissione ECON.</p>
      <p sl="it">La relazione intende estendere di altri cinque anni l'attuale obbligo per i paesi dell'Unione di applicare il tasso di IVA standard minimo del 15%. La relazione, oltre a sottolineare l'importanza di un’aliquota standard minima, va oltre e pone l'accento sull'esigenza di pianificare una nuova strategia IVA, in quanto l'attuale sistema, con la sua complessità non solo in termini di tariffe, non è al passo con lo sviluppo del mercato interno.</p>
      <p sl="it">Come rilevato anche da Mario Monti nel suo rapporto sul rilancio del mercato unico, senza un'uniformità di imposta e con un differente costo della vita nei vari Stati membri si potrebbero creare situazioni opposte allo spirito del mercato unico. Questo pone le imprese europee, e soprattutto le PMI, in una posizione svantaggiata.</p>
      <p sl="it">Inoltre, il sistema europeo di imposta sul valore aggiunto, così come concepito e posto in essere dagli Stati membri, è spesso oggetto di truffe transfrontaliere che costano miliardi di euro di entrate fiscali.</p>
    </intervention>
    <intervention id="2-894" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Mi congratulo con il relatore e collega David Casa per aver elaborato questa relazione che ci permette di affrontare di nuovo un tema fondamentale come quello dell'IVA e dell'armonizzazione fiscale.</p>
      <p sl="it">Condivido quanto il collega ha sottolineato, e cioè che il regime vigente dell'IVA non è al passo con lo sviluppo del mercato interno e anzi pone in una posizione di svantaggio le imprese e le PMI, condizionandone notevolmente la competitività.</p>
      <p sl="it">Appoggio dunque la proposta della Commissione di una proroga per la creazione di un regime comune sull'IVA al fine di dare alle imprese la necessaria certezza del diritto ma, al tempo stesso, esorto la Commissione a concludere quanto prima le proprie analisi elaborando, con il coinvolgimento di quest'Aula, un Libro verde sulla revisione del regime dell'IVA.</p>
    </intervention>
    <intervention id="2-272" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ho votato a favore di questa relazione, pur sottolineando che la conseguente posposizione della normativa definitiva in materia di imposta sul valore aggiunto (IVA) è sintomatica del punto morto cui è giunta l’integrazione europea. Anche se la Commissione presentasse rapidamente una proposta di revisione del regime dell’IVA, siamo tutti consapevoli che i diversi interessi degli Stati membri, emersi in Consiglio, finirebbero per bloccare la proposta di uniformare maggiormente le aliquote. Sarebbe più opportuno ricordare che, nonostante l’IVA sia un’imposta a effetto regressivo, è stata e continua a essere una misura fiscale di emergenza al servizio delle politiche di austerità imposte dal Consiglio e dalla Commissione.</p>
      <p sl="pt">Le pressioni verso il cosiddetto “risanamento di bilancio” degli Stati membri costituiscono attualmente un ostacolo significativo alla convergenza delle aliquote IVA. Ricordando che numerosi Stati membri hanno respinto il suggerimento della Commissione di una tassazione IVA “europea”, come fonte di entrate per l’Unione, si ammetterà l’insensatezza della richiesta, rivolta alla Commissione, di formulare una “nuova strategia in materia di IVA”.</p>
    </intervention>
    <intervention id="2-893" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore di questa relazione che riguarda la proposta della Commissione di prorogare di cinque anni la disposizione, in vigore per i paesi dell’UE, di imporre un’aliquota normale minima di IVA del 15 per cento. In linea con quanto espresso dal relatore, è importante riconoscere che lo stesso regime dell’IVA deve essere completamente rivisitato, in modo da promuovere attivamente gli obiettivi del mercato interno, contribuendo alla creazione di un contesto imprenditoriale più favorevole, soprattutto per le piccole e medie imprese. Accolgo pertanto con particolare favore l’intenzione della Commissione di varare un Libro verde sulla revisione del regime dell’IVA.</p>
    </intervention>
    <intervention id="2-273" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La maggioranza del Parlamento esprime voto favorevole nei confronti di questo testo, nel quale si afferma che il Parlamento europeo, vista la proposta della Commissione al Consiglio [COM(2010)0331 ], visto l’articolo 113 del trattato sul funzionamento dell'Unione europea, a norma del quale è stato consultato dal Consiglio (C7-0173/2010), visto il parere del Comitato economico e sociale europeo, visto l’articolo 55 del suo regolamento, vista la relazione della commissione per i problemi economici e monetari (A7-0325/2010), approva la proposta della Commissione quale emendata; invita la Commissione a modificare di conseguenza la sua proposta, in conformità dell’articolo 293, paragrafo 2, del trattato sul funzionamento dell’Unione europea; invita il Consiglio a informarlo qualora intenda discostarsi dal testo approvato dal Parlamento; chiede al Consiglio di consultarlo nuovamente qualora intenda modificare sostanzialmente la proposta della Commissione; incarica il suo Presidente di trasmettere la posizione del Parlamento al Consiglio e alla Commissione nonché ai parlamenti nazionali.</p>
    </intervention>
    <intervention id="2-892" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Questa relazione su un sistema comune di imposta sul valore aggiunto e sulla durata dell’obbligo di rispettare un’aliquota normale minima non può essere che accolta con favore in qunato fisserà un’aliquota normale minima del 15 per cento fino alla fine del 2015. Mentre la Commissione europea ha proposto a più riprese l’introduzione di un’aliquota massima del 25 per cento, il Consiglio europeo non ha sostenuto questa iniziativa. Al tempo stesso, oggi l’aliquota normale non supera il 25 per cento in nessuno Stato membro. L’Estonia, dove l’aliquota IVA normale è del 20 per cento, è tra i 19 Stati membri in cui tale aliquota è pari o superiore al 20 per cento. A tal proposito, vorrei sottolineare che sostengo vigorosamente la proroga dell’aliquota minima del 15 per cento, che lascerà a ogni Stato membro la possibilità di decidere la percentuale di IVA da imporre. La relazione, inoltre, garantisce la certezza del diritto ai nostri imprenditori, i quali saranno sicuri che, per i prossimi cinque anni, la normativa europea non imporrà un rialzo dell’aliquota normale di IVA.</p>
    </intervention>
    <intervention id="2-274" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La Commissione europea propone di prorogare di cinque anni la disposizione, in vigore per i paesi dell’Unione europea, di imporre un’aliquota normale minima di imposta sul valore aggiunto (IVA) del 15 per cento fino al 15 dicembre 2015. Il principio fondante è il mantenimento di una struttura fiscale armonizzata, con due aliquote obbligatorie di IVA e un’armonizzazione compresa in una forcella di 10 punti percentuali, tra il 15 e il 25 per cento. Gli Stati membri si impegnano a evitare l’ampliamento dell’attuale forcella oltre il livello minimo dell’aliquota normale attualmente applicata. Concordo con il relatore, nell’affermare che il regime dell’IVA vigente, con la sua aumentata complessità, non è al passo con lo sviluppo del mercato interno. Spero altresì che, in futuro, la Commissione europea si impegni a elaborare una nuova strategia per questa imposta e prenda in esame non soltanto la questione dell’aliquota normale di IVA, ma anche il tema più generale di una revisione dell’attuale regime, includendo il campo di applicazione e le deroghe. Per le ragioni di cui sopra, ho votato a favore di questa relazione.</p>
    </intervention>
    <intervention id="2-275" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Ovviamente ho votato a favore della relazione dell’onorevole Casa. Non soltanto concordo con la posizione del relatore in merito alla direttiva, ma anche con il tenore delle note alla sua relazione. È dal 1993 che l’Unione europea adotta un regime transitorio di IVA e sinora sono falliti tutti i tentativi di passare a quello che si definisce un regime definitivo, ma non è un buon motivo per non continuare a provare.</p>
      <p sl="nl">Il regime dell’IVA non è soltanto una questione di aliquote e forcelle, ma implica anche l’elaborazione di uno schema chiaro e giuridicamente certo che funzioni bene nel mercato interno, che si adatti all’attività alle piccole e medie imprese e che si riveli robusto nei confronti dell’evasione fiscale. È encomiabile la volontà della Commissione di continuare a occuparsi di questa materia. Esorto il Commissario competente ad affrontare con coraggio questo difficile capitolo.</p>
    </intervention>
    <intervention id="2-891" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Credo che nella nuova strategia in materia di IVA si debba dedicare particolare attenzione alla riforma della normativa IVA, rispettando il principio della promozione attiva degli obiettivi del mercato interno. Come ha sottolineato il relatore, il regime dell’IVA vigente, con la sua aumentata complessità non solo in termini di aliquote, non è al passo con lo sviluppo del mercato interno. Nel gennaio 2009 l’aliquota IVA in Lituania è aumentata dal 18 al 19 per cento, fino a raggiungere il 21 per cento in settembre. È essenziale che le future modifiche non incidano sull’interesse degli investitori esteri nei confronti della Lituania ed è necessario proporre agevolazioni in materia di pianificazione fiscale.</p>
      <p sl="lt">Ai sensi della nuova strategia IVA, dovremmo ambire a ridurre gli oneri amministrativi, a eliminare gli ostacoli fiscali e a migliorare il contesto per le imprese, in particolare per le piccole e medie imprese. Prima dell’adozione di una decisione definitiva, la Commissione dovrebbe consultare il settore pubblico e privato, discutendo di aliquote IVA, ma anche di temi più generali, quali le finalità di un’aliquota massima e le alternative operative e strutturali per il regime dell’IVA. Pertanto, attendo con impazienza il Libro verde della Commissione sulla revisione del regime dell’IVA.</p>
    </intervention>
    <intervention id="2-277" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sul rapporto annuale della Banca centrale europea (BCE) perché ritengo che le misure volte a tenere basso il tasso di inflazione, intorno al 2 per cento, e contemporaneamente ad aumentare la liquidità sui mercati abbiano prevenuto il collasso di molte istituzioni finanziarie. Riconosco, però, che non è stato sfruttato appieno tutto il potenziale di ripresa delle misure della BCE perché la loro liquidità non sempre è stata trasferita all’economia reale. Non va dimenticato che la crisi è iniziata come crisi finanziaria e che è diventata anche una crisi economica solo in un secondo momento.</p>
      <p sl="pt">I governi degli Stati membri e la BCE hanno dovuto fronteggiare la crisi più grave dagli anni ’30 del secolo scorso. Abbiamo assistito alla contrazione del prodotto interno lordo e dell’attività economica e all’aumento dei deficit di bilancio; di conseguenza, sono diminuite le entrate fiscali, mentre il deficit pubblico è cresciuto a livelli insostenibili. È stato difficile ritornare a dati economici paragonabili a quelli del periodo precedente la crisi. Questa situazione è il risultato della mancanza di riforme strutturali all’interno dell’Unione europea, come ampiamente dimostrato dalle vicende della Grecia e di altri paesi della zona euro. Penso pertanto che sia importante affrontare le debolezze del sistema finanziario a livello globale e imparare tutte le lezioni dalla crisi, migliorando la qualità della gestione dei rischi e la trasparenza dei mercati finanziari.</p>
    </intervention>
    <intervention id="2-890" speaker_id="99419" name="Charalampos ANGOURAKIS" is_mep="True" mode="written" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">La relazione sul rapporto annuale della Banca centrale europea dimostra che il Parlamento europeo è il più coerente fautore e sostenitore dell’attacco del capitale contro i lavoratori in tutta l’Unione europea. Esso riprende sostanzialmente le decisioni anti-popolari adottate al vertice UE di ottobre per creare un meccanismo di bancarotta controllata, introdurre norme più severe nel patto di stabilità, applicarlo alla lettera e imporre sanzioni agli Stati membri che non soddisfano tali condizioni. Il Parlamento approva il pacchetto di aiuti monetari stanziati a livello di Unione europea e di Stati membri per le borse e altri settori del capitale, affinché quest’ultimo possa continuare a operare con profitto anche durante la crisi capitalista. Il Parlamento appoggia tutte le misure brutali contro le classi lavoratrici e popolari attuate dai governi borghesi in tutti gli Stati membri dell’Unione europea. Per far uscire l’Unione dalla crisi economica capitalistica in cui si trova, i rappresentanti politici del capitale propongono di incrementare il tasso delle ristrutturazioni capitalistiche in tutti gli Stati membri in modo da garantire la redditività dei gruppi monopolistici a spese dei lavoratori, ai quali ora si chiede di pagare il prezzo della crisi. L’Irlanda è l’esempio più recente – e, ovviamente, non sarà l’ultimo – delle tragiche conseguenze in serbo per i lavoratori per effetto delle misure che sostengono la sovranità dei monopoli e la loro redditività.</p>
    </intervention>
    <intervention id="2-889" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della risoluzione concernente il rapporto della Banca centrale europea sulla base dell’eccellente relazione del collega tedesco Balz. Essendo diventata, con l’entrata in vigore del trattato di Lisbona, un’istituzione europea, la BCE, per quanto indipendente, non può restare indifferente di fronte ai desideri del popolo europeo, rappresentato dai parlamenti nazionali, né a quelli dei governi degli Stati membri. Per tali motivi sono favorevole alla richiesta che l’attività e il processo decisionale della BCE siano trasparenti. Durante la crisi, la Banca ha abbassato i tassi d’interesse all’1 per cento e per tutto il 2009 ha portato avanti misure non convenzionali e senza precedenti, mirate a sostenere il credito. Quelle misure hanno dato frutti. Credi anch’io che il momento della sospensione delle misure vada scelto con cura e che tale sospensione debba essere coordinata con i governi nazionali. Sarebbe particolarmente utile se la BCE, nell’ambito della sua politica monetaria, procedesse a una valutazione globale, invece che regionale, dell’andamento dell’inflazione, prima di fissare i tassi per uscire dalla crisi.</p>
    </intervention>
    <intervention id="2-888" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Nella risoluzione del Parlamento europeo sul rapporto annuale della BCE per il 2009 si rileva che, in passato, i principi del patto di stabilità e di crescita non sono sempre stati pienamente rispettati e che pertanto bisogna garantire in futuro un’attuazione più coerente ed efficace di questo patto negli Stati membri. Ho votato a favore della risoluzione perché credo che un’unione monetaria abbia bisogno di un forte coordinamento delle politiche economiche e che occorra anche colmare l’attuale lacuna nella vigilanza macroprudenziale attraverso l’istituzione di un comitato europeo per il rischio sistemico (CERS). Ho l’impressione che, se il CERS potrà soltanto dare avvertimenti ed esprimere raccomandazioni, ma non metterli in pratica, sarà impossibile soddisfare i principi di un’applicazione efficace e responsabile. Inoltre, visto che il CESR non può dichiarare autonomamente lo stato di emergenza, reputo necessario dotarlo di maggiori poteri. È particolarmente importante sollecitare la Commissione europea a non limitarsi semplicemente a emendare il regolamento sulle agenzie di rating creditizio (perché così non si farebbe altro che aumentare la loro responsabilità), ma a presentare una proposta per l’istituzione di un’agenzia europea di rating del credito, che faciliterebbe una valutazione obiettiva della situazione economica e politica degli Stati membri.</p>
    </intervention>
    <intervention id="2-887" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della risoluzione del Parlamento perché concordo sul fatto che, in alcuni paesi della zona euro, la crisi finanziaria sia grave e rifletta una certa disfunzionalità della zona stessa, e anche perché credo che tale situazione riveli la necessità di riforme e di un più stretto coordinamento tra le varie politiche economiche. Condivido anche l’invito a un’applicazione non ristretta e più coerente del patto di stabilità e di crescita, perché penso che esso debba essere integrato dallo sviluppo di un sistema di preallarme per individuare possibili incoerenze, ad esempio in forma di un “semestre europeo”, al fine non solo di rafforzare la vigilanza e il coordinamento della politica economica, onde garantire il consolidamento fiscale, ma anche di affrontare – al di là della dimensione di bilancio – altri squilibri macroeconomici e potenziare le procedure di attuazione.</p>
      <p sl="pt">Per essere forte, l’unione monetaria deve poter contare su un coordinamento stretto e rafforzato delle politiche economiche. Lancio un appello alla Commissione affinché avanzi proposte mirate a rafforzate il patto di stabilità e di crescita prevedendo obiettivi specifici per il superamento del divario di competitività tra le economie europee, nell’ottica di stimolare una crescita economica in grado di creare occupazione.</p>
    </intervention>
    <intervention id="2-886" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Apprezzo molto l'impegno della BCE. Ritengo infatti che quest'ultima abbia dato prova di essere in grado di raggiungere gli obiettivi ad essa assegnati e che il livello di competenza tecnica si sia sempre mostrato all'altezza delle situazioni fronteggiate, anche in momenti di grave crisi quale quello attuale.</p>
      <p sl="it">Tuttavia, proprio le variazioni impreviste dei principali indicatori macroeconomici devono indurci a riflettere sui meccanismi intermedi che agiscono tra la politica monetaria e l'economia reale. Pertanto, ritengo necessario non solo prevedere la creazione di altre autorità di vigilanza e controllo che vengano ad affiancare la Banca centrale, ma anche e soprattutto coprire quelle aree di competenza la cui importanza finora non era stata colta.</p>
      <p sl="it">In particolare, il prossimo ingresso dell'Estonia nella zona Euro è fonte di preoccupazioni. Infatti, un'Unione monetaria più ampia esige una maggiore coesione interna. A prescindere dalle performance macroeconomiche del Paese baltico, conformi agli standard richiesti dall'UE, occorre pertanto realizzare una maggiore convergenza tra i paesi appartenenti alla zona Euro, anche al fine di migliorare la capacità di manovra delle Istituzioni che ne presidiano la stabilità e il valore.</p>
    </intervention>
    <intervention id="2-885" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Ho votato a favore della relazione sul rapporto annuale della Banca centrale europea per il 2009. La BCE ha proseguito nella sua politica iniziata nel 2008 fissando l’obiettivo di un tasso d’inflazione vicino al 2 per cento e aumentando nel contempo la liquidità sui mercati. La Banca centrale ha dunque abbassato i tassi d’interesse all’1 per cento e ha portato avanti durante tutto il 2009 le misure non convenzionali introdotte nel 2008. I cinque elementi chiave del sostegno rafforzato al credito sono stati: aste a tasso fisso con piena aggiudicazione, ampliamento dell’elenco delle garanzie, estensione delle scadenze per le operazioni di rifinanziamento, immissione di liquidità in valuta estera e sostegno ai mercati finanziari tramite un programma misurato ma non trascurabile di acquisto di obbligazioni garantite. È necessario uno stretto coordinamento con i governi nazionali dei paesi dell’Unione europea in riferimento ai rispettivi programmi nazionali, soprattutto alla luce delle crisi che hanno colpito prima la Grecia e ora l’Irlanda, nonché della deprimente prospettiva di una loro ulteriore diffusione.</p>
    </intervention>
    <intervention id="2-884" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione sul rapporto annuale della BCE per il 2009 perché ritengo che la relazione proponga una serie di misure tali da apportare benefici all’economia dell’Unione europea. Tali misure prevedono la creazione di un meccanismo permanente di tutela della zona euro da attacchi speculativi, il monitoraggio delle attività delle attuali agenzie di rating creditizio e l’eventuale creazione di un’agenzia europea di rating creditizio. In qualità di relatore per il mio gruppo, ho anche sottolineato i limiti del patto di stabilità e di crescita nella sua versione attuale. Il patto dovrebbe essere integrato da un sistema di preallarme, che migliorerà il coordinamento delle politiche economiche all’interno dell’Unione europea.</p>
    </intervention>
    <intervention id="2-278" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato per la relazione perché sono favorevole a una riforma e a un più stretto coordinamento delle politiche economiche all’interno della zona euro, viste le disfunzioni che la crisi finanziaria ha causato nel sistema attuale. Le proposte volte a rafforzare il patto di stabilità e di crescita devono tener conto del divario di competitività tra le economie europee, per stimolare una crescita che riservi particolare attenzione alla creazione di posti di lavoro.</p>
    </intervention>
    <intervention id="2-279" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La crisi che stiamo vivendo ci offre l’occasione di riconsiderare e migliorare quello che in passato non ha funzionato bene. Per evitare nuovi squilibri nella zona euro in futuro, è essenziale rafforzare il patto di stabilità e di crescita e vigilare sul suo rispetto. L’istituzione di un comitato europeo per il rischio sistemico e la sostituzione delle commissioni di vigilanza con tre nuove autorità di vigilanza sono misure che avranno effetti positivi in forma di una migliore vigilanza economica. Concordo con il relatore laddove raccomanda prudenza riguardo a iniziative di regolamentazione dei mercati finanziari. È come abbiamo detto: migliore regolamentazione non significa necessariamente maggiore regolamentazione.</p>
    </intervention>
    <intervention id="2-883" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il trattato di Lisbona ha conferito alla Banca centrale europea (BCE) lo status di istituzione dell’Unione europea, accrescendo così la responsabilità del Parlamento in quanto istituzione europea attraverso la quale la BCE è responsabile nei confronti dei cittadini europei. Il rapporto annuale della Banca centrale europea per il 2009 si occupa in primo luogo del modo in cui la BCE ha reagito alla crisi, della strategia di uscita dalla crisi e di questioni di governance. La crisi finanziaria cominciata circa due anni fa con la crisi dei mutui sub-prime negli Stati Uniti si è rapidamente estesa all’Unione europea e trasformata in una crisi anche economica, che ha colpito l’economia reale. Il prodotto interno lordo della zona euro è crollato in termini reali del 4,1 per cento nel 2009, il tasso medio generale del disavanzo del governo è salito a circa il 6,3 per cento e il rapporto tra debito pubblico e PIL è cresciuto dal 69,4 per cento nel 2008 al 78,7 per cento nel 2009.</p>
      <p sl="pt">La BCE ha agito correttamente abbassando i tassi d’interesse all’1 per cento e portando avanti misure non convenzionali sostanziali e senza precedenti per sostenere il credito. Si è così potuto evitare il fallimento di molte istituzioni finanziarie. Non sempre, però, la liquidità è stata trasferita all’economia reale. La crisi ha messo chiaramente in luce l’esigenza di maggiore trasparenza e migliore gestione del rischio nei mercati finanziari e di finanze pubbliche sane, nonché l’urgente necessità di riconquistare credibilità.</p>
    </intervention>
    <intervention id="2-280" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Il sistema finanziario internazionale è amorale e immorale. Le recenti vicende della crisi irlandese hanno ridato alle banche la certezza che potranno continuare a distribuire ai loro azionisti lauti guadagni e assumere rischi a lungo termine, visto che gli Stati membri e i contribuenti europei saranno sempre lì pronti ad andare in loro aiuto. Proprietà privata dei profitti e proprietà pubblica delle perdite di grandi dimensioni … Testa vinco io, croce perdi tu … È paradossale, anzi, scandaloso che lo scompiglio nel mercato azionario causato dal debito sovrano dell’Irlanda sia la diretta conseguenza degli aiuti concessi da quel paese alle sue banche – aiuti che hanno aggravato ulteriormente il deficit pubblico, portandolo a livelli mai visti prima, e fatto lievitare il debito. Inoltre, le banche che il governo irlandese ha salvato, o le loro banche consociate, sono proprio quelle che oggi speculano contro il governo stesso. Ma la lezione principale che dobbiamo trarre da tutto questo è che l’euro è una pietra al collo per gli Stati che l’hanno adottato, e che la politica della Banca centrale europea, come il tasso di cambio dell’euro, fa esclusivamente gli interessi della Germania. Gli Stati membri che se la sono cavata meglio sono quelli che hanno conservato una certa flessibilità per quanto riguarda la moneta e i tassi di cambio – intendo dire, ovviamente, la loro moneta nazionale! È ora che tutti impariamo da questa esperienza.</p>
    </intervention>
    <intervention id="2-882" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Questa iniziativa del Parlamento europeo assume quest’anno un’importanza particolare perché offre ai membri del Parlamento europeo la possibilità di esprimere il loro parere sul modo in cui la Banca centrale europea ha reagito alla crisi del settore bancario. La votazione su questo punto ci ha dato anche l’occasione di dire la nostra su alcuni degli altri aspetti dell’attuale situazione economica, ad esempio le cause della crisi, la governance e la riforma dei mercati finanziari. È importante far sentire la voce del popolo dell’Unione europea su un tema così importante.</p>
    </intervention>
    <intervention id="2-281" speaker_id="1922" name="Thomas MANN" is_mep="True" mode="written" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Ho votato a favore del rapporto della Banca centrale europea (BCE) per il 2009 perché esso mette bene in evidenza l’azione coerente della BCE e il suo obiettivo primario di garantire la stabilità dei prezzi. Durante la crisi del 2009, la BCE ha agito e reagito con efficacia. In autonomia e con determinazione, essa ha posto le fondamenta per creare un clima duraturo di fiducia. La nostra principale proposta di miglioramento deve essere tradotta coerentemente in pratica. In altri termini, la BCE deve rendere le proprie attività più trasparenti per poter aumentare ancora la propria legittimità. Il nuovo trattato di Lisbona, entrato in vigore il 1o dicembre 2009, ha attribuito alla Banca centrale europea lo status di istituzione dell’Unione europea. Ne sono molto lieto perché la BCE deve rendere conto in prima istanza al Parlamento europeo – un dato di cui molti non sono a conoscenza. La Banca centrale europea deve poter continuare a prendere le proprie decisioni di politica finanziaria senza essere soggetta a influenze politiche e le deve giustificare di fronte ai cittadini che noi rappresentiamo.</p>
      <p sl="de">La BCE era ed è un alleato affidabile nella ricerca di un equilibrio tra una sana gestione delle finanze pubbliche e la necessaria riduzione dell’indebitamento degli Stati membri. Essa ha sempre sottolineato il fatto che la zona euro necessita di un patto di stabilità che abbia una sua autorità. Il patto deve essere applicato alla lettera e non va né eluso né minato.</p>
    </intervention>
    <intervention id="2-282" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione sul rapporto annuale della Banca centrale europea per il 2009. Il mio gruppo (l’Alleanza progressista dei socialisti e democratici al Parlamento europeo) ha profittato di questa relazione per insistere sugli elementi centrali delle nostre politiche macroeconomiche, tra cui: il coordinamento delle politiche macroeconomiche da parte degli Stati membri, un quadro permanente per la gestione delle crisi, un patto di stabilità e di crescita rafforzato, la possibilità di istituire un’agenzia europea di rating creditizio, crediti a favore delle piccole e medie imprese e un’uscita flessibile dagli aiuti governativi conseguenti alla crisi.</p>
    </intervention>
    <intervention id="2-881" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La grave crisi economica che ha colpito il mondo intero si è fatta sentire molto intensamente nell’Unione europea. La Banca centrale europea ha reagito alla crisi in maniera efficace, nonostante alcuni ritardi e una mancanza di incisività, soprattutto nel campo della politica di riduzione dei tassi d’interesse, dove il Regno Unito e la Federal Reserve degli Stati Uniti hanno agito con maggiore fermezza ed efficacia.</p>
      <p sl="pt">Dobbiamo imparare dagli errori commessi, per evitare di ripeterli in futuro. La crisi finanziaria che ha colpito alcuni dei paesi appartenenti alla zona euro rappresenta quindi un problema serio per l’intera zona e ne riflette il cattivo funzionamento. Tale situazione rivela l’esigenza di riforme e di un più stretto coordinamento delle politiche economiche all’interno dell’area euro. Di questo compito devono farsi carico tutti i paesi membri dell’euro, in modo tale da poter finalmente consolidare la moneta unica e sottrarla alle pressioni che sta subendo in questo momento.</p>
    </intervention>
    <intervention id="2-880" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">La relazione dell’onorevole Balz non è riuscita a far chiarezza sul modo in cui la Banca centrale europea (BCE) ha supervisionato e regolato le operazioni e la politica monetaria durante la crisi. La relazione altro non è che un mero tentativo di celare dietro formulazioni vaghe e prudenti l’azione svolta dalla Banca. Invece, è essenziale non solo accertare lo stato delle cose ma anche prevenire qualsiasi segnale che possa costituire una minaccia per lo sviluppo dell’economia. Solo allora sarà possibile fare per tempo i preparativi necessari e impedire che i paesi si indebitino, come nel caso di Grecia, Ungheria e Lettonia, che registrano disavanzi di bilancio pari rispettivamente a 110 miliardi, 28 miliardi e 7,8 milioni di euro. Nel complesso, però, ritengo che il rapporto della BCE sia un passo positivo.</p>
    </intervention>
    <intervention id="2-879" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della relazione del collega Balz, con il quale ho avuto modo di lavorare sul dossier in seno alla commissione ECON.</p>
      <p sl="it">In questi ultimi anni di crisi economica, il ruolo della BCE è stato importante e fondamentale e spesso gli esponenti della Banca centrale sono stati cruciali nel segnalare i problemi della zona euro. Non sempre gli Stati hanno ascoltato, ma il coordinamento offerto dall'istituto di Francoforte non può che essere giudicato positivamente. Il pacchetto di aiuti preparato e fornito alla Grecia come pure le risposte repentine non vi sarebbero stati senza un'autorità e un ente come la BCE.</p>
      <p sl="it">Inoltre, con la recente approvazione del pacchetto sulle autorità di vigilanza europee, la BCE acquisirà maggiori poteri e autorità nel vigilare e segnalare le anomalie del sistema. Questo è essenziale, come è essenziale che la BCE conservi la propria indipendenza e non sia sotto l'influenza di qualche Stato membro.</p>
    </intervention>
    <intervention id="2-283" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Il rapporto annuale della Banca centrale europea si occupa della reazione alla crisi e della strategia di uscita dalla crisi messa in atto dalla BCE nel 2009. Dall’altro canto, nella sua relazione – sulla quale ho espresso voto favorevole – il Parlamento europeo tiene in gran conto la graduale abolizione delle misure di emergenza attuate dalla Banca nel 2008 a seguito della crisi finanziaria (tasso d’interesse dell’1 per cento, quantitative easing e inflazione sotto il 2 per cento).</p>
      <p sl="el">Tutto questo è particolarmente importante per la Grecia e gli altri paesi della zona euro perché in essi non soltanto la recessione non è terminata nel 2009, ma, al contrario, si è persino trasformata in una grave crisi di bilancio. Di conseguenza, qualsiasi cambiamento nell’atteggiamento della BCE non potrà prescindere dalla nuova situazione e dovrà essere messo in pratica in stretta collaborazione con gli Stati membri attualmente colpiti dalla crisi del debito sovrano.</p>
    </intervention>
    <intervention id="2-878" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ho votato contro la relazione perché essa ignora o, quanto meno, sottovaluta l’effetto in termini di recessione della politica di contrazione della spesa pubblica portata avanti contemporaneamente dalla maggior parte degli Stati membri dell’Unione europea proprio nel momento in cui l’Unione si stava lasciando alle spalle la gravissima recessione cominciata nel 2008. Adottare questa relazione significa rinunciare alla politica di concertazione degli stimoli attuata nel 2009. A causa dell’ideologia neoliberista dominante all’interno della Banca centrale europea (BCE), secondo la quale la minaccia di una ripresa dell’inflazione è costantemente in agguato anche quando una parte considerevole delle capacità produttive non è sfruttata, la zona euro sta diventando ostaggio dei mercati finanziari. Questa ideologia è tornata a farsi sentire per ricordarci che l’austerità non basta, ma servono anche una riduzione nominale dei salari e un’ulteriore deregolamentazione del mercato del lavoro.</p>
      <p sl="pt">Dato che il calo della domanda aggregata avrà effetti sull’attuazione del bilancio in Grecia e in Irlanda nel 2011, la Banca centrale europea verrà a dirci che la politica di austerità era giusta, ma che non si è spinta abbastanza in avanti o non abbastanza a fondo. Questa relazione è un vero raggiro intellettuale.</p>
    </intervention>
    <intervention id="2-877" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">L’attuale crisi economica e finanziaria ha evidenziato la necessità di attuare riforme comunitarie in grado di potenziare la vigilanza e il coordinamento delle politiche economiche nella zona euro e di ricreare fiducia nelle finanze pubbliche europee.</p>
      <p sl="pt">Si stanno compiendo passi importanti in tale direzione, in particolare con l’istituzione di un comitato europeo per il rischio sistemico (ESRB), che colmerà l’attuale lacuna nella vigilanza macroprudenziale del sistema finanziario dell’Unione. È però essenziale andare avanti con proposte volte a rafforzare il patto di stabilità e di crescita al fine di assicurare il consolidamento dei bilanci, oltre che affrontare altri squilibri macroeconomici e potenziare le procedure di attuazione. Questa relazione, sulla quale ho espresso un voto favorevole, sottolinea anche che i pacchetti di austerità adottati dai governi degli Stati membri non dovrebbero compromettere la loro capacità di stimolare la ripresa economica, e rileva in particolare la necessità di trovare un equilibrio tra il processo di consolidamento delle finanze pubbliche e l’esigenza di investire nell’occupazione e in uno sviluppo sostenibile, nonché di adottare misure e strumenti in grado di orientare i sacrifici imposti ai cittadini, prospettando anche la loro fine.</p>
    </intervention>
    <intervention id="2-284" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La relazione analizza il rapporto annuale per il 2009 della Banca centrale europea (BCE) e l’attività da essa svolta nel corso di quell’anno. Poiché la relazione del Parlamento europeo sul rapporto annuale della BCE per il 2008 ha subito ritardi a causa delle elezioni del 2009, non è passato molto tempo dall’ultima relazione del Parlamento sull’attività dalla Banca centrale europea. La relazione del 2008 esaminava principalmente quanto era stato fatto dalla BCE durante la crisi economica e finanziaria. Purtroppo, da allora la situazione non è cambiata. Nondimeno, le attività in campo economico, finanziario e, in misura crescente, anche in campo politico sono ampiamente influenzate dalla crisi. Pertanto, anche il rapporto annuale della Banca centrale europea per il 2009 affronta soprattutto la reazione della BCE alla crisi, la strategia di uscita e questioni di governance.</p>
    </intervention>
    <intervention id="2-285" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Di recente, l’attività della Banca centrale europea si è concentrata sulla lotta contro la crisi finanziaria e sui tentativi di ricostruire la stabilità dell’unione economica e monetaria. Per far fronte alle conseguenze di una crisi così grave, i singoli paesi devono adottare un nuovo modello di governance economica. La Banca centrale europea deve sostenere le misure tese a riportare i bilanci in pareggio incoraggiando la restituzione dei prestiti esistenti, invece che concedendo nuovi prestiti a economie già pesantemente indebitate.</p>
      <p sl="pl">La crisi finanziaria nei singoli Stati membri dell’Unione europea costituisce una grave minaccia per la stabilità dell’euro, oltre a mettere in luce i difetti di funzionamento della zona euro e a porre l’accento sulla necessità di riforme e di un più efficace consolidamento economico nei paesi dell’Unione. Occorre altresì definire meccanismi di prevenzione in caso di aggravamento della crisi attuale o di passaggio a una fase successiva. L’Unione europea e la zona euro potranno anche uscire dalla crisi più forti di quando vi sono entrati, però dobbiamo trarre le giuste conclusioni dalle esperienze degli scorsi mesi. Sono certo che il ruolo della Banca centrale europea e dei governi dei singoli Stati membri dell’Unione sarà cruciale ai fini di questo processo.</p>
    </intervention>
    <intervention id="2-286" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Il rapporto annuale della Banca centrale europea (BCE) è in primo luogo un’indagine sul modo in cui essa ha risposto alla crisi economica e finanziaria. La Banca ha reagito rapidamente ed è intervenuta con successo. Adottando una serie di misure straordinarie, è riuscita ad alleviare la scarsità di liquidità sui mercati. Adesso, però, queste misure devono essere smantellate, gradualmente e con prudenza, visto che per loro stessa definizione – “straordinarie” – non possono diventare la regola. Le banche e, nel frattempo, gli Stati membri che, a causa della perdita di fiducia tra gli operatori dei mercati finanziari, sono dovuti passare attraverso l’intermediazione della BCE per avere accesso al credito, devono ora riconquistare la loro autonomia. La Banca centrale insiste continuamente sulla propria indipendenza, ma durante la recente crisi non sembra che il comportamento della BCE sia stato tale da poter essere definito “indipendente”. In Irlanda, a seguito delle massicce iniezioni di capitale in forma di prestiti di emergenza per il sistema bancario irlandese e di acquisto di titoli di Stato, adesso è la BCE a dipendere dalla disponibilità di quel paese ad accettare il pacchetto di salvataggio dell’Unione europea per poter ricorrere nuovamente ai crediti della Banca centrale. La BCE deve opporsi a qualsiasi tentativo che miri a trasformarla in un organismo politico.</p>
    </intervention>
    <intervention id="2-876" speaker_id="99419" name="Charalampos ANGOURAKIS" is_mep="True" mode="written" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">La relazione del Parlamento europeo sullo sviluppo di capacità civili e militari dell’Unione europea rivela il repellente lato imperialista dell’Unione europea e dei rappresentanti politici del capitale. È un macabro manuale che insegna a compiere gli interventi imperialisti dell’Unione e a commettere crimini contro l’umanità. La relazione appoggia apertamente la “nuova dottrina” della NATO per “collegare la sicurezza interna con quella esterna” invitando l’Unione europea a organizzare e pianificare le proprie forze civili e militari in modo tale da poter intervenire direttamente, usando congiuntamente mezzi civili e militari, in ogni angolo del mondo nel nome della cosiddetta “gestione delle crisi” per “mantenere la pace”. Senza mezzi termini, i rappresentanti politici dei monopoli propongono una serie di misure per rendere più efficaci le missioni militari dell’Unione al fine di rafforzare la sua posizione nella lotta tra gli imperialisti che si sta scatenando con una virulenza senza precedenti sia a livello globale sia all’interno dell’Unione europea. Le proposte prevedono tra l’altro la costituzione di un centro operativo permanente dell’Unione europea in forma di “quartier generale per la gestione congiunta delle crisi”, nuove “unità integrate di polizia”, un miglior impiego della forza di gendarmeria europea, nuovi “corpi civili di risposta” e una più stretta collaborazione con la NATO, per garantire che questa possa contare sulle “capacità civili dell’UE” e per adeguare le “capacità di sviluppo” dell’UE agli standard della NATO.</p>
    </intervention>
    <intervention id="2-288" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Si sta palesando una crescente interdipendenza tra sicurezza interna ed esterna. In tali circostanze, la definizione di politiche e la creazione di capacità di gestione di crisi e prevenzione di conflitti è in effetti un investimento nella sicurezza dei cittadini dell’Unione europea. Il servizio europeo per l’azione esterna deve essere uno dei soggetti principali impegnati a definire un approccio europeo realmente globale alla gestione di crisi civili e militari a livello europeo nonché alla prevenzione di conflitti, dotando l’Unione di sufficienti strutture e risorse umane e finanziarie affinché possa adempiere le proprie responsabilità globali. Con la creazione del SEAE, dovranno essere trasferite a quest’ultimo le strutture della politica europea di sicurezza e difesa, compresa la Direzione gestione delle crisi e pianificazione, la Capacità civile di pianificazione e condotta, lo Stato maggiore e il Centro di situazione dell’Unione europea, sotto la diretta autorità e responsabilità dell’Alto rappresentante dell’Unione europea per gli affari esteri e la politica di sicurezza.</p>
      <p sl="ro">Spetta direttamente all’Alto rappresentante garantire l’integrazione e il funzionamento coerente di queste strutture. C’è bisogno di una stretta collaborazione tra il servizio europeo per l’azione esterna e tutte le altre unità competenti all’interno della Commissione, per favorire la definizione di un approccio comunitario globale, soprattutto con le unità che si occupano di sviluppo, aiuti umanitari, protezione civile e sanità pubblica.</p>
    </intervention>
    <intervention id="2-289" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Mi complimento con il relatore e collega Ehler per aver richiamato l'attenzione di quest'Aula su tema fondamentale per l'Unione europea, vale a dire la cooperazione civile e militare.</p>
      <p sl="it">Ho votato a favore di questa relazione perché condivido la necessità di avere una più stretta collaborazione tra le capacità civili e militari per poter affrontare in modo efficace le crisi attuali e le minacce per la sicurezza, comprendendo anche le catastrofi naturali.</p>
      <p sl="it">Apprezzo inoltre l'idea di redigere un Libro bianco dell'Unione europea sulla sicurezza e la difesa, che si basi su sistematiche e rigorose verifiche di sicurezza e difesa condotte dagli Stati sulla scorta di criteri e un calendario comuni, in modo da poter definire con chiarezza gli obiettivi, gli interessi e le esigenze dell'Unione europea tenendo conto anche delle risorse a disposizione.</p>
      <p sl="it">La recente emergenza verificatasi ad Haiti ha inoltre evidenziato la necessità per l'Unione europea di avere un miglior coordinamento e un più rapido spiegamento di forze delle attività militari in caso di catastrofi, soprattutto per quanto riguarda le capacità di trasporto aereo. Data l'importanza di tali missioni, a mio avviso è necessario che i finanziamenti siano erogarti più velocemente e garantiti in trasparenza da linee di bilancio ad hoc per ogni missione.</p>
    </intervention>
    <intervention id="2-875" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Il relatore sostiene giustamente la necessità di un migliore coordinamento e una migliore divisione dei compiti tra le forze civili e quelle militari nella gestione di crisi. Attualmente, la distinzione tra la dimensione strategica e la dimensione operativa è ancora vaga; pertanto condivido la proposta del relatore di istituire un quartier generale permanente, responsabile della pianificazione operativa e della condotta di operazioni militari. Per quanto riguarda la creazione di capacità civili e militari, gli Stati membri devono fissare obiettivi che corrispondano alle loro risorse in termini di dispiegamento di personale. Sarebbe inoltre una buona idea creare una vera solidarietà finanziaria tra gli Stati membri e, infine, sarebbe molto utile favorire una maggiore sinergia tra la ricerca civile e quella militare, perché in tal modo si eviterebbero ripetizioni, doppioni e, quindi, spese inutili.</p>
    </intervention>
    <intervention id="2-874" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">"Si vis pacem, para bellum" (se vuoi la pace, prepara la guerra) dicevano gli antichi. Fortunatamente, i tempi della corsa agli armamenti sono ormai superati. Tuttavia, il principio che ispirava la massima latina conserva oggi il suo significato. Non può infatti esservi un serio e credibile impegno per la pace ove manchino le condizioni per farla rispettare, in conformità con regole serie e obiettive.</p>
      <p sl="it">In particolare, senza pretendere di esercitare un'ingerenza in tutte le controversie che possono insorgere, è opportuno che, nei casi in cui vengano a essere coinvolti interessi di qualunque genere o entità, il peso dell'UE come grande forza economica e politica si faccia sentire, se necessario anche attraverso l'impiego di mezzi militari, utilizzati al fine di ristabilire l'ordine e di riportare la pace, come premessa per la risoluzione dei conflitti. Pertanto, una maggiore autonomia, unita a un più stretto raccordo con la NATO e con gli altri organismi già esistenti, non può che accrescere l'autorevolezza, la credibilità e la coesione europea.</p>
    </intervention>
    <intervention id="2-873" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Noi siamo favorevoli all’istituzione del servizio europeo per l’azione esterna (SEAE) nell’ottica di contribuire a delineare un approccio europeo realmente globale alla gestione di crisi civili e militari a livello europeo, nonché alla prevenzione di conflitti e alla costruzione della pace, dotando l’Unione europea di strutture e risorse umane e finanziarie sufficienti per adempiere le sue responsabilità in conformità della Carta delle Nazioni Unite. Dato che il Consiglio di sicurezza dell’ONU è il principale responsabile del mantenimento della pace e della sicurezza internazionali, occorre avviare una stretta collaborazione tra l’Unione europea e le Nazioni Unite nel campo della gestione di crisi civili e militari e, in particolare, delle operazioni di soccorso umanitario laddove l'Ufficio delle Nazioni Unite per il coordinamento degli affari umanitari (OCHA) svolge un ruolo guida. Nel contempo, è auspicabile che questa collaborazione sia rafforzata specialmente nelle aree in cui un’organizzazione si sostituisce a un’altra, in particolare alla luce dell’esperienza mista in Kosovo.</p>
    </intervention>
    <intervention id="2-290" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione perché ritengo che le risposte efficaci alle crisi attuali e alle minacce per la sicurezza, catastrofi naturali comprese, spesso devono utilizzare capacità sia civili che militari e ci sia quindi bisogno di una più stretta cooperazione tra questi due tipi di capacità.</p>
    </intervention>
    <intervention id="2-291" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Viviamo in un mondo in cui, in primo luogo, un attacco con armi convenzionali contro l’Unione europea o uno qualsiasi dei suoi Stati membri appare sempre meno probabile e, in secondo luogo, le minacce sono sempre più diffuse in tutto il mondo, che si tratti di terrorismo internazionale, attacchi informatici contro sistemi informatici vitali, attacchi con missili di lungo raggio contro obiettivi europei o pirateria in acque internazionali. Essendo un’organizzazione impegnata nel mantenimento della pace, nella prevenzione di conflitti e nella ripresa post-bellica, oltre che nel rafforzamento della sicurezza internazionale, l’Unione europea deve assolutamente essere in grado di agire in quest’area in qualità di attore globale, capace di garantire la sicurezza dei propri cittadini nel proprio territorio. Reputo pertanto essenziale che l’UE si impegni a collaborare all’interno delle Nazioni Unite e, nell’area euro-atlantica, con la NATO. Lo scorso fine settimana, la NATO ha approvato il suo nuovo concetto strategico, che mira a potenziare la capacità dell’Alleanza di affrontare le minacce non convenzionali e a rafforzare i suoi legami con l’Unione europea, ivi compresa la cooperazione pratica in operazioni riguardanti l’intero spettro di crisi, dalla pianificazione coordinata all’assistenza reciproca sul campo.</p>
    </intervention>
    <intervention id="2-872" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L’Unione europea si è impegnata a definire e perseguire politiche e azioni comuni per mantenere la pace, prevenire conflitti, consolidare la ripresa post-bellica e rafforzare la sicurezza internazionale, in linea con i principi della Carta delle Nazioni Unite. Con la sua gestione civile di crisi, l’UE sta già contribuendo in misura rilevante alla sicurezza globale, nel rispetto dei suoi valori e principi fondamentali. L’istituzione del servizio europeo per l’azione esterna (SEAE) dovrebbe fornire un ulteriore contributo allo sviluppo di un approccio europeo realmente globale alla gestione civile e militare di crisi, alla prevenzione di conflitti e alla costruzione della pace, e dovrebbe altresì dotare l’Unione di strutture adeguate e di risorse umane e finanziarie sufficienti per ottemperare alle sue responsabilità globali. In proposito, desidero sottolineare la necessità di accelerare lo stanziamento di finanziamenti per missioni civili e di semplificare le procedure decisionali e gli accordi di attuazione. In tale contesto, è necessario che il Consiglio adotti rapidamente decisioni idonee a istituire il fondo iniziale previsto dall’articolo 41 del trattato sull’Unione europea, previa consultazione del Parlamento.</p>
    </intervention>
    <intervention id="2-292" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione ben riflette la crisi del capitalismo e la diplomazia guerrafondaia con la quale l’Unione europea vuole reagire a tale crisi, d’intesa con la NATO e gli Stati Uniti.</p>
      <p sl="pt">Sin dall’inizio, i portavoce degli interessi del grande capitale – la maggioranza dei membri del Parlamento europeo – stanno cercando di occultare le responsabilità passate e presenti dell’Unione nei confronti degli attuali problemi di sicurezza del mondo. Pertanto, la risoluzione sostiene la tesi di guerre preventive usando la fuorviante argomentazione secondo cui la “sicurezza” dei cittadini dei paesi dell’Unione europea è garantita da una politica interventista che, in violazione della sovranità dei paesi e dei popoli, fa la guerra in ogni luogo e ogniqualvolta gli interessi dei gruppi economici dell’Unione siano in gioco. Tale politica sarà ulteriormente rafforzata dall’istituzione del servizio europeo per l’azione esterna.</p>
      <p sl="pt">In realtà, diventa sempre più evidente che adesso l’Unione fa essa stessa parte della minaccia che grava sui suoi cittadini. In un momento in cui i lavoratori si vedono privare di diritti importanti e alla popolazione vengono imposte misure draconiane con la scusa di una mancanza di risorse, bisogna condannare lo stanziamento di fondi per l’acquisto di armi e il rafforzamento dell’industria bellica.</p>
    </intervention>
    <intervention id="2-293" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">I membri laburisti del Parlamento europeo hanno votato con gioia a favore della risoluzione sulla relazione dell’onorevole Ehler. I miei colleghi laburisti e io sosteniamo con piacere la collaborazione positiva in campo civile e militare e la creazione di maggiori capacità al fine di contribuire a mantenere la pace, prevenire conflitti e consolidare la ripresa post-bellica. Ma, in questo momento di gravi difficoltà finanziarie in tutta l’Europa, non reputiamo necessario istituire un quartier generale operativo permanente dell’UE e dubitiamo che esso possa apportare un valore aggiunto a quanto di buono si sta già facendo.</p>
    </intervention>
    <intervention id="2-294" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono favorevole a taluni aspetti della relazione che riguardano la collaborazione civile-militare e lo sviluppo di capacità civili-militari. Appoggio in particolare la cooperazione in caso di crisi umanitarie e catastrofi naturali.</p>
    </intervention>
    <intervention id="2-871" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">È necessario dare risposte efficaci alle crisi e alle minacce alla sicurezza che ci sono attualmente, compresi i disastri naturali, e a questo scopo è spesso necessario ricorrere sia a capacità civili che a capacità militari e richiedere una più stretta cooperazione tra le due. La definizione dell’approccio globale dell’Unione europea e le sue capacità congiunte di gestione civile e militare di crisi sono stati i tratti distintivi della politica europea di sicurezza e difesa (PESD) e ne costituiscono il valore aggiunto fondamentale. L’istituzione del servizio europeo per l’azione esterna (SEAE) rappresenta un ulteriore contributo all’elaborazione di un approccio europeo realmente globale alla gestione civile e militare di crisi, alla prevenzione di conflitti e alla costruzione della pace e doterà l’Unione europea di strutture adeguate, personale e risorse finanziarie che le consentiranno di adempiere le sue responsabilità globali, in linea con la Carta delle Nazioni Unite.</p>
    </intervention>
    <intervention id="2-295" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ho votato contro la relazione sulla cooperazione civile-militare e sulla creazione di capacità civili-militari. La relazione descrive in grande dettaglio gli attuali sviluppi della politica di sicurezza. A mio parere, però, essa non dà risposte chiare, decisive e positive a interrogativi importanti quali, ad esempio, se l’Unione europea, a lungo termine, sarà in grado di affermare la propria autonomia o se manterrà gli strettissimi rapporti che la legano alla NATO e, di conseguenza, trasferirà agli Stati Uniti le proprie responsabilità nel campo della politica estera.</p>
    </intervention>
    <intervention id="2-870" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Ora che le guerre civili ed etniche si vanno gradualmente sostituendo alle guerre tra Stati e domineranno lo scenario dei conflitti nel XXI secolo, la linea di confine tra mantenimento della pace e costruzione della pace si sta facendo viepiù incerta. La natura mutevole dei conflitti richiede una più ampia cooperazione tra le capacità civili e quelle militari. La missione di vigilanza in Aceh, svoltasi tra il 2005 e il 2006 sotto la guida dell’Unione europea con un grandissimo successo, è un esempio importante e un memento di come sinergie civili-militari possano stabilizzare la pace e costruire, con tempestività ed efficienza, un clima di fiducia in un ambiente instabile. Mentre il gruppo di disarmo, guidato da esperti militari, monitorava il rapido e positivo processo di disarmo, il gruppo di esperti civili lavorava alla trasformazione di quel processo in una piattaforma per promuovere un ulteriore sviluppo del dialogo politico e consentire alle due parti di impegnarsi in maniera credibile a favore di una pace permanente. L’utilizzo di competenze civili e militari non deve essere limitato dalla denominazione tecnica della natura delle operazioni, bensì deve essere deciso sulla base di una valutazione della sua adeguatezza ed efficienza in termini di costi. Ho votato a favore della relazione perché penso che essa sia decisiva nel facilitare l’ulteriore sviluppo di una dimensione non aggressiva ma nondimeno coerente e competente delle politiche estere dell’Unione europea.</p>
    </intervention>
    <intervention id="2-869" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della relazione del collega in quanto ritengo che questo sia un tema importante e che la relazione lo tratti in modo serio e tenendo conto di tutta una serie di aspetti.</p>
      <p sl="it">La cooperazione prevista nella relazione, è un'attività tipica delle moderne operazioni di supporto alla pace (PSO), nel cui ambito la componente militare interagisce con quella civile (autorità locali, organizzazioni e agenzie nazionali e internazionali e non governative), al fine di ripristinare condizioni di vita accettabili e di avviare la ricostruzione. Tali attività provvedono ad assicurare e a mantenere la piena cooperazione fra militari, popolazione civile e istituzioni locali, allo scopo di creare le condizioni necessarie a favorire il raggiungimento degli obiettivi assegnati. È pertanto importante che l'Unione europea sostenga e favorisca tale tipo di collaborazione</p>
    </intervention>
    <intervention id="2-868" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della relazione perché condivido l’idea che l’Unione europea potrà adempiere le proprie responsabilità di mantenere la pace, prevenire conflitti, rafforzare la sicurezza internazionale e assistere le popolazioni colpite da disastri solamente se ci sarà un migliore coordinamento tra le risorse civili e quelle militari e se saranno disponibili le risorse necessarie per potenziare le capacità dell’Unione di gestione globale di crisi.</p>
    </intervention>
    <intervention id="2-296" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ci siamo astenuti dalla votazione su questa relazione perché ci si continua a impegnare e concentrare troppo sulle capacità militari e troppo poco sulle attività civili e di prevenzione.</p>
    </intervention>
    <intervention id="2-867" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Ancora una volta il Parlamento europeo ha espresso il proprio forte sostegno allo sviluppo della politica europea di sicurezza e difesa, nonostante gli venga decisamente negata la possibilità di assumere un ruolo attivo nella sua definizione. Siamo tutti consapevoli del valore aggiunto di tale politica, la quale, soprattutto, offre l’opportunità di combinare tra loro capacità civili e militari, anche se nella pratica, come si sottolinea nella relazione, resta ancora molto da fare. Sono favorevole all’integrazione delle strutture istituzionali di questa politica nel servizio europeo per l’azione esterna, ma mi associo al relatore laddove evidenzia la necessità che tale servizio collabori strettamente con le strutture che rimangono all’interno della Commissione.</p>
    </intervention>
    <intervention id="2-297" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Noi siamo senz’altro a favore della cooperazione rafforzata civile-militare in alcune attività, ma questa relazione ha un impianto affatto diverso perché mira essenzialmente a portare avanti le ambizioni dell’Unione europea nel campo della difesa al fine di promuovere la sua integrazione. Non condividiamo questi obiettivi, in particolare: l’idea di un libro bianco dell’Unione europea sulla difesa che “dovrebbe individuare in modo esplicito le opportunità per la messa in comune delle risorse a livello UE”, la richiesta di un aumento del personale da destinare a doppioni di strutture militari comunitarie già esistenti, l’istituzione di un “quartier generale operativo permanente dell'UE, responsabile per la pianificazione operativa e la condotta delle operazioni militari dell'UE” e l’idea di un gruppo di paesi che facciano da battistrada nel portare avanti l’integrazione della politica di difesa attraverso il meccanismo della “cooperazione strutturata permanente” previsto dal trattato di Lisbona. E potrei citare molti altri esempi. Per tutti questi motivi, abbiamo votato contro la risoluzione.</p>
    </intervention>
    <intervention id="2-298" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Con il trattato di Lisbona, la definizione di una politica comune di difesa è diventata uno degli obiettivi concreti dell’Unione europea. Lo scopo è quello di migliorare la capacità dell’Unione di svolgere un ruolo di gestione di crisi consentendo il ricorso a risorse finanziarie, civili e militari e un loro impiego più efficiente. Le capacità militari saranno sviluppate a livello comunitario dagli Stati membri intenzionati in tal senso, nell’ambito della cooperazione strutturata permanente (CSP). La relazione dell’onorevole Ehler chiede che siano fissate le condizioni per la cooperazione militare e si dia una definizione chiara della CSP. In quanto austriaca, per me è molto importante che le definizioni siano chiare, soprattutto riguardo all’attuazione della clausola di solidarietà, prevista dall’articolo 22 del trattato sul funzionamento dell’Unione europea, e della clausola di reciproca assistenza, prevista dall’articolo 42, paragrafo 7, del trattato sull’Unione europea, citate anch’esse nella relazione. La clausola di reciproca assistenza stabilisce specificamente che non sarà pregiudicato il carattere peculiare della politica di sicurezza e difesa di alcuni Stati membri, garantendo così il mantenimento della neutralità.</p>
      <p sl="de">Come in passato, la clausola di solidarietà lascia alle autorità nazionali la decisione se chiedere o meno, e in quale forma, l’assistenza dell’Unione europea. I cittadini austriaci, però, si sono molto preoccupati a seguito della pubblicazione nei media di una serie di articoli, e pertanto abbiamo bisogno di sapere in via definitiva come saranno queste nuove componenti militari dell’Unione europea.</p>
    </intervention>
    <intervention id="2-300" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sulla proposta di regolamento del Parlamento europeo e del Consiglio che istituisce un piano a lungo termine per lo stock di acciuga nel Golfo di Biscaglia e per le attività di pesca che sfruttano tale stock, perché essa può contribuire a mantenere gli stock di biomassa a livelli tali da consentire uno sfruttamento sostenibile sulla base di pareri scientifici.</p>
    </intervention>
    <intervention id="2-301" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Visti l’importanza della pesca dell’acciuga nel Golfo di Biscaglia, il danno causato dalla sua chiusura a coloro che ne dipendono (pescatori, riparatori di reti, industria conserviera, eccetera) e la mancata compensazione della perdita di reddito con gli aiuti concessi dagli Stati membri, è essenziale elaborare un piano a lungo termine per la ricostituzione degli stock di acciuga in modo tale che i pescatori possano cominciare a utilizzare tali risorse senza mettere a repentaglio l’esistenza di questa specie, che riveste un’importanza vitale per la pesca e l’industria conserviera europee. Per quanto riguarda la riduzione del 10 per cento delle quote di pesca e le modalità di calcolo dello sfruttamento, credo che tali misure siano eccessive perché non tengono conto del loro possibile impatto economico e sociale sulle attività industriali e sulle persone interessate.</p>
    </intervention>
    <intervention id="2-866" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa proposta di regolamento mira a istituire un piano a lungo termine per lo stock di acciuga nel Golfo di Biscaglia e le attività di pesca che lo sfruttano. La pesca dell’acciuga nel Golfo di Biscaglia è chiusa dal 2005 a causa delle cattive condizioni in cui si trovava lo stock di questa specie. Per riportare lo stock di acciuga nel Golfo di Biscaglia a un livello tale da rendere possibile uno sfruttamento sostenibile, è necessario attuare misure di gestione di lungo periodo per garantire che l’utilizzo di questo stock sia compatibile con uno sfruttamento sostenibile, assicurando così, per quanto possibile, la stabilità della pesca e, allo stesso tempo, un basso rischio di crollo dello stock stesso. Sono lieto che, nell’ambito della relazione, sia stato adottato un piano a lungo termine, in luogo di provvedimenti annuali ad hoc, per l’attribuzione delle possibilità di pesca, perché in tal modo si assicura la stabilità del settore ittico e si rafforzano il monitoraggio e l’applicazione delle norme. Ritengo anch’io che sia opportuno sostenere le attività di controllo, ispezione e sorveglianza delle competenti amministrazioni regionali, perché sono queste ultime ad avere il polso della situazione, e che sia necessario redigere e pubblicare una relazione prima dell’inizio della stagione di pesca.</p>
    </intervention>
    <intervention id="2-302" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il preoccupante stato di conservazione dello stock di acciuga nel Golfo di Biscaglia ha portato alla chiusura della pesca di questa specie nel 2005. Il risultato della chiusura – che ha prodotto le inevitabili e tragiche conseguenze sul piano economico e sociale dalle quali è sempre necessario mettere in guardia, in questo come in altri casi, e che vanno quanto più possibile mitigate – è che gli stock di acciuga si stanno ricostituendo, al punto che si potrà riprenderne lo sfruttamento. Noi crediamo che le decisioni sulla chiusura delle attività di pesca, sulla loro riapertura e sulle condizioni di sfruttamento delle risorse debbano fondarsi sempre, prima di tutto e innanzi tutto, su dati e pareri scientifici relativi allo stato delle risorse. È quindi essenziale che tali dati siano quanto più rigorosi e aggiornati possibile, nel senso che per questo scopo si devono stanziare fondi sufficienti, specificamente attraverso gli strumenti finanziari della politica comune della pesca.</p>
      <p sl="pt">I piani a lungo termine sono uno strumento importante di gestione della pesca perché permettono di coniugare un fattore essenziale come la conservazione a livelli sostenibili delle risorse ittiche con la garanzia di prospettive di sfruttamento a medio termine, la qual cosa è indispensabile per dare stabilità economica e sociale alla pesca e alle comunità locali che da essa dipendono.</p>
    </intervention>
    <intervention id="2-303" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La pesca dell’acciuga nel Golfo di Biscaglia è chiusa dal 2005 a causa delle cattive condizioni dello stock di quella specie. La relazione illustra in dettaglio gli obiettivi di un piano che mira a conservare la biomassa dello stock di acciuga nel Golfo di Biscaglia a un livello tale da consentirne uno sfruttamento sostenibile corrispondente alla resa massima sostenibile, sulla base di pareri scientifici e garantendo allo stesso tempo al settore ittico tutta la stabilità e redditività possibili. Questo piano è simile ad altri piani a lungo termine per la pesca di specie pelagiche (come quello adottato di recente per lo stock di aringhe della Scozia occidentale), nel senso che prevede una norma di controllo del pescato per lo sfruttamento a rese elevate di lungo termine e nel contempo tutela dal rischio di un crollo dello stock.</p>
    </intervention>
    <intervention id="2-865" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La sospensione della pesca dell’acciuga nel Golfo di Biscaglia dal 2005 ha creato gravi difficoltà agli operatori economici che si guadagnano da vivere grazie a questa attività economica. Oggi, dopo cinque anni di sospensione, lo stock di acciuga nel Golfo di Biscaglia si è ricostituito e ha raggiunto livelli accettabili, tanto che è possibile riprenderne la pesca, ma sulla base di un piano a lungo termine per evitare che lo stock scenda a livelli tali da esporre la specie al rischio di estinzione, cosicché la pesca dell’acciuga possa tornare a far parte delle attività economiche di quest’area.</p>
    </intervention>
    <intervention id="2-304" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nonostante l’introduzione di contingenti per la pesca dell’acciuga nel Golfo di Biscaglia, non altrettanto è stato fatto per le specie pelagiche e il tonno. Il numero di pescherecci operanti in quell’area è sceso da 391 nel 2005 a 239 nel 2009, con considerevoli effetti sull’economia della zona. Secondo la relatrice, però, lo stock di acciuga non si è ancora ricostituito. C’è bisogno di un nuovo piano di gestione per risolvere questo problema, che è legato allo stock di acciuga e non deve essere rinegoziato ogni anno.</p>
      <p sl="de">La relatrice è del parere che il nuovo piano debba anche stabilire i meccanismi di controllo utilizzati per verificare i livelli di pescato. Mi sono astenuto dal voto perché la relatrice ha comunicato che molto probabilmente gli articoli del piano riguardanti i controlli saranno emendati da un nuovo regolamento di controllo del Consiglio e di non sapere con esattezza cosa ciò possa comportare.</p>
    </intervention>
    <intervention id="2-305" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">La pesca dell'acciuga nel Golfo di Biscaglia riveste una notevole importanza sociale ed economica. Tale pesca è chiusa dal 2005 e la flotta è passata da 391 pescherecci in quell'anno a 239 nel 2009, il che ha avuto ripercussioni dirette su oltre 2500 famiglie. Tale chiusura ha provocato gravi danni alle categorie interessate, vale a dire i pescatori, le persone che riparano le reti da pesca, l'industria conserviera, ecc. La perdita di reddito non è stata coperta dagli aiuti compensativi concessi dagli Stati membri.</p>
      <p sl="it">L'applicazione del piano consentirà di sottrarre la gestione dell'acciuga ai negoziati politici che hanno luogo ogni anno in dicembre e le permetterà di conseguire gli obiettivi a lungo termine in materia di gestione delle risorse europee, garantendone la sostenibilità e la massima redditività.</p>
      <p sl="it">La norma di cattura definisce il TAC (o totale ammissibile di catture) per ogni anno di pesca immediatamente dopo la valutazione dello stock conformemente alle campagne di maggio di ogni anno, il che consente di trarre immediatamente il miglior partito da tali informazioni. Tutte le realtà produttive e locali interessate attendono la riapertura di questa pesca e hanno dato un contributo importante all'elaborazione del testo. Per questi motivi la mia indicazione di voto sul provvedimento nel suo complesso è positiva.</p>
    </intervention>
    <intervention id="2-864" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la pesca all'acciuga nel Golfo di Biscaglia ha una grande importanza sotto il profilo sociale ed economico. Tale attività è però ferma da cinque anni e ciò ha causato ripercussioni dirette sui pescatori e loro famiglie nonché sull'indotto che ruotava intorno a tale settore lavorativo, tra cui i riparatori di reti da pesca e l'industria conserviera. Purtroppo, gli aiuti posti in essere dagli Stati membri non hanno compensato la grave perdita di reddito. È opportuno, quindi, rivedere tale blocco e porre in essere un piano di lunga durata per trovare una soluzione che tenga conto delle varie istanze.</p>
      <p sl="it">In ragione di ciò, ho votato a favore della relazione della collega soprattutto in quanto questa introduce una norma di cattura che ottimizza le catture adottando il principio di precauzione che offre anche massimi economici attendibili per questa pesca.</p>
    </intervention>
    <intervention id="2-863" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Nel Golfo di Biscaglia, la pesca dell’acciuga riveste una grande importanza socio-economica e la sua chiusura nel 2005 ha causato gravi danni a tutti coloro che da essa dipendono (pescatori, riparatori di reti, industria conserviera, eccetera). Ho votato a favore della relazione perché penso che il piano a lungo termine ci permetterà di soddisfare l’esigenza di razionalizzare lo sfruttamento di questa risorsa, garantendo la sostenibilità a lungo termine della pesca e riducendo il rischio di un crollo dello stock di acciuga.</p>
    </intervention>
    <intervention id="2-306" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Questa discussione sulla situazione degli stock di acciuga e sul piano di ricostituzione rappresenta, come è già stato osservato, un punto di svolta sia per questa specie ittica sia per le relazioni tra Consiglio, Parlamento e Commissione.</p>
      <p sl="es">A tale proposito, il nostro gruppo ha appoggiato sin dall’inizio le proposte cautelative avanzate dalla Commissione, soprattutto per quanto riguarda: 1) la norma di sfruttamento (che secondo noi non deve superare lo 0,3); 2) il fatto che il totale ammissibile di catture (TAC) debba tener conto dell’esca viva; 3) il fatto che qualsiasi riduzione del TAC, qualora ritenuta necessaria, debba essere pari ad almeno il 25 per cento.</p>
      <p sl="es">Questi tre punti sono stati infine accolti dalla maggioranza dei membri della commissione per la pesca, e confido che lo stesso avverrà durante il voto in Aula. Si tratta chiaramente di un caso esemplare; mi auguro che ne trarremo le debite conseguenze e che, per una volta, ci comporteremo come medici olistici, invece che come medici legali.</p>
    </intervention>
    <intervention id="2-862" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della risoluzione perché credo che le misure proposte dalla Commissione per il controllo e la vigilanza delle aree di pesca siano necessarie. La risoluzione è un tentativo di affrontare il problema della mancanza di informazioni sugli stock di sugarello stabilendo una formula per il calcolo di un tetto massimo annuale di sbarchi consentiti e di catture ammissibili di sugarelli in determinate zone per le navi che praticano questo tipo di pesca.</p>
      <p sl="pt">I soggetti principali del settore interessati dal nuovo piano sono i proprietari, gli armatori e gli equipaggi di pescherecci pelagici che operano nelle zone di distribuzione dello stock occidentale di sugarello, cioè il Mare del Nord, le aree a ovest delle Isole Britanniche, la parte occidentale del Canale della Manica, le acque a ovest della Bretagna, il Golfo di Biscaglia e le acque al largo delle coste settentrionali e nord-occidentali della Spagna, allo scopo precipuo di garantire uno sfruttamento delle risorse acquatiche vive che sia tale da creare condizioni economiche, ambientali e sociali sostenibili. È importante notare altresì che il Portogallo è riuscito a conservare i suoi interessi di pesca e potrà continuare a godere del suo storico diritto di pescare in quelle aree. Esprimo il mio apprezzamento per questa soluzione positiva, di cui beneficerà la pesca costiera di piccole dimensioni, che è del tutto compatibile con la tutela delle risorse.</p>
    </intervention>
    <intervention id="2-308" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Quelli occidentali sono, dal punto di vista economico, gli stock di sugarello più importanti presenti in acque comunitarie. Per tale ragione, dobbiamo ragionare sia in termini di sfruttamento di lungo periodo di risorse acquatiche vive, per creare le condizioni necessarie per la sostenibilità e lo sviluppo, sia in termini sociali, per tener conto delle esigenze dei proprietari, degli armatori e degli equipaggi dei pescherecci. Ecco perché appoggio la proposta della Commissione riguardante un piano pluriennale per gli stock occidentali di sugarello e le modalità di pesca di questi stock.</p>
    </intervention>
    <intervention id="2-309" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sulla proposta di un piano pluriennale per lo stock occidentale di sugarello e per le attività di pesca che sfruttano tale stock perché essa contribuisce a garantire uno sfruttamento sostenibile sotto il profilo economico, ambientale e sociale di questi stock. Tale proposta, che riguarda direttamente il Portogallo, prende in considerazione anche le caratteristiche e le finalità specifiche delle flotte interessate, non da ultima la flotta artigianale, nell’ottica di fornire grandi quantità di pesce fresco alla popolazione.</p>
    </intervention>
    <intervention id="2-310" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Tutelare la pesca insieme con gli interessi economici e sociali ad essa collegati – in aggiunta agli interessi alimentari – non significa garantire un diritto di pesca senza regole e senza limiti. Sappiamo che le risorse ittiche sono limitate e che una pesca intensiva non lascia agli stock sfruttati il tempo necessario per riprodursi in quantità sufficienti. È dunque importante definire piani di mantenimento e conservazione degli stock ittici cercando di coniugare gli interessi economici e sociali in gioco con la conservazione delle specie, la quale è essenziale ai fini del mantenimento a lungo termine delle possibilità di pesca. Attraverso gli emendamenti presentati e adottati, la relazione tutela la pesca tradizionale del sugarello e, in particolare, permette a trenta pescherecci portoghesi di continuare a operare nel Golfo di Biscaglia, proseguendo così un’attività che è vitale per l’interesse nazionale, come ha chiaramente sottolineato l’onorevole Patrão Neves, relatrice ombra del gruppo del Partito popolare europeo (Democratico cristiano) per questa relazione.</p>
    </intervention>
    <intervention id="2-861" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa proposta è un tentativo di affrontare il problema della mancanza di informazioni sugli stock di sugarello stabilendo una formula per i pescherecci impegnati nella pesca di questa specie e tenendo conto di un tetto massimo annuo di sbarchi consentiti e di catture ammissibili di sugarelli in determinate zone. La formula si basa sugli indicatori scientifici e biologici più affidabili attualmente disponibili riguardo allo sviluppo dello stock. Mi fa piacere che si siano tenute in considerazione le flotte artigianali, tradizionalmente specializzate in questo tipo di pesca destinata a soddisfare il consumo locale di pesce fresco; per tale motivo, le zone di pesca da istituire non devono essere troppo distanti dalla costa. Desidero ricordare l’importante ruolo svolto dal Parlamento europeo, che ha respinto ed emendato gli atti delegati della Commissione in questa materia.</p>
    </intervention>
    <intervention id="2-311" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">I piani pluriennali rappresentano uno strumento importante di gestione della pesca perché permettono di coniugare l’essenziale mantenimento a livelli sostenibili delle risorse ittiche con la garanzia di prospettive di sfruttamento a medio termine di tali risorse, il che è indispensabile per dare stabilità economica e sociale alla pesca e alle comunità locali che da essa dipendono. Accogliamo perciò con favore l’adozione sia della relazione sia dell’emendamento presentato dal nostro gruppo sulla distribuzione geografica del totale ammissibile di catture (TAC), che a nostro giudizio è d’importanza cruciale per un approccio economicamente e socialmente equo alla gestione degli stock. Nel fissare i limiti dell’attività di pesca, la pesca costiera e quella artigianale, che servono a rifornire la popolazione di pesce fresco per il consumo, non vanno trattate allo stesso modo della pesca industriale, che si occupa invece della lavorazione industriale e dell’esportazione.</p>
      <p sl="pt">Affinché la gestione delle risorse ittiche tenga sicuramente conto degli aspetti biologici e ambientali, oltre che di quelli economici e sociali, è necessario riconoscere che le caratteristiche delle flotte e la destinazione del pesce sono elementi da prendere in considerazione in sede di determinazione dei TAC.</p>
    </intervention>
    <intervention id="2-312" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">La relazione che ho presentato prevede un piano pluriennale di gestione per uno degli stock di pesce più importanti in Europa. Grazie al piano pluriennale per il sugarello, gli stock di questa specie potranno raggiungere in futuro il massimo livello sostenibile. La proposta è stata avanzata originariamente dal comitato consultivo regionale per gli stock pelagici e sottolinea l’importanza del settore pelagico europeo ai fini di una gestione sostenibile degli stock ittici.</p>
      <p sl="ga">I deputati spagnoli e portoghesi volevano creare due zone per i totali ammissibili di catture, ma la loro raccomandazione non ha senso e penalizzerebbe la flotta pelagica irlandese. In sede di votazione finale sono riuscito a modificare quegli emendamenti.</p>
      <p sl="ga">Questa relazione è una delle prime iniziative legislative sulla pesca adottate ai sensi del trattato di Lisbona e per tale motivo ci sono stati alcuni ritardi procedurali.</p>
    </intervention>
    <intervention id="2-313" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Nella mia circoscrizione elettorale, il sugarello è cresciuto d’importanza e l’anno scorso nei porti scozzesi sono stati scaricati, solamente da pescherecci stranieri, sugarelli per un valore di circa due milioni di sterline. Tale cifra dimostra che il sugarello è importante per molti paesi, così come è importante una gestione corretta dello stock. Sono pienamente d’accordo con l’onorevole Gallagher sul fatto che lo stock occidentale dev’essere considerato come uno stock unico. Credo che i paesi che praticano la pesca del sugarello debbano avere il diritto di collaborare alla gestione di questa importante risorsa.</p>
    </intervention>
    <intervention id="2-860" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">La proposta mira a garantire che lo sfruttamento delle risorse acquatiche vive avvenga in condizioni sostenibili dal punto di vista economico, ambientale e sociale. Poiché la proposta è ancora in prima lettura, sarà possibile emendarla nelle fasi successive. L’orientamento generale della proposta è positivo e quindi bisogna dare anche ad altri l’opportunità di dire la loro.</p>
    </intervention>
    <intervention id="2-314" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La proposta istituisce un piano pluriennale per lo stock occidentale di sugarello e le attività di pesca che sfruttano tale stock. La Commissione ha predisposto uno strumento giuridico di gestione dello stock di sugarello che è in linea con i valori di riferimento disponibili per la conservazione e le considerazioni sulla sostenibilità a lungo termine. La proposta mira a garantire che lo sfruttamento delle risorse acquatiche vive avvenga in condizioni sostenibili dal punto di vista economico, ambientale e sociale.</p>
    </intervention>
    <intervention id="2-859" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’istituzione di un piano pluriennale per lo stock occidentale di sugarello e le attività di pesca che sfruttano tale stock è d’importanza vitale ai fini di un utilizzo efficiente e corretto delle risorse ittiche. In tal modo, e a condizione che le norme siano rispettate, gli stock ittici non subiranno crolli e sarà possibile sfruttare queste risorse in modo sostenibile. È importante che la relazione dia al Portogallo la possibilità di mantenere i livelli di catture che aveva in passato, perché essi sono essenziali per mantenere in buona salute l’industria ittica, che negli ultimi tempi ha subito parecchi contraccolpi.</p>
    </intervention>
    <intervention id="2-315" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">In un periodo in cui le catture eccessive di stock si stanno diffondendo sempre più, è necessario discutere maggiormente dell’introduzione di quote di pescato e, quindi, anche di come rispettarle e monitorarle. Gli scienziati, però, non sono ancora riusciti a determinare con precisione il livello degli stock delle varie specie ittiche – in questo caso, del sugarello. Ne consegue che tutte le misure adottate si basano su stime. Nondimeno, è a tali stime che occorre fare riferimento per fissare il totale ammissibile di catture. Mi sono astenuto dal voto perché la relazione non analizza in maniera sufficientemente dettagliata gli aspetti economici della pesca del sugarello.</p>
    </intervention>
    <intervention id="2-858" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della relazione del collega in quanto ne condivido impianto e messaggio.</p>
      <p sl="it">Ritengo infatti che, man mano che la scienza evolve, i valori utilizzati per determinare i riferimenti biologici potrebbero essere oggetto di nuovi e diversi pareri scientifici. In queste circostanze, è ovvio che il piano dovrebbe prevedere la possibilità di adeguare i fattori di riferimento.</p>
      <p sl="it">Concordo con il relatore per quanto riguarda l'accesso alla zona per le navi che praticano la pesca di sugarelli. È opportuno, infatti, creare una regola più flessibile di quella che suggerisce la Commissione. Le navi che praticano la pesca di sugarelli in una zona devono poter sbarcare le catture in un porto che si trova in un'altra zona. Pertanto, credo che un sistema in base a cui il comandante di un peschereccio sarebbe tenuto a registrare i dati relativi alle catture e al luogo in cui esse avvengono sia realizzabile ed equo.</p>
    </intervention>
    <intervention id="2-857" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">I piani pluriennali sono uno strumento fondamentale per garantire che lo sfruttamento delle risorse ittiche vive avvenga in condizioni sostenibili dal punto di vista economico, ambientale e sociale. Per tale motivo ho votato a favore della relazione sulla proposta di istituire un piano pluriennale di gestione dello stock occidentale di sugarello, e sono lieto che l’emendamento presentato dall’onorevole Patrão Neves sia stato approvato, perché esso è essenziale per garantire la tutela della pesca artigianale e degli interessi del Portogallo in questo campo.</p>
    </intervention>
    <intervention id="2-316" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La disputa tra le istituzioni verte su quale parte del piano di gestione della pesca riguardi la fissazione dei totali ammissibili di catture (TAC) e rientri pertanto nell’esclusiva responsabilità del Consiglio. Alcuni Stati membri ritengono che debba essere il solo Consiglio a decidere sull’intero piano, ma la loro posizione non gode di ampio sostegno, neppure da parte dei servizi giuridici del Consiglio. I più ritengono che la formula matematica per il calcolo dei TAC debba essere stabilita dal Consiglio, non secondo la procedura di codecisione. Il 1o dicembre 2009, cioè il giorno in cui è entrato in vigore il trattato di Lisbona, la commissione per la pesca ha espresso un “voto indicativo” sull’emendamento presentato dall’onorevole Gallagher e da altri, senza tuttavia procedere alla votazione finale sulla proposta di relazione emendata, allo scopo di dare ai relatori (l’onorevole Gallagher sul sugarello e l’onorevole Bilbao Barandica sull’acciuga) un mandato politico per negoziare con il Consiglio. Alla fine, dopo quasi un anno di tentennamenti da parte di quest’ultimo, la commissione per la pesca ha deciso di effettuare una votazione vera e propria per esercitare pressione sul Consiglio e indurlo ad attivarsi.</p>
    </intervention>
    <intervention id="2-317" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Sotto il profilo economico, lo stock occidentale di sugarello è quello più importante in acque comunitarie. La proposta della Commissione europea istituisce un piano pluriennale per questo stock e le attività di pesca che lo sfruttano. È auspicabile garantire che lo sfruttamento delle risorse acquatiche vive avvenga in condizioni economiche, ambientali e sociali sostenibili. Questa proposta potrebbe persino fungere da modello per piani pluriennali futuri riguardanti la regolamentazione delle possibilità di pesca in acque comunitarie. Sono favorevole agli emendamenti presentati dalla commissione per la pesca del Parlamento europeo, che mirano a garantire maggiore flessibilità, attraverso la fissazione di limiti minimi e massimi, in sede di determinazione dei fattori biologici di riferimento e di calcolo delle catture ammissibili totali, nonché maggiore coordinamento con le norme che istituiscono un sistema comunitario di controllo per accertare il rispetto delle regole della politica comune della pesca. Per questi motivi voto a favore della relazione.</p>
    </intervention>
    <intervention id="2-856" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Il Mar Baltico è stato classificato come “area marittima sensibile” (PSSA) dal Comitato per la protezione dell’ambiente marino dell’Organizzazione marittima internazionale. Ne consegue che il Mar Baltico rappresenta uno degli ecosistemi marini più preziosi e sensibili del mondo. Ho votato a favore delle disposizioni contenute nel documento, che esorta a preparare il terreno per uno sfruttamento sostenibile delle riserve ittiche senza dover necessariamente abbassare gli standard di commercializzazione. Per limitare efficacemente il rigetto di quantità eccessive di esemplari giovani e sottodimensionati appartenenti o meno a specie bersaglio, è importante che l’industria della pesca sia incoraggiata ad avvalersi delle attrezzature più selettive e a non pescare in aree caratterizzate dalla presenza di grandi quantità di pesce sottodimensionato o appartenente a specie non bersaglio. Occorre avviare una revisione della pratica del rigetto, e ritengo che questa rappresenterà una delle questioni più rilevanti per il 2011, contestualmente alla discussione sulla riforma della politica comune europea per la pesca.</p>
    </intervention>
    <intervention id="2-319" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Seguiamo tutti con grande preoccupazione le ripercussioni sull’ambiente dell’attività umana della pesca di massa, e condividiamo la medesima inquietudine a proposito della riduzione delle riserve e della pesca industriale incontrollata. Alla luce di ciò, sono a favore dell’introduzione dello sfruttamento sostenibile delle risorse acquatiche vive e della revisione delle aree protette del Mar Baltico.</p>
    </intervention>
    <intervention id="2-320" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mi sono espressa a favore della relazione in quanto propone restrizioni sulla pesca della passera pianuzza e del rombo chiodato nel Mar Baltico. La pesca industriale nel Mar Baltico dev’essere urgentemente fermata. Vista la mancanza di dati scientifici affidabili su cui valutare le catture dei pescatori industriali, è essenziale introdurre senza ulteriore indugio una documentazione completa delle catture, accompagnata da un monitoraggio continuo delle imbarcazioni coinvolte in tali attività di pesca. Convengo con la posizione del Parlamento europeo, secondo cui occorre intervenire immediatamente ai sensi della politica comune della pesca per risolvere la questione della pesca industriale nel Mar Baltico, tenendo presente che, dal punto di vista dell’ambiente, tale pesca è deleteria per l’ecosistema di questo mare.</p>
      <p sl="lt">Non dobbiamo dimenticare che Mar Baltico è uno degli ecosistemi marini più preziosi del mondo e che la regione in questione è stata classificata come “area marittima sensibile” (PSSA). Inoltre, il clima del Mar Baltico sta cambiando e diverse specie di pesci si stanno adattando a tale mutamento, nel senso che stanno cambiando anche le loro rotte di migrazione e le modalità di riproduzione. Per tale ragione, concordo con l’invito rivolto dal Parlamento alla Commissione a condurre una revisione delle aree marine protette nel Mar Baltico.</p>
    </intervention>
    <intervention id="2-321" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Per l’Unione europea, e soprattutto per un paese come il Portogallo, che ha una vocazione per il mare e per la pesca e un settore della pesca e delle conserve molto sviluppato, è essenziale che la pesca continui a essere un’attività economica possibile e sostenibile. Il Portogallo ha bisogno della pesca e, di conseguenza, necessita che il mare mantenga la propria capacità di fornire risorse ittiche e che le specie continuino a potersi riprodurre. Per tale ragione specifica, concordo col relatore quando afferma che “onde prevenire efficacemente le catture accessorie e limitare il rigetto di quantità eccessive di esemplari giovani e sottodimensionati appartenenti o meno a specie bersaglio, è di fondamentale importanza che l’industria della pesca sia incoraggiata ad avvalersi delle attrezzature più selettive e a non pescare in aree caratterizzate dalla presenza di grandi quantità di pesce sottodimensionato o appartenente a specie non bersaglio”.</p>
    </intervention>
    <intervention id="2-855" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Onde prevenire efficacemente la selezione qualitativa e limitare il rigetto di quantità eccessive di esemplari giovani e sottodimensionati, è di fondamentale importanza che l’industria della pesca sia incoraggiata ad avvalersi delle attrezzature più selettive e a non pescare in aree caratterizzate dalla presenza di grandi quantità di pesce sottodimensionato o appartenente a specie non bersaglio.</p>
      <p sl="pt">Ritengo che introdurre il divieto completo di rigetto nel caso della passera pianuzza o di altri pesci appartenenti alla medesima famiglia sia inappropriato, in quanto influirebbe negativamente sulle riserve di passera pianuzza. Il divieto di rigetto in mare potrebbe inoltre sortire l’effetto indesiderato di fungere da argomentazione per la legalizzazione della pesca su larga scala del merluzzo sottodimensionato nel Mar Baltico. È opportuno precisare che il Mar Baltico è stato classificato come “area marittima sensibile” (PSSA) dal Comitato per la protezione dell’ambiente marino dell’Organizzazione marittima internazionale.</p>
    </intervention>
    <intervention id="2-322" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione, che appoggia una proposta tesa a semplificare l’aspetto amministrativo, ma che non apporta cambiamenti significativi alle restrizioni sulla pesca della passera pianuzza e del rombo chiodato nel Mar Baltico.</p>
    </intervention>
    <intervention id="2-854" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La pesca deve rappresentare un’attività economica sostenibile nel lungo periodo, e ciò è possibile solamente attraverso una gestione oculata delle risorse ittiche. Le preoccupazioni espresse dal relatore sono pertanto legittime e tengono conto della necessità di proteggere le specie e conservare la biodiversità. Concordo pertanto con i divieti e le restrizioni adottate.</p>
    </intervention>
    <intervention id="2-853" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Poiché le riserve ittiche del Mar Baltico sono limitate, occorre regolamentare in maniera rigorosa la cattura di specie ittiche preziose. A tal fine, è importante definire con precisione il compito delle organizzazioni competenti dell’Unione europea, in modo da poter effettuare il monitoraggio e imporre restrizioni sullo sfruttamento indiscriminato delle risorse marine. È essenziale stabilire delle quote per consentire la ricostituzione delle risorse ittiche del Mar Baltico. A tutti i soggetti coinvolti nella pesca andrebbe trasmesso un messaggio chiaro sulle gravi conseguenze che potrebbe comportare lo sfruttamento irrazionale delle risorse ittiche.</p>
    </intervention>
    <intervention id="2-323" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Su un numero crescente di specie ittiche del Mar Baltico incombe una minaccia immediata. Ad esempio, in questo mare vengono catturati meno merluzzi rispetto a 15 anni fa, e i pesci in questione sono più piccoli e di qualità inferiore. Uno dei fattori maggiormente determinanti in tal senso è la pesca industriale e il modo in cui vengono gestite le catture accessorie. In alcuni casi, la pesca costiera, tradizionale e su piccola scala riesce a garantire una gestione sostenibile delle riserve ittiche. Mi sono astenuto, in quanto la relazione dichiara apertamente che sulla questione non sono disponibili dati scientifici affidabili.</p>
    </intervention>
    <intervention id="2-852" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della risoluzione.</p>
      <p sl="it">L'esperienza maturata nel Mar Baltico utilizzando un sistema di rigetti dimostra che tale sistema funziona adeguatamente ed è praticabile per talune specie di pesci. Le specie che danno luogo a catture accessorie possono avere un basso valore di mercato, possono essere completamente inadatte al consumo umano o può essere illegale sbarcarle. Si pongono, pertanto, le basi per lo sfruttamento sostenibile degli stock ittici, senza che sia necessario abbassare il livello delle norme di commercializzazione. Onde prevenire efficacemente le catture accessorie e limitare il rigetto di quantità di esemplari giovani e sottodimensionati, è di fondamentale importanza che l'industria della pesca sia incoraggiata ad avvalersi delle attrezzature più selettive e a non pescare in aree caratterizzate dalla presenza di grandi quantità di pesce sottodimensionato e appartenente a specie non bersaglio.</p>
      <p sl="it">Si dovrebbero inoltre introdurre periodi di fermo variabili che si adattino ai cicli riproduttivi dei pesci. Il clima nel Mar Baltico sta subendo cambiamenti ai quali le diverse specie di pesce si stanno adattando, il che significa che anche i loro cicli migratori e riproduttivi si stanno modificando. Alla luce di tali considerazioni emerge la necessità di una revisione delle aree protette.</p>
    </intervention>
    <intervention id="2-851" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della relazione in quanto ritengo che sia essenziale promuovere la gestione sostenibile delle risorse marine, in linea con l’obiettivo di preservare le riserve ittiche del Baltico, uno degli ecosistemi più preziosi e sensibili del mondo.</p>
    </intervention>
    <intervention id="2-324" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Le norme tecniche dettagliate che disciplinano la pesca nel Mar Baltico (misura di maglia, zone chiuse, ecc.) sono contenute nel regolamento del Consiglio 2187/2005. Tuttavia, prima dell’entrata in vigore del trattato di Lisbona, il Consiglio ha frequentemente approvato misure-scorciatoia per adottare celermente tali norme inserendole nel regolamento sulle quote. Ad esempio, il regolamento del Consiglio (CE) 1226/2009 che stabilisce le quote per il 2010 contiene disposizioni relative a misure tecniche, segnatamente l’articolo 7 sul divieto della selezione qualitativa e l’allegato III concernente le restrizioni sulla pesca della passera pianuzza e del rombo chiodato. Dopo Lisbona, tale pratica non è più legale, pertanto occorre emendare il regolamento del Consiglio 2187/2005. È l’unico scopo di questa proposta, ed è stato adottato all’unanimità in seno alla commissione per la pesca.</p>
    </intervention>
    <intervention id="2-850" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Il prossimo anno il Parlamento europeo discuterà la riforma della politica comune della pesca (PCP). Concordo sul fatto che tale processo debba prevedere misure volte a migliorare lo sfruttamento sostenibile delle risorse ittiche e la gestione efficace delle risorse marine. Come indicato dall’Organizzazione marittima internazionale, il Mar Baltico è una “area marittima sensibile”. Ne consegue che il Mar Baltico rappresenta uno degli ecosistemi marini più preziosi e sensibili del mondo, ma non dobbiamo dimenticare l’aspetto umano della questione, che non viene citato nella relazione. L’industria della pesca vanta una tradizione di lunga data in Lituania. Benché il settore della pesca rappresenti una percentuale relativamente piccola del PIL lituano, è particolarmente importante per l’economia del paese. Negli ultimi anni, le regioni della Lituania che dipendono dalla pesca hanno dovuto affrontare notevoli difficoltà di ordine economico e sociale, a causa del calo delle risorse ittiche e della politica di conservazione delle riserve.</p>
      <p sl="lt">In Lituania sta diventando sempre più difficile trarre sostentamento dalle attività correlate alla pesca. Le retribuzioni basse rendono tale attività poco attraente per i giovani. Di conseguenza, la Lituania e altri Stati membri dell’UE devono continuare ad attuare la maggior parte delle politiche definite dal Fondo europeo per la pesca. Tali aiuti serviranno a creare nuovi posti di lavoro, ad aumentare il valore dei prodotti ittici e a promuovere l’ecoturismo, eccetera.</p>
    </intervention>
    <intervention id="2-326" speaker_id="photo_generic" name="Andrew Henry William Brons e Nick Griffin" is_mep="True" mode="written">
      <p sl="en">Ci siamo astenuti dal votare sulle relazioni Bilbao Barandica, Gallagher e Ferreira per il fatto che nel medesimo documento erano contenute proposte vantaggiose e dannose. Abbiamo tuttavia votato a favore della relazione Gróbarczyk, malgrado i dubbi su alcune parti del contenuto (ad esempio, quando suggerisce che il sistema di rigetto avrebbe potuto funzionare per determinate specie di pesci – noi siamo contrari al sistema di rigetto in toto). Ci siamo espressi a favore della relazione in quanto promette una revisione di tale sistema. È tutto quello che possiamo sperare nei limiti della politica comune per la pesca.</p>
    </intervention>
    <intervention id="2-328" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Nel complesso concordo con gli emendamenti proposti, visto che l’introduzione di specie esotiche è uno dei principali elementi di turbativa degli ecosistemi e, insieme alla distruzione degli habitat naturali, rappresenta uno dei fattori più determinanti in termini di perdita della biodiversità globale, come viene riconosciuto dalla Commissione. Appoggio pertanto la proposta che delinea le condizioni per l’introduzione di specie esotiche e localmente assenti definendo con precisione i requisiti a cui dovranno conformarsi gli impianti di acquacoltura chiusi e la necessità di supervisionare tali impianti allo scopo di assicurare il rispetto dei requisiti tecnici proposti dagli specialisti.</p>
      <p sl="pt">L’acquacoltura, soprattutto in un periodo in cui sta per essere avviata una nuova strategia europea nel settore, necessita di notevole sostegno per la ricerca scientifica e lo sviluppo tecnologico nel campo dell’allevamento di specie autoctone, per garantire una maggiore diversificazione. Convengo con gli emendamenti che presuppongono un maggiore coinvolgimento del Parlamento nel settore mediante l’adeguamento delle vecchie disposizioni sulla comitologia al trattato sul funzionamento dell’Unione europea.</p>
    </intervention>
    <intervention id="2-329" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Porgo anzitutto i miei complimenti al relatore Ferreira per aver elaborato questa relazione sulla quale ho espresso voto favorevole.</p>
      <p sl="it">Recenti studi hanno evidenziato la necessità di sviluppare il settore dell'acquacoltura europea e di intensificare la ricerca scientifica nel campo dell'allevamento delle specie autoctone. In questo modo sarà possibile garantire un miglioramento della sicurezza, della qualità e della diversificazione dei prodotti offerti ai consumatori e quindi assicurare una maggiore protezione dell'ambiente.</p>
      <p sl="it">Per quanto riguarda l'introduzione di specie esotiche in sistemi di acquacoltura chiusi, che secondo la Commissione riguarda soprattutto "pratiche acquicole e di ripopolamento", ritengo che questa pratica debba essere accompagnata da una rigorosa vigilanza di queste strutture, degli impianti e delle attività di trasporto di questi animali onde evitare eventuali fughe che creerebbero turbativa degli ecosistemi autoctoni e degli habitat naturali, rappresentando uno dei maggiori fattori che contribuisce maggiormente alla perdita della biodiversità a livello mondiale.</p>
    </intervention>
    <intervention id="2-330" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione concernente l’utilizzo di specie esotiche e localmente assenti nell’acquacoltura, in quanto permetterà di rafforzare i requisiti a cui dovrebbero essere soggetti gli impianti di acquacoltura chiusi e il trasporto delle specie, in modo da ridurre al minimo l’impatto sugli ecosistemi e la biodiversità.</p>
    </intervention>
    <intervention id="2-331" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il settore europeo dell’acquacoltura conta più di 16 500 aziende, un fatturato annuale globale che supera i 3,5 miliardi di euro e circa 64 000 dipendenti, tra diretti e indiretti. Inoltre, con l’assottigliarsi delle riserve ittiche, l’acquacoltura sta creando innumerevoli opportunità per le industrie europee. Alla semplificazione del processo di introduzione di specie esotiche e localmente assenti nell’acquacoltura, come proposto, deve corrispondere, come contropartita, la definizione rigorosa dei requisiti a cui dovranno conformarsi gli impianti di acquacoltura chiusi, nonché la necessaria supervisione degli impianti, in modo da assicurare che si tenga debito conto e che si rispettino tutti i requisiti tecnici proposti dagli specialisti.</p>
    </intervention>
    <intervention id="2-849" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La proposta della Commissione di emendare il regolamento attuale si basa sull’esito del progetto IMPASSE, un’azione concertata sugli impatti ambientali delle specie esotiche nell’acquacoltura. Il progetto propone una definizione operativa di impianto di acquacoltura chiuso, più precisa e rigorosa rispetto all’attuale, conformemente alla quale “il grado di rischio associato con le specie esotiche potrebbe essere notevolmente ridotto, fino a raggiungere possibilmente un livello accettabile, se si riducessero le possibilità di fuga di organismi bersaglio e non bersaglio mediante l’adozione di opportune misure durante il trasporto e l’applicazione di protocolli chiaramente definiti negli impianti riceventi”. Ho votato a favore della relazione in quanto concordo con la necessità di esonerare dall’obbligo di autorizzazione l’introduzione e le traslocazioni in impianti di acquacoltura chiusi, dispensando così gli operatori da tale formalità amministrativa.</p>
    </intervention>
    <intervention id="2-332" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Per quanto riguarda la questione fondamentale della relazione, come da noi dichiarato durante la discussione – la semplificazione della procedura per l’introduzione di specie esotiche nell’acquacoltura, in “impianti chiusi” – tale intervento deve andare di pari passo con la definizione più precisa possibile dei requisiti ai quali dovranno conformarsi tali impianti, in linea con dati tecnici e scientifici aggiornati. Va inoltre garantita la supervisione degli impianti prima della loro apertura e durante il loro funzionamento. Lo sviluppo sostenibile dell’acquacoltura richiede un robusto sostegno per la ricerca scientifica e lo sviluppo tecnologico nel campo dell’allevamento di specie autoctone. Tali specie sono da preferire a quelle esotiche, in modo da consentire una diversificazione della produzione e dell’offerta alimentare e un miglioramento della sua qualità, garantendo nel contempo una maggiore sicurezza ambientale.</p>
      <p sl="pt">Per quanto riguarda il processo di stesura della relazione, accolgo con favore il fatto che la Commissione abbia incorporato le proposte adottate dalla commissione per la pesca nella sua proposta di regolamento. L’unica cosa che deploro è che sia stato ritenuto indispensabile presentare formalmente una nuova proposta, il che ha comportato un ritardo nella formalizzazione dell’accordo in prima lettura.</p>
    </intervention>
    <intervention id="2-333" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Benché l’acquacoltura rappresenti una fonte importante sia di occupazione sia di cibo, è essenziale che l’ambiente venga tutelato da potenziali minacce. La legislazione corrente si pone proprio questo obiettivo e la proposta odierna non pregiudicherà tali sforzi. Di conseguenza, ho appoggiato la relazione.</p>
    </intervention>
    <intervention id="2-848" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Mentre le riserve ittiche presenti negli oceani del mondo si stanno lentamente esaurendo e la resa delle catture sta raggiungendo il proprio limite, l’allevamento di pesci e crostacei nell’acquacoltura ha acquisito via via maggiore importanza negli ultimi anni. La produzione dell’acquacoltura è pertanto un settore in crescita, a cui la relazione dedica la dovuta attenzione. La percentuale di impianti di acquacoltura allestiti in acque continentali, quali la piscicoltura di stagno o gli impianti di scorrimento, rivelano tassi di crescita più elevati di altri settori di produzione alimentare, e la produzione in queste strutture supera già quella degli impianti marittimi. La piscicoltura di stagno, in particolare, vanta una lunga tradizione: l’allevamento di pesci e crostacei si pratica da centinaia di anni, principalmente in stagni artificiali. Gli impianti di acquacoltura chiusi offrono chiaramente enormi vantaggi ecologici, oltre che per la risoluzione del problema degli antibiotici. Appoggio la relazione, che impone condizioni quadro importanti per gli impianti di acquacoltura chiusi e definisce con precisione i prerequisiti per l’introduzione di specie ittiche esotiche. Onde evitare la distruzione degli ecosistemi autoctoni mediante l’introduzione ottimale di specie esotiche, è importante appoggiare allevamenti con impianti chiusi.</p>
    </intervention>
    <intervention id="2-334" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La relazione Ferreira riguarda l’emendamento del regolamento del Consiglio 708/2007, che stabiliva condizioni quadro per disciplinare le pratiche di acquacoltura in relazione alle specie esotiche e localmente assenti. Tale quadro è ora soggetto a revisione dopo il completamento del cosiddetto progetto IMPASSE, il cui obiettivo consisteva nella messa a punto di orientamenti per pratiche corrette dal punto di vista ambientalistico, relative all’introduzione e alle traslocazioni in acquacoltura. Ho votato a favore della relazione.</p>
    </intervention>
    <intervention id="2-847" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">L’introduzione di specie esotiche è una delle cause principali della perdita di biodiversità a livello globale e del dissesto degli ecosistemi terrestri. L’introduzione di specie esotiche in acquacoltura deve pertanto stimolare una definizione precisa dei requisiti a cui dovranno conformarsi gli impianti di acquacoltura chiusi, e la supervisione degli stessi. Anche il trasporto di specie bersaglio e non bersaglio dev’essere soggetto a norme e supervisione severe. Per tali ragioni ho votato a favore della relazione. Ritengo tuttavia che la ricerca e lo sviluppo per l’allevamento di specie autoctone andrebbero rafforzati per ridurre i rischi associati all’introduzione di specie esotiche e promuovere una produzione più sostenibile.</p>
    </intervention>
    <intervention id="2-846" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’introduzione di specie esotiche è uno dei principali elementi di turbativa degli ecosistemi e, unitamente alla distruzione degli habitat naturali, costituisce uno dei fattori che maggiormente contribuiscono alla perdita di biodiversità e livello mondiale. Alla semplificazione della procedura per l'introduzione di specie esotiche nell'acquacoltura devono corrispondere, come contropartita, una definizione rigorosa dei requisiti che gli impianti di acquacoltura chiusi saranno tenuti rispettare, conformemente ai risultati del progetto IMPASSE, e la necessaria supervisione degli impianti, in modo da garantire che tutti i requisiti tecnici proposti dagli specialisti siano debitamente tenuti presenti e rispettati.</p>
      <p sl="pt">Lo sviluppo sostenibile dell'acquacoltura europea richiede un robusto sostegno per la ricerca scientifica e lo sviluppo tecnologico nel campo dell'allevamento di specie autoctone, in modo da consentire una diversificazione della produzione e dell'offerta alimentare e un miglioramento della sua qualità, garantendo nel contempo una maggiore sicurezza ambientale.</p>
    </intervention>
    <intervention id="2-335" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Oltre alla distruzione degli habitat naturali, l’introduzione di specie esotiche nei nostri ecosistemi costituisce uno dei fattori che maggiormente contribuiscono alla perdita di biodiversità e livello mondiale. Sempre più specie sono minacciate dall’estinzione nell’acquacoltura, che sta causando danni a lungo termine all’intero ecosistema. Mi sono astenuto, in quanto la relazione non entra sufficientemente nei dettagli dei problemi effettivi.</p>
    </intervention>
    <intervention id="2-845" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">L'introduzione di specie esotiche è uno dei principali elementi di turbativa degli ecosistemi e, unitamente alla distruzione degli habitat naturali, costituisce uno dei fattori che maggiormente contribuiscono alla perdita di biodiversità a livello mondiale. L'introduzione di specie esotiche nei mari costieri europei e nelle acque interne è dovuta in moltissimi casi alle "pratiche acquicole e di ripopolamento".</p>
      <p sl="it">Alla semplificazione della procedura per l'introduzione di specie esotiche nell'acquacoltura devono corrispondere, come contropartita, una definizione rigorosa dei requisiti che gli impianti di acquacoltura chiusi saranno tenuti a rispettare e la necessaria supervisione degli impianti, in modo da garantire che tutti i requisiti tecnici proposti dagli specialisti siano debitamente tenuti presenti e rispettati.</p>
      <p sl="it">Lo sviluppo sostenibile dell'acquacoltura europea richiede un robusto sostegno per la ricerca scientifica e lo sviluppo tecnologico nel campo dell'allevamento di specie autoctone, in modo da consentire una diversificazione della produzione e dell'offerta alimentare e un miglioramento della sua qualità, garantendo nel contempo una maggiore sicurezza ambientale. Mi auguro, quindi, che sia attuato un energico incoraggiamento in tale settore.</p>
    </intervention>
    <intervention id="2-844" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della relazione alla luce del fatto che i risultati del progetto IMPASSE hanno rivelato che “il grado di rischio associato con le specie esotiche potrebbe essere notevolmente ridotto, fino a raggiungere possibilmente un livello accettabile, se si riducessero le possibilità di fuga di organismi bersaglio e non bersaglio mediante l’adozione di opportune misure durante il trasporto e l’applicazione di protocolli chiaramente definiti negli impianti riceventi”. Pertanto, è perfettamente ragionevole esonerare dall’obbligo di autorizzazione l’introduzione di specie esotiche in impianti di acquacoltura chiusi.</p>
      <p sl="pt">La riduzione degli oneri amministrativi e dei costi delle domande di autorizzazione rappresenta un incentivo importante per il settore dell’acquacoltura. Se sarà accompagnata da una definizione precisa dei requisiti a cui dovranno conformarsi gli impianti di acquacoltura chiusi, nonché da un monitoraggio adeguato di tale conformità, non pregiudicherà la necessaria tutela della biodiversità e dell’ambiente.</p>
    </intervention>
    <intervention id="2-336" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La proposta della Commissione concerne gli emendamenti a un regolamento sull’utilizzo di specie esotiche nell’acquacoltura sulla base del progetto IMPASSE, che riguardava gli impatti ambientali delle specie esotiche nell’acquacoltura. Tale progetto ha prodotto una definizione operativa di impianto di acquacoltura chiuso, più precisa e rigorosa rispetto all’attuale, e che presuppone un approccio in base al quale il grado di rischio associato alle specie esotiche potrebbe essere notevolmente ridotto. Alla luce dei suddetti risultati, la Commissione propone di esonerare dall’obbligo di autorizzazione l’introduzione e le traslocazioni in impianti di acquacoltura chiusi, dispensando così gli operatori da tale formalità amministrativa. Come rileva il relatore, l’introduzione di specie esotiche è uno dei principali elementi di turbativa degli ecosistemi e, unitamente alla distruzione degli habitat naturali, costituisce uno dei fattori che maggiormente contribuiscono alla perdita di biodiversità e livello mondiale. L’introduzione di tali specie nei mari costieri europei e nelle acque interne è dovuta in moltissimi casi alle “pratiche acquicole e di ripopolamento”. Alla luce di ciò, il relatore ha presentato un emendamento che precisa che gli “impianti di acquacoltura chiusi” sono solamente quelli situati sulla terraferma, al fine di ridurre le possibilità di sopravvivenza degli esemplari in fuga. Gli altri emendamenti riguardavano le disposizioni sulla comitologia.</p>
    </intervention>
    <intervention id="2-338" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L’utilizzo di specie esotiche e localmente assenti nell’acquacoltura danneggia gli ecosistemi naturali, oggetto di protezione da parte dell’UE, e causa in particolare la perdita di biodiversità a livello globale. Il progetto IMPASSE è un’azione concertata sugli impatti ambientali delle specie esotiche nell’acquacoltura, che ha dimostrato la necessità di impedire la fuga di tali specie e di materiale biologico durante il trasporto. Accolgo con favore questa relazione del Parlamento europeo perché è incentrata sulla biosicurezza e, al contempo, sull’accelerazione delle formalità amministrative relative all’obbligo di autorizzazione per l’introduzione e le traslocazioni in impianti di acquacoltura chiusi. Una definizione chiara e rigorosa di “impianto di acquacoltura chiuso”, nonché l’elenco regolarmente aggiornato di tutti gli impianti da parte degli Stati membri, porterà allo sviluppo sostenibile di tale settore. Gli Stati membri devono supervisionare essi stessi gli impianti e le modalità di trasporto delle specie. Appoggio anche l’impegno nei confronti della ricerca scientifica e dello sviluppo tecnologico come mezzo per ridurre gli effetti nocivi di tale settore sugli ecosistemi naturali. Infine, mi preme sottolineare il fatto che la normativa è stata modificata ricorrendo alla procedura legislativa ordinaria della codecisione, come previsto nel trattato di Lisbona.</p>
    </intervention>
    <intervention id="2-843" speaker_id="96958" name="William (The Earl of) DARTMOUTH" is_mep="True" mode="written" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">L’UKIP si oppone a qualsiasi tipo di gestione comunitaria delle nostre industrie, in quanto dovrebbe spettare ai governi nazionali eletti prendere decisioni sul futuro e su potenziali sovvenzioni alle miniere di carbone. Tuttavia, in questo caso l’UE, esulando dalle norme consuete in materia di aiuti statali, propone accordi speciali per i governi al fine di garantire una maggiore flessibilità nella gestione delle sovvenzioni per le miniere di carbone. Gli emendamenti nn 25 e 36 chiedono un’estensione del periodo di flessibilità prima che si applichino le norme consuete sugli aiuti di Stato – che l’UKIP può in un certo senso sostenere. L’UKIP si è astenuto su questi due emendamenti e sulla votazione finale in quanto, pur non approvando alcun tipo di norma comunitaria sugli aiuti di Stato (dovrebbe infatti spettare ai governi nazionali decidere sui livelli di sovvenzione), il fatto di concedere agli Stati membri una maggiore flessibilità e di estendere tale periodo è vantaggioso e più democraticamente giustificabile, visto che il potere di prendere tali decisioni viene rimesso nuovamente nelle mani dei governi.</p>
    </intervention>
    <intervention id="2-842" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. Benché rappresenti ormai soltanto una piccola parte del mercato energetico comunitario, il settore minerario del carbone garantisce un’occupazione ai cittadini comunitari in esso impiegati e sviluppo economico nelle regioni scarsamente popolate e remote dove sono situate la maggior parte delle industrie estrattive del carbone. Ho appoggiato gli emendamenti che prevedono una proroga della chiusura di miniere di carbone non competitive fino al 2018 con la possibilità di tenere aperte le miniere se non diventano competitive nel periodo prestabilito. Al momento della chiusura delle miniere non competitive, è importante garantire lo stanziamento dei finanziamenti a lungo termine necessari ad assicurare la protezione dell’ambiente e la riqualificazione degli ex siti di estrazione. In alcune regioni, le miniere rappresentano l’unica forma di industria e la loro chiusura si tradurrà nel licenziamento di molti dipendenti. Pertanto, è essenziale garantire loro un’assistenza adeguata su base pluriennale e diverse misure a livello di mercato del lavoro, quali la riqualificazione, per creare condizioni favorevoli alla loro reintegrazione nel mercato del lavoro. Ho pertanto appoggiato la proposta della Commissione europea di stanziare tali aiuti fino al 2026.</p>
    </intervention>
    <intervention id="2-841" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mi sono espressa a favore della relazione Rapkay, in quanto sostengo misure quali la proroga della scadenza per la chiusura delle miniere carbonifere non competitive. A tale riguardo, ritengo che così facendo cercheremo di evitare un’ondata massiccia di licenziamenti; gli Stati membri più colpiti dalla nuova normativa sono Romania, Spagna e Germania. Ritengo che l’attività delle miniere non competitive andrebbe cessata in linea col piano di chiusura solamente se tali miniere non riescono a diventare redditizie entro la scadenza prefissata.</p>
      <p sl="ro">Mi preme incoraggiare il ricorso ad aiuti regressivi per coprire le perdite di produzione come parte di un piano debitamente definito per la chiusura delle miniere. A decorrere dal 1° gennaio 2011, metà delle miniere attive in Romania saranno interessate da un piano di chiusura. Alla luce di ciò, ritengo che gli aiuti dovranno essere maggiormente indirizzati ad attutire l’impatto sociale e ambientale.</p>
    </intervention>
    <intervention id="2-340" speaker_id="photo_generic" name="Gerard Batten, John Bufton, Derek Roland Clark, Trevor Colman e Nigel Farage" is_mep="True" mode="written">
      <p sl="it">L’UKIP si oppone a qualsiasi tipo di gestione comunitaria delle nostre industrie, in quanto dovrebbe spettare ai governi nazionali eletti prendere decisioni sul futuro e su potenziali sovvenzioni alle miniere di carbone. Tuttavia, in questo caso l’UE, esulando dalle norme consuete in materia di aiuti statali, propone accordi speciali per i governi al fine di garantire una maggiore flessibilità nella gestione delle sovvenzioni per le miniere di carbone. Gli emendamenti nn 25 e 36 chiedono un’estensione del periodo di flessibilità prima che si applichino le norme consuete sugli aiuti di Stato – che l’UKIP può in un certo senso sostenere. L’UKIP si è astenuto su questi due emendamenti e sulla votazione finale in quanto, pur non approvando alcun tipo di norma comunitaria sugli aiuti di Stato (dovrebbe infatti spettare ai governi nazionali decidere sui livelli di sovvenzione), il fatto di concedere agli Stati membri una maggiore flessibilità e di estendere tale periodo è vantaggioso e più democraticamente giustificabile, visto che il potere di prendere tali decisioni viene rimesso nuovamente nelle mani dei governi.</p>
    </intervention>
    <intervention id="2-840" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Consultato dalla Commissione, al Parlamento europeo era stato chiesto di pronunciarsi – questo giovedì, 23 novembre – sulla questione degli aiuti di Stato per agevolare la chiusura delle miniere di carbone non competitive. L’ostacolo principale era rappresentato dalla data limite. La Commissione ha proposto il 1° ottobre 2014. Per ragioni ambientali, ritengo che sia importante diversificare le nostre fonti di produzione energetica e promuovere metodi produttivi sostenibili. Il 2014 sembrerebbe quindi una data ragionevole. Tuttavia, dato l’impatto sociale della chiusura delle miniere e le difficoltà di riconversione dei minatori, è necessario prevedere misure di sostegno durante il processo di chiusura. La maggioranza del Parlamento europeo ha pertanto deciso di prorogare l’erogazione di aiuti statali fino al 31 dicembre 2018. Ho deciso di astenermi dalla votazione finale, in quanto ritengo che la cosa più importante sia dare priorità alle fonti energetiche sostenibili ma, al contempo, è anche indispensabile tener conto delle conseguenze economiche e sociali della chiusura delle miniere.</p>
    </intervention>
    <intervention id="2-839" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho deciso di votare a favore della relazione Rapkay “Aiuti di Stato per agevolare la chiusura di miniere di carbone non competitive”. La relazione propone di posticipare di quattro anni i termini per la chiusura delle miniere di carbone non competitive: dal 2014, come indicato originariamente nella proposta della Commissione europea, al 2018.</p>
      <p sl="ro">La relazione invita inoltre la Commissione europea a definire una strategia per riqualificare i lavoratori interessati dalle chiusure. Non dobbiamo dimenticare che alcune regioni dell’Unione europea sono totalmente dipendenti dal settore minerario dal punto di vista sia economico sia sociale, e tra queste regioni si annovera anche Valea Jiului in Romania. Il settore estrattivo dà lavoro a 100 000 persone nell’Unione europea.</p>
    </intervention>
    <intervention id="2-838" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la crisi economica e finanziaria, ancora in corso, nel colpire duramente le economie dei Paesi occidentali, cosiddetti sviluppati, ha messo in evidenza che il paradigma economico dell´efficienza e delle capacità di autoregolamentazione dei mercati non é più fondato sulla realtà, in quanto la realtà ha richiamato alla responsabilità, anche etica, tutti gli attori dell´economia e dei mercati, soprattutto finanziari, di cui questi ultimi tempi hanno evidenziato la totale assenza. Lo sbilanciamento sul fronte finanziario dell´intera economia dimostra che il fronte industriale necessita di un rafforzamento straordinario, in quanto costituisce ancora un settore fondamentale per l´economia, soprattutto reale. Tener conto dei vantaggi e svantaggi competitivi e comparati tra territori, soprattutto a livello internazionale, non può far dimenticare che il settore minerario é presente in aree in cui occorre favorire preliminarmente lo sviluppo di valide alternative economiche e occupazionali e potenziare ammortizzatori sociali che possano evitare dolorosi incrementi di disoccupazione di lavoratori difficilmente ricollocabili. La relazione sugli aiuti di Stato per agevolare la chiusura di miniere di carbone non competitive, che abbiamo votato, mi pare vada, almeno in parte, in tale direzione.</p>
    </intervention>
    <intervention id="2-341" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mi sono espresso a favore della relazione, in quanto ritengo che le miniere carbonifere non competitive debbano poter beneficiare degli aiuti di Stato, visto che in caso contrario sarebbero costrette a chiudere, dando così luogo a un’ondata enorme di licenziamenti e a problemi sociali gravissimi. Il periodo di transizione che viene concesso per rendere redditizie tali miniere o per procedere alla loro chiusura è molto importante. La sua utilità consiste da una parte nel garantire la possibilità di riqualificare i lavoratori precedentemente impiegati nel settore carbonifero, e dall’altra nell’assicurare una transizione graduale a fonti energetiche più pulite.</p>
    </intervention>
    <intervention id="2-342" speaker_id="photo_generic" name="Göran Färm, Anna Hedh, Olle Ludvigsson and Marita Ulvskog" is_mep="True" mode="written">
      <p sl="sv">Noi socialdemocratici svedesi riteniamo che, per motivi sia ambientali sia di concorrenza, sia irragionevole mantenere le sovvenzioni per le miniere di carbone non competitive. Al contempo, consideriamo necessario attuare iniziative occupazionali e ambientali di ampio respiro nelle regioni interessate dalle chiusure che si renderanno presumibilmente necessarie a causa della sospensione delle sovvenzioni. Nel complesso, reputiamo che la proposta della Commissione in materia dia equilibrata e tenga debitamente conto di entrambi gli aspetti. Le sovvenzioni verranno gradualmente soppresse, ma tale processo verrà gestito in maniera oculata e terrà conto sia dei posti di lavoro sia dell’ambiente. Abbiamo quindi deciso di votare coerentemente a favore della linea adottata dalla Commissione.</p>
      <p sl="sv">Per quanto riguarda la possibilità di tenere aperte le miniere che si riveleranno redditizie durante il periodo di chiusura, condividiamo il parere della Commissione, secondo cui sarebbe sbagliato prevedere tale opzione. Per consentire un utilizzo corretto degli aiuti erogati, gli stessi devono presupporre un piano di chiusura definitivo. Per quel che concerne l’anno esatto di interruzione degli aiuti per la chiusura, non abbiamo particolari preferenze, ciononostante riteniamo che la proposta della Commissione per il 2014 sia più appropriata di quella del relatore che indica il 2018.</p>
    </intervention>
    <intervention id="2-343" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In assenza di norme specifiche sulla concessione di aiuti di Stato al settore minerario, visto che le leggi applicabili cesseranno di avere efficacia il 31 dicembre 2010, occorre prevedere delle norme che consentano ad alcuni Stati membri costretti a chiudere le proprie miniere di carbone di neutralizzare l’impatto sociale ed economico di tale chiusura. Poiché le miniere carbonifere sono concentrate in determinare regioni specifiche (in Germania, Spagna e Romania), le ripercussioni sociali della chiusura simultanea delle miniere potrebbero essere significative. In termini occupazionali, potrebbero essere a rischio circa 100 000 posti di lavoro; i minatori in questione potrebbero non riuscire a trovare un impiego in altri settori con la necessaria tempestività, e rischiano di diventare disoccupati di lungo periodo. Proprio per questo motivo, la proposta mira alla creazione di un quadro giuridico per gli Stati membri che consenta loro di gestire più efficacemente i potenziali effetti avversi della chiusura delle miniere, una potenziale conseguenza del ritiro graduale delle sovvenzioni. Mi riferisco in particolare agli effetti sociali e ambientali. La proposta vuole inoltre ridurre al minimo le distorsioni della concorrenza nel mercato interno.</p>
    </intervention>
    <intervention id="2-837" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Gli aiuti al settore carbonifero europeo sono disciplinati dal regolamento del Consiglio (CE) 1407/2002 de 23 luglio 2002, che scade il 31 dicembre 2010. In assenza di un nuovo quadro giuridico che preveda tipologie specifiche di aiuti statali all’industria carbonifera, gli Stati membri potranno erogare tali aiuti solamente nei limiti previsti dalle norme generali sugli aiuti di Stato applicabili a tutti i settori. Rispetto alla legislazione sul carbone, le norme generali sugli aiuti di Stato riducono significativamente le probabilità che tali aiuti vengano concessi all’industria carbonifera. Pertanto, è verosimile che alcuni Stati membri si vedano costretti a chiudere le miniere di carbone e a far fronte alle conseguenze sociali e regionali di tale decisione. Mi rendo conto che, data la concentrazione regionale di tali miniere, l’impatto sociale di una chiusura simultanea potrebbe essere significativo. Se si considerano anche i posti di lavoro dell’indotto dell’industria estrattiva, potrebbero essere a rischio 100 000 impieghi. Concordo pertanto con la proroga del piano di chiusura al 31 dicembre 2018, nonché con la chiusura delle unità produttive che non dovessero rivelarsi competitive entro tale data, e a condizione che il fabbisogno energetico dell’Unione non imponga il proseguimento delle loro attività.</p>
    </intervention>
    <intervention id="2-344" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione valuta e apporta modifiche positive alla proposta della Commissione europea che rettifica tale norma che, a propria volta, già modificava il termine per la concessione degli aiuti di Stato al settore carbonifero. In assenza di tale emendamento, la scadenza sarebbe stata il 31 dicembre 2010.</p>
      <p sl="pt">La nuova proposta della Commissione suggerisce ora di prorogare gli aiuti al 2014. Il Parlamento europeo ha tuttavia adottato una proposta, da noi approvata, di prolungare gli aiuti fino al 2018. Lo scopo di tale controproposta è tener conto dei problemi sociali – prevenire il licenziamento dei lavoratori e le difficoltà della loro reintegrazione nel mercato del lavoro – e ambientali, nonché difendere il sostegno richiesto per risolvere tali problemi.</p>
      <p sl="pt">Consideriamo positivo anche l’impegno a salvaguardare la sopravvivenza delle miniere di carbone che si riveleranno redditizie nel corso di questo processo, nonché la promessa di tenere anche conto delle questioni inerenti all’ambiente e alla salute pubblica.</p>
      <p sl="pt">Viene anche posto l’accento sull’esigenza di riqualificare gli ex siti di estrazione del carbone, in particolare la rimozione delle vecchie attrezzature minerarie, la messa in sicurezza, la bonifica e lo smaltimento delle acque reflue.</p>
    </intervention>
    <intervention id="2-345" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Ho votato a favore della relazione Rapkay e delle sovvenzioni statali per l’industria carbonifera. Il carbone continua a rappresentare una parte essenziale del mix energetico globale. Se non fosse più possibile estrarre il carbone in Europa, saremmo costretti a importarlo dagli Stati Uniti o dall’Australia.</p>
    </intervention>
    <intervention id="2-346" speaker_id="96772" name="Peter JAHR" is_mep="True" mode="written" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Ci vogliono tempo e una buona dose di fiducia per adattarsi ai cambiamenti delle strutture sociali. Pertanto, l’Unione europea e la Germania intendono porre fine alle sovvenzioni per le miniere di carbone non competitive. Il periodo da adesso al 2018 servirà a mettere in campo le necessarie misure di ristrutturazione. Si tratta di un compromesso soddisfacente che dimostra l’approccio lungimirante di tutti i soggetti coinvolti.</p>
      <p sl="de">Visto il numero elevato di persone che lavorano nel settore, è importante che l’Unione europea e gli Stati membri si adoperino per attutire l’impatto avverso in termini sociali e regionali e, per quanto possibile, a contenerlo. Sono pertanto molto lieto che il Parlamento europeo abbia oggi manifestato il proprio sostegno per questa posizione, che renderà possibile la difficile ma necessaria attuazione dei processi di adattamento in Europa e in Germania, in particolare, in maniera equilibrata e su una base politica stabile.</p>
    </intervention>
    <intervention id="2-347" speaker_id="97014" name="Karin KADENBACH" is_mep="True" mode="written" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Sulla questione del proseguimento dell’erogazione delle sovvenzioni per le miniere di carbone non competitive, non mi sono adeguata alla linea adottata dal mio gruppo e ho optato per l’astensione. A mio parere, dietro al voto in Parlamento si cela un riflesso nazionalistico e una mentalità poco lungimirante. Sono contraria alle sovvenzioni in quanto ritengo che, in linea di principio, l’impiego del carbone e le emissioni di CO2 che ne conseguono vadano in senso opposto a tutti i nostri sforzi per la lotta contro il cambiamento climatico. Il denaro che potremmo investire nelle fonti di energia rinnovabile viene letteralmente gettato in un pozzo senza fondo. A mio parere, dovremmo cercare alternative sostenibili nel campo della produzione energetica.</p>
      <p sl="de">Tuttavia, ci occorrono anche soluzioni alternative per il mercato del lavoro. È ovvio, in passato sono stati commessi degli errori e si è adottato un approccio miope alla politica occupazionale. Poiché sono a rischio molti posti di lavoro, preferirei che i fondi venissero messi a disposizione per la riconversione dei lavoratori coinvolti, invece che per continuare a sovvenzionare il carbone. Per tale ragione, ho deciso di astenermi invece di votare contro la relazione.</p>
    </intervention>
    <intervention id="2-836" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho votato a favore della relazione, in quanto sono d’accordo con il concetto fondamentale che ci debba essere una normativa “di transizione” nel settore. Benché il carbone e la sua estrazione siano tra le maggiori cause di inquinamento, in alcuni paesi sono anche una fonte importante di occupazione. Pertanto, la sospensione così improvvisa di parte di tali sovvenzioni potrebbe sortire un effetto molto deleterio su alcuni Stati membri dell’UE, ma è importante che il settore comprenda che in futuro non può fare soltanto affidamento su questi aiuti.</p>
    </intervention>
    <intervention id="2-835" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, vista la scarsità di fonti energetiche interne nell'Unione, ritengo che il sostegno all'industria carboniera sia giustificato a titolo delle politiche dell'UE volte a promuovere combustibili fossili rinnovabili e a più basso tenore di carbonio per la produzione di elettricità. Anche se credo che ciò non giustifichi un sostegno indeterminato a quelle miniere di carbone che si rivelino non competitive. Alla luce delle negative ripercussioni socioeconomiche derivanti dalla chiusura delle miniere, soprattutto nelle regioni scarsamente popolate, è opportuno prendere in considerazione una possibilità di sostegno, di aiuto.</p>
      <p sl="it">Ma, al fine di minimizzare le distorsioni di concorrenza nel mercato interno derivanti dagli aiuti, la Commissione avrà il compito di garantire la definizione, il mantenimento e il rispetto di regole precise ed efficaci. Per ciò che concerne, invece, il versante della tutela dell'ambiente, gli Stati membri avranno il compito di approntare un programma di misure volte ad attenuare l'impatto ambientale dell'utilizzo del carbone, nel campo dell'efficienza energetica, delle energie rinnovabili e della cattura e dello stoccaggio del carbonio.</p>
    </intervention>
    <intervention id="2-348" speaker_id="1023" name="Jean-Marie LE PEN" is_mep="True" mode="written" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="fr">Gli europeisti vogliono facilitare la chiusura delle ultime miniere di carbone ancora esistenti in Europa mediante aiuti di Stato a breve termine. Poiché la Germania e la Romania generano più del 40 per cento della loro energia elettrica con la combustione del carbone, ciò significa che più di 100 000 persone verranno sacrificate sull’altare dell’ultraliberalismo, con la scusa della concorrenza leale e della correttezza politica “verde”, che vorrebbe che ricavassimo la nostra elettricità dall’energia eolica. Nella loro ricerca di energie “rinnovabili”, questi paesi dovranno indubbiamente sostituire il carbone con energia elettrica generata dal nucleare e acquistata dai paesi limitrofi.</p>
      <p sl="fr">Io stesso ho fatto il minatore, e ricordo con una certa emozione tutte le miniere di carbone francesi ed europee che sono state chiuse, un’operazione che ha causato grandi sofferenze e che ha mandato in rovina intere regioni – regioni che sono diventate dei deserti economici e sociali e che spesso non si sono mai riprese. Pertanto, non posso che concludere che, in quest’area così come in molte altre, l’Europa di Bruxelles non si è adoperata per proteggere le nostre industrie e la nostra occupazione, ma ha preferito sperperare grandi quantità di denaro in progetti globalisti che non hanno alcuna incidenza sui problemi dei nostri concittadini.</p>
    </intervention>
    <intervention id="2-349" speaker_id="1922" name="Thomas MANN" is_mep="True" mode="written" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Ho votato a favore della relazione Rapkay perché il piano che prevede la sospensione graduale delle sovvenzioni all’industria estrattiva del carbone entro il 2018 è fortunatamente sostenuto da un’ampia maggioranza di tutti i gruppi. L’esempio della Germania mostra come un patto sul carbone sancito da governo centrale, Stati federali, sindacati e gestione aziendale possa tradursi in una produzione carbonifera efficiente senza dover ricorrere ai licenziamenti. 100 000 posti di lavoro in tutta Europa sono diventati più sicuri. A scanso di equivoci, è importante precisare che non si tratta di sovvenzioni permanenti e che lo scopo non è quello di aiutare aziende non competitive. Si tratta di adottare un approccio responsabile a un settore europeo tradizionale. L’utilizzo del carbone può essere facilmente giustificato, sia come carburante per generare elettricità, sia come materia prima per l’industria chimica, soprattutto in un periodo in cui risorse quali petrolio e gas naturale diventano sempre più scarse. La produzione di una quantità minima di carbone contribuisce alla nostra sicurezza energetica e ci aiuta a non dipendere dalle importazioni. È sbagliato dire che interrompere le sovvenzioni all’estrazione del carbone ci aiuterà a proteggere l’ambiente.</p>
      <p sl="de">Dal punto di vista del clima, non fa differenza se utilizziamo materie prime nostre o importate. Dobbiamo continuare a sostenere una tecnologia del carbone improntata all’ecologia e un approvvigionamento energetico sicuro basato sullo sfruttamento delle risorse interne. Una politica industriale attiva non è una questione del passato, bensì un compito per il futuro, che si deve basare su una strategia coerente per la concorrenza e su una politica sociale sensata che preveda la sicurezza del posto di lavoro.</p>
    </intervention>
    <intervention id="2-350" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">La scadenza del regolamento sul carbone, prevista il 31 dicembre 2010, costringerà alcuni paesi a chiudere le loro miniere carboniere. Ho votato a favore della proroga di tale norma fino al 31 dicembre 2030, al posto del 31 dicembre 2026 proposto dalla Commissione europea. Purtroppo, tale emendamento non ha ottenuto la maggioranza necessaria. È stato tuttavia appoggiato il punto che prevede di porre un freno alla drastica tendenza al ribasso degli aiuti complessivi per la chiusura concessi da ogni Stato membro. Inoltre, lo sfruttamento delle unità produttive interessate farà parte di un piano di chiusura definitivo con una scadenza che si sarebbe dovuta fissare per il 31 dicembre 2020, visto che è questo l’anno citato nel contesto dei progetti per captare, trasportare e immagazzinare il carbonio attualmente in via di sviluppo in diversi Stati membri.</p>
      <p sl="ro">La scadenza votata dalla maggioranza è stata il 31 dicembre 2018. Desidero precisare che tale scadenza ottenuta per le sovvenzioni rappresenta comunque un traguardo per il Parlamento europeo, in quanto proroga di quattro anni la data iniziale del 2014 proposta dalla Commissione europea.</p>
    </intervention>
    <intervention id="2-351" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione sugli aiuti statali per facilitare la chiusura di miniere di carbone non competitive. Il carbone è esente da norme sugli aiuti statali da 35 anni. La Commissione ha proposto di porre fine a quest’esenzione, prevedendo aiuti di Stato solamente per le miniere carbonifere destinate alla chiusura entro il 2014. Tutte le miniere di carbone che non chiuderanno entro tale data dovranno restituire gli aiuti statali e tutti i paesi che erogano tali aiuti dovranno presentare un piano per mitigare il cambiamento climatico. La Germania intende chiudere le miniere non competitive entro il 2018, e il relatore ha proposto un emendamento per prorogare la proposta fino al 2018. Mi è sembrato ragionevole avallare tale proposta.</p>
    </intervention>
    <intervention id="2-834" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Ho votato a favore della relazione in quanto, benché riguardi importanti questioni ambientali, quali le fonti energetiche e il cambiamento climatico, nonché questioni economiche tra cui la permanenza nel sistema economico di unità produttive non competitive, in un periodo di crisi economica e sociale è importante difendere le questioni sociali. Non andrebbero adottate misure che acuiscono la crisi. La risposta alla crisi viene dagli investimenti e dalla protezione delle persone, che in questo caso significa garantire condizioni che consentano la chiusura delle miniere nell’arco di un periodo che si estenda oltre la risoluzione attesa della crisi, tutelando così i posti di lavoro e combattendo la disoccupazione.</p>
    </intervention>
    <intervention id="2-833" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Gli aiuti citati nella relazione sono essenziali per sostenere coloro che rischiano di perdere il posto di lavoro in questo settore. Occorre organizzare immediatamente la riconversione dei lavoratori interessati dalla chiusura delle miniere, e vanno esplorati tutti i potenziali canali di finanziamento mediante fondi regionali, nazionali e comunitari.</p>
      <p sl="pt">Nel lungo periodo, il finanziamento delle misure tese a tutelare l’ambiente e a sostenere i costi derivanti dalla chiusura delle miniere deve proseguire fino a oltre il 2014. Una sospensione precoce delle sovvenzioni statali destinate al settore carbonifero potrebbe causare enormi problemi ambientali e finanziari nelle regioni interessate, e potrebbe rivelarsi persino più costosa di un’interruzione graduale di tali aiuti.</p>
    </intervention>
    <intervention id="2-352" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">È essenziale continuare a sostenere l’industria carbonifera europea per consentire la chiusura graduale delle miniere non competitive. Tuttavia, la proposta della Commissione non è sufficientemente ambiziosa. L’estrazione del carbone è concentrata soltanto in poche regioni che dovranno ristrutturare completamente le loro economie nei prossimi anni. In passato abbiamo fatto anche troppo spesso l’esperienza di regioni minerarie che sono diventate non competitive e hanno subito un declino sociale ed economico drammatico in un periodo di tempo brevissimo. Molte di queste regioni costituivano in passato le “perle nere” della performance economica europea.</p>
      <p sl="de">Se daremo loro il tempo di adattarsi al cambiamento delle condizioni, potranno continuare ad essere dei motori per l’economia. Se invece le pianteremo in asso, dovremo affrontare costi non indifferenti in termini di disoccupazione e fallimenti. L’argomentazione sostenuta dai Verdi secondo cui tale processo è nocivo per l’ambiente è fantasia pura. Il carbone nazionale è molto più ecologico di quello importato. Per questa ragione, ho votato a favore della relazione, formulata in maniera molto chiara.</p>
    </intervention>
    <intervention id="2-353" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione in quanto le misure in essa contenute, se approvate dal Consiglio, consentiranno di evitare ripercussioni sociali gravi in molti paesi membri dell’Unione europea. La scadenza proposta dalla Commissione europea è troppo ravvicinata e poco realistica. Per questo è stato necessario prorogare le sovvenzioni per la produzione carboniera fino al 2018. La Romania, il mio paese membro d’origine, conosce bene questa sfida sociale, e ritengo che tale proroga della scadenza sia un passo necessario e opportuno.</p>
    </intervention>
    <intervention id="2-832" speaker_id="96794" name="Sławomir NITRAS" is_mep="True" mode="written" nationality="Poland" birth_date="26-04-1973" birth_place="Połczyn Zdrój" p_group="Group of the European People's Party (Christian Democrats)" m_state="PL">
      <p sl="pl">La posizione adottata oggi dal Parlamento europeo sugli aiuti di Stato per facilitare la chiusura di miniere non competitive incontra la mia piena soddisfazione.</p>
      <p sl="pl">Va rilevato che gli aiuti statali concessi in casi del genere devono essere di natura eccezionale, e va assicurato il rispetto delle norme che, in realtà, consentono alle miniere di non chiudere grazie agli aiuti, e che non impongono esplicitamente la restituzione degli aiuti pubblici se non vengono cessate le attività estrattive. Non possiamo ritrovarci in una situazione in cui i fondi delle casse statali vengono utilizzati dalle miniere per diventare redditizie. Oggi abbiamo proposto un meccanismo che costringe gli Stati membri a imporre limiti coerenti agli aiuti pubblici, nonché una transizione graduale alle disposizioni generali che si applicano a tutti i settori dell’economia.</p>
    </intervention>
    <intervention id="2-831" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore della relazione del collega in quanto condivido il prolungamento del termine al 2018. Il termine del 2014 proposto dalla Commissione è ingiustificato, anche alla luce della valutazione d'impatto della Commissione.</p>
      <p sl="it">Sulla scorta della valutazione d'impatto della Commissione, e come logica conseguenza del regolamento (CE) n. 1407/2002, è opportuno fissare il termine al 2018, garantendo una soluzione socialmente accettabile che non comporti licenziamenti collettivi in vari Stati membri. In un momento di crisi come questo, non ritengo sia necessario chiudere stabilimenti e licenziare migliaia di lavoratori in tutta Europa.</p>
      <p sl="it">Inoltre, il problema relativo all'inquinamento non va affrontato in questa sede. Infatti, se venissero chiuse tali miniere di carbone non si risolverebbe il problema, in quanto il carbone anziché provenire da quelle miniere verrebbe importato dall'estero. Se si vuole trovare una soluzione per prevenire il cambiamento climatico, questa va trovata negli impianti che utilizzano carbone. È solo trasformando tale tipo di impianti che si ridurranno le emissioni.</p>
    </intervention>
    <intervention id="2-830" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Ringrazio il collega on. Rapkay per l'ottimo lavoro svolto e concordo sulle modifiche apportate. Ho espresso favorevolmente il mio voto, concordando con le misure necessarie per evitare le ripercussioni socioeconomiche estremamente negative della chiusura delle miniere, soprattutto nelle regioni scarsamente popolate.</p>
      <p sl="it">Vista la scarsità di fonti energetiche interne nell'Unione, il sostegno all'industria carboniera è giustificato a titolo della politica dell'Unione volta a incoraggiare il ricorso ai combustibili rinnovabili e ai combustibili fossili a basso tenore di carbonio per la produzione di elettricità. Appoggio, dunque, gli sforzi intrapresi che si conciliano con la più grande strategia del 20-20-20.</p>
    </intervention>
    <intervention id="2-354" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Il parere espresso dal Parlamento europeo sulla proposta di regolamento ha fatto sì che la scadenza delle sovvenzioni alla produzione di carbone sia stata prorogata al 31 dicembre 2018 (quattro anni in più rispetto alla proposta della Commissione) e riguardi solamente il carbon fossile. Il settore carbonifero dà lavoro a circa 100 000 persone. Le miniere la cui attività dipende dagli aiuti sono ubicate soprattutto nella regione tedesca della Ruhr, in Spagna nordoccidentale e nella regione rumena di Valea Jiului. Circa il 40 per cento della produzione rumena di elettricità si basa sul carbone, e soprattutto sul carbon fossile. La scadenza del 2014 (proposta dalla Commissione) per il piano di chiusura delle miniere è arbitraria e non giustificata dalla valutazione di impatto condotta dall’esecutivo stesso dell’UE. Di conseguenza, il 2018 garantisce una soluzione accettabile che tiene conto di tale valutazione d’impatto.</p>
      <p sl="ro">Il relatore è a favore di una riduzione graduale degli aiuti. Il ridimensionamento annuale non dev’essere inferiore al 10 per cento degli aiuti garantiti nel primo anno e deve basarsi solamente su un piano di chiusura monitorato attentamente. Ho votato a favore della relazione, in quanto l’applicazione della normativa nella forma proposta dal Parlamento europeo mitigherà le ripercussioni sociali avverse di tali chiusure, visto che le miniere di Valea Jiului sono tra quelle interessate dalla misura in questione.</p>
    </intervention>
    <intervention id="2-829" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ho votato a favore della relazione in quanto, benché riguardi importanti questioni ambientali, quali le fonti energetiche e il cambiamento climatico, nonché questioni economiche tra cui la permanenza nel sistema economico di unità produttive non competitive, in un periodo di crisi economica e sociale è importante difendere le questioni sociali. Non andrebbero adottate misure che acuiscono la crisi. La risposta alla crisi viene dagli investimenti e dalla protezione delle persone, che in questo caso significa garantire condizioni che consentano la chiusura delle miniere nell’arco di un periodo che si estenda oltre la risoluzione attesa della crisi, tutelando così i posti di lavoro e combattendo la disoccupazione.</p>
    </intervention>
    <intervention id="2-828" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Il regolamento del Consiglio (CE) 1407/2002 del 23 luglio 2002 sugli aiuti statali per il settore del carbone scade il 31 dicembre 2010. Di conseguenza, in quella data alcuni Stati membri sarebbero costretti a chiudere le miniere di carbone e ad affrontare il considerevole impatto sociale e regionale di tali chiusure simultanee. La proposta della Commissione suggeriva di dotare gli Stati membri di un quadro giuridico che consentisse loro di prorogare il sostegno fino al 31 dicembre 2014, e il Parlamento ha protratto tale scadenza fino al 31 dicembre 2018, assicurando pertanto le condizioni per risolvere tale problema in maniera sostenibile a livello sociale e ambientale.</p>
    </intervention>
    <intervention id="2-355" speaker_id="28349" name="Teresa RIERA MADURELL" is_mep="True" mode="written" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Sospendere gli aiuti per la chiusura delle miniere di carbone non competitive nel 2014 – la data proposta dalla Commissione – avrebbe conseguenze socioeconomiche gravi per determinate regioni comunitarie in cui l’industria mineraria continua a rappresentare un’importante fonte di occupazione. Per questo la posizione del Parlamento che chiede una proroga fino al 2018 è così importante.</p>
      <p sl="es">Il mio voto rispecchia la mia convinzione che la chiusura di tali miniera debba essere rinviata per dare alle regioni e agli Stati membri interessati – principalmente Spagna, Germania e Romania – il tempo necessario a effettuare le dovute ristrutturazioni nell’attuale periodo di crisi.</p>
      <p sl="es">Tale ristrutturazione deve comportare da un lato una transizione verso attività economiche sostenibili che creino posti di lavoro di alta qualità, e dall’altro, laddove possibile, deve rendere le attività estrattive più competitive e sostenibili e l’impiego del carbone meno inquinante.</p>
      <p sl="es">A tal fine, la commissione per l’industria, la ricerca e l’energia deve sostenere la ricerca e l’innovazione in aree quali la cattura e l’immagazzinamento della CO2 e la messa a punto di metodi di combustione più ecologici.</p>
    </intervention>
    <intervention id="2-356" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">È opportuno che l’Unione europea continui a sovvenzionare settori industriali destinati a scomparire dall’Europa? Ecco la domanda difficile a cui abbiamo dovuto rispondere con l’adozione della relazione Rapkay sugli aiuti statali per facilitare la chiusura delle miniere di carbone non competitive. La Commissione europea ha proposto un termine programmato delle sovvenzioni nell’ottobre del 2014. Si tratta di una proposta ragionevole che tiene conto dell’impatto ambientale negativo degli aiuti all’industria del carbone e dell’esigenza degli Stati membri di mettere a punto un piano di misure adeguate, ad esempio nel campo dell'efficienza energetica, delle energie rinnovabili e della cattura e stoccaggio del carbonio.</p>
      <p sl="fr">Le prove sono schiaccianti: 1 288 milioni di euro di aiuti alla produzione, per un totale di 2,9 miliardi di euro di sovvenzioni al settore del carbone tra il 2003 e il 2008, non sono affatto serviti a limitare la perdita di quote di mercato, né hanno garantito che i 100 000 impiegati nel settore ricevano sostegno utile per la propria riconversione. Deploro pertanto che oggi a pranzo l’Unione europea non abbia avuto di dire di no alla proroga degli aiuti alle miniere di carbone fino al 2018 o di rivolgere risolutamente la propria attenzione a nuove fonti di energia, che darebbero lavoro alla popolazione europea.</p>
    </intervention>
    <intervention id="2-357" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Il voto di oggi è in conflitto con gli interesse comunitari in materia di economia, energia e cambiamento climatico. Sovvenzionare miniere di carbone non competitive è uno spreco di miliardi di euro di fondi pubblici, in particolare nel contesto delle pressioni a cui sono attualmente soggette le casse pubbliche. La proroga degli aiuti operativi alle miniere di carbone significa non occuparsi delle preoccupazioni legittime dei minatori riguardo al loro futuro. Rischia invece di ritardare la transizione verso un’economia verde – con un settore energetico futuro basato sull’efficienza energetica e le energie rinnovabili – che garantirebbe la creazione di migliaia di nuovi impieghi sostenibili nelle regioni ex produttrici di carbone.</p>
    </intervention>
    <intervention id="2-827" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Benché l’industria estrattiva del carbone non rivesta enorme importanza nell’economia lituana, questa relazione è rilevante per il mio paese. Con la scadenza del regolamento (CE) 1407/2002, alcuni Stati membri si vedranno costretti a chiudere immediatamente le loro miniere di carbone e ad affrontare le enormi ripercussioni sociali e regionali che ne conseguiranno. La Lituania conosce anche troppo bene il tipo di problemi da fronteggiare in seguito a tali chiusure. La dismissione della centrale nucleare lituana di Ignalina ha portato alla perdita di attività commerciali e di posti di lavoro. Inoltre, è stato un brutto colpo per la nostra indipendenza in campo energetico, e non dobbiamo pertanto dimenticare che l’Unione europea è fondata sulla solidarietà energetica. Al momento, la Lituania e i paesi baltici sono isolate dal punto di vista dell’energia, in quanto sono escluse dalle reti europee del gas e dell’elettricità. Questo mese mi ha rincuorato apprendere che la Commissione europea sostiene il piano per l’interconnessione del mercato energetico del Baltico.</p>
      <p sl="lt">Mi auguro che progetti quali quelli correlati alla centrale nucleare di Visaginas e all’interconnessione della rete del gas lituanopolacca ricevano assistenza finanziaria dall’UE. Ne trarrebbe beneficio l’intera Europa. Infine, per noi è importante tener presente la sicurezza dei minatori e dei lavoratori di altri rami del settore energetico. Gli incidenti verificatisi di recente in Cile e Nuova Zelanda non ci consentiranno di dimenticare tale aspetto.</p>
    </intervention>
    <intervention id="2-826" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">L’estrazione del carbone in Europa non è efficiente e dev’essere sovvenzionata. Tuttavia, le cosiddette fonti energetiche alternative sono altrettanto – se non più – inefficienti. Le centrali che bruciano carbone hanno pertanto una cosa in comune con gli impianti alimentati a energia solare o eolica. L’energia che producono è semplicemente troppo costosa. Pertanto, gli Stati sovvenzionano l’estrazione del carbone o acquistano l’elettricità prodotta a un prezzo più alto di quello pagato dall’utente finale. Ogni metodo di produzione di energia elettrica presenta vantaggi e svantaggi. Tuttavia, l’esperienza ci ha insegnato che non è opportuno affidarsi solamente a una fonte di energia. Se la sicurezza energetica dell’Europa è una nostra priorità, sarebbe un errore abbandonare una delle possibili fonti di energia. Lo Stato non dovrebbe usare i soldi dei contribuenti per sostenere imprese che non funzionano. Non tutte le miniere che attualmente non sono in grado di sopravvivere sul mercato senza le sovvenzioni sono inevitabilmente destinate al fallimento. Alcune potrebbero diventare competitive se avessero il tempo di riconvertirsi. La relazione Rapkay vuole dare loro questa possibilità. Provengo dalla regione di Prievidza, che vanta una solida tradizione mineraria. So quante famiglie finirebbero in povertà se i capofamiglia perdessero il loro lavoro in miniera. Ho votato anche a nome loro a favore della relazione, che dà la possibilità di salvare migliaia di posti di lavoro in una regione mineraria slovacca tradizionale.</p>
    </intervention>
    <intervention id="2-825" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sui lavori dell’Assemblea parlamentare paritetica ACP-UE nel 2009, in quanto ritengo essenziale che continui a monitorare i negoziati sugli accordi di partenariato economico (APE) e promuova l’interazione tra i deputati allo scopo di garantire una maggiore trasparenza di tutti i processi.</p>
      <p sl="pt">Alla luce di ciò, ritengo che sia cruciale rafforzare la dimensione parlamentare del lavoro di cooperazione, riconoscendo che l’istituzione dell’Unione africana e i poteri crescenti dell’APP rappresentano indubbiamente una sfida per la cooperazione ACP-UE e, di conseguenza, per l’APP ACP-UE. Poiché nel 2009 la Commissione e i paesi ACP hanno presentato proposte per una seconda revisione dell’accordo di partenariato di Cotonou, è essenziale che l’APP segua da vicino gli sviluppi della situazione onde garantire la propria sopravvivenza nonché evoluzione in quanto istituzione. La cooperazione tra Parlamento e APP è iniziata nel 2007, e l’anno scorso ha portato alla creazione di una delegazione a pieno titolo per i rapporti con l’APP.</p>
    </intervention>
    <intervention id="2-824" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questa risoluzione, che valuta il lavoro dell’Assemblea parlamentare paritetica del gruppo di Stati africani, caraibici e del Pacifico (ACP) e l’UE nel 2009. Il lavoro di quest’assemblea è particolarmente importante, in quanto rafforza i processi democratici di questi paesi, e pertanto convengo con le osservazioni della risoluzione secondo cui dobbiamo coinvolgere i parlamenti nel processo democratico e nelle strategie nazionali per lo sviluppo. Ritengo che la revisione dell’accordo di partenariato di Cotonou possa essere utile per affrontare le nuove sfide intervenute nel decennio dalla sottoscrizione dell’accordo e contribuisca ad aumentare la partecipazione dei parlamenti nazionali, della società civile e del settore privato alla vita politica ed economica di tali paesi. Concordo inoltre con la proposta di integrare il Fondo europeo per lo sviluppo nel bilancio comunitario per aumentare la coerenza, trasparenza ed efficacia della politica di cooperazione allo sviluppo e garantire una vigilanza adeguata.</p>
    </intervention>
    <intervention id="2-823" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Appoggio la relazione sul lavoro dell’Assemblea parlamentare paritetica ACP-UE. Accolgo con favore la risposta positiva del Commissario per il commercio alla richiesta dei paesi ACP di procedere a una revisione degli elementi controversi dei negoziati per l’accordo di partenariato economico (APE). I negoziati per APE futuri, nonché la loro attuazione, dovrebbero essere oggetto di un monitoraggio parlamentare più attento. I parlamenti dei paesi ACP dovrebbero insistere per essere coinvolti nell’adozione ed esecuzione dei documenti strategici nazionali e regionali, in quanto si tratta di strumenti di programmazione essenziali per l’assistenza allo sviluppo. Per poter meglio affrontare i timori dell’Assemblea parlamentare concernenti le ripercussioni della crisi attuale sul mondo in via di sviluppo, dobbiamo individuare nuove fonti di finanziamento, soprattutto una tassa internazionale sulle transazioni finanziarie. I governi ACP, da parte loro, devono dare prova di un impegno maggiore nella lotta ai paradisi fiscali, all’evasione fiscale e alla fuga illecita di capitali. La creazione di una delegazione permanente del Parlamento europeo per i rapporti col parlamento panafricano, all’inizio dell’attuale legislatura, rappresenta un passo molto positivo che contribuirà a consolidare l’impegno politico crescente dell’Assemblea parlamentare ACP-UE.</p>
    </intervention>
    <intervention id="2-822" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Accolgo con favore l’adozione della relazione, in quanto l’Assemblea parlamentare paritetica (APP), grazie alla qualità del lavoro svolto, è riuscita a imporsi come soggetto chiave nella cooperazione tra il nord e il sud del mondo. Ad esempio, l’assemblea ha svolto e continua a svolgere un ruolo chiave nel monitoraggio dei negoziati sugli accordi di partenariato economico (APE). Inoltre, sono stati approvati alcuni emendamenti importanti, come quello che incoraggia l’APP a esplorare fonti aggiuntive e innovative di finanziamento allo sviluppo, quali una tassa internazionale sulle transazioni finanziarie, e che la invita inoltre ad affrontare la questione dell’abolizione dei paradisi fiscali.</p>
    </intervention>
    <intervention id="2-359" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sui lavori dell’Assemblea parlamentare paritetica ACP-UE nel 2009, in quanto ritengo che tale assemblea continui a costituire un quadro importante per un dialogo aperto, democratico e approfondito tra l’Unione europea e il gruppo di paesi dell’Africa, Caraibi e Pacifico (ACP). Per rendere il processo di cooperazione più efficiente e democratico, occorre coinvolgere maggiormente i parlamenti dei paesi ACP nella redazione e stesura dei piani strategici per la cooperazione, e farli partecipare più attivamente nella negoziazione degli accordi di partenariato economico insieme alle autorità europee.</p>
    </intervention>
    <intervention id="2-360" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Pur non mettendo in discussione l’importanza dei lavori svolti dall’Assemblea parlamentare paritetica (APP) ACP-UE nel 2009 o il suo contributo innegabile alla cooperazione allo sviluppo, non posso evitare di esprimere la mia preoccupazione riguardo al contenuto del punto 6 della relazione Joly: “esorta l’APP a continuare a lavorare in questo settore e ad esplorare fonti aggiuntive e innovative di finanziamento allo sviluppo, quali una tassa sulle transazioni finanziarie internazionali”. Non credo che una tassa sulle transazioni finanziarie internazionali sarebbe di grande aiuto per il gruppo di Stati africani, caraibici e del Pacifico.</p>
    </intervention>
    <intervention id="2-821" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L’Assemblea parlamentare paritetica (APP) si è riunita due volte nel 2009, l’anno in cui la Commissione e il gruppo di Stati africani, caraibici e del Pacifico hanno formulato proposte per la seconda revisione dell’accordo di partenariato di Cotonou che doveva essere negoziato nel 2010. Vista la regionalizzazione del gruppo ACP determinata dal processo per l’accordo di partenariato economico (APE), è importante che l’APP segua molto da vicino gli sviluppi della situazione onde garantire la propria sopravvivenza nonché evoluzione in quanto istituzione. Mi preme sottolineare la preoccupazione dell’APP in merito alle ripercussioni dell’attuale crisi finanziaria, l’adozione in Luanda di una risoluzione sull’impatto della crisi sui paesi ACP e le risoluzioni sul suo impatto e sull’affrontare la crisi nei paesi ACP.</p>
    </intervention>
    <intervention id="2-361" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Per permettere all’Assemblea parlamentare paritetica ACP-UE di svolgere adeguatamente il proprio ruolo – citato dal relatore – nella cooperazione nord-sud e nel rafforzamento dell’aspetto parlamentare di tale cooperazione, occorre difenderne alcune caratteristiche fondamentali. La sua ampia rappresentanza è la sua arma vincente e al contempo un requisito essenziale per svolgere debitamente il proprio ruolo. Pertanto, qualsiasi tentativo volto a ridurne la rappresentanza per ragioni di taglio dei costi dev’essere respinto, mentre va difesa la natura pluralistica dell’assemblea, senza cui alcuni dei suoi principi verrebbero gravemente distorti e alcuni dei suoi obiettivi di base risulterebbero gravemente compromessi. Vanno garantiti tutti i mezzi necessari per conseguire una partecipazione estesa ed efficace di tutti i deputati, sia che rappresentino l’UE sia, in particolare, il gruppo di Stati africani, caraibici e del Pacifico.</p>
      <p sl="pt">Abbiamo pertanto assistito con preoccupazione al ripetuto fallimento dei tentativi di assicurare le condizioni necessarie a conseguire tale partecipazione, soprattutto per quanto riguarda i servizi di interpretariato. Le lingue ufficiali dell’UE e dei paesi ACP vengono spesso soppresse, come è accaduto con il portoghese in più di un’occasione. Si tratta di un grave errore a cui è importante porre rimedio.</p>
    </intervention>
    <intervention id="2-820" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">In qualità di membro dell’Assemblea parlamentare paritetica ACP-UE (paesi africani, caraibici e del Pacifico-Unione europea), ho votato con convinzione a favore di questa relazione sui lavori dell’Assemblea nel 2009. L’Assemblea parlamentare paritetica ACP-UE è un’istituzione unica che è riuscita a imporsi come soggetto chiave nei rapporti euroafricani e tra il nord e il sud del mondo. È riuscita a dimostrare l’alta qualità del suo lavoro, che si basa sui principi di cooperazione, consultazione, trasparenza e dialogo democratico, e su un’interazione ancor più intensa tra i deputati europei e dei paesi ACP. Poiché la ventesima sessione di quest’Assemblea avrà inizio a Kinshasa, mi preme incoraggiare l’APP a continuare il proprio lavoro e questa cooperazione. In particolare, ho ovviamente votato a favore del paragrafo che chiede di impegnarsi a favore dell’istituzione di una tassa sulle transazioni finanziarie internazionali e dell’abolizione dei paradisi fiscali.</p>
    </intervention>
    <intervention id="2-362" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mi sono espresso a favore della relazione Joly sui lavori dell’Assemblea parlamentare paritetica ACP-UE nel 2009. La questione che andrebbe analizzata più nel dettaglio riguarda le riunioni regionali dell’APP. La necessità di tali riunioni è fuori discussione. Ritengo tuttavia che dovremmo elaborare e chiarire la formula di tali incontri.</p>
      <p sl="pl">Dovremmo specificare più chiaramente i metodi di lavoro da adottare durante le riunioni regionali. Il valore di tali riunioni deriva dal fatto che consentono di concentrarsi maggiormente sui problemi regionali. Una definizione più precisa delle procedure formali rafforzerebbe la possibilità di tali riunioni regionali di esercitare una qualche influenza. Per questo dovremmo occuparci della questione. Grazie mille.</p>
    </intervention>
    <intervention id="2-819" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Il gruppo del Parlamento europeo di cui faccio parte ha modificato in maniera sostanziale la relazione originaria, chiedendo ai governi ACP di inserire clausole più rigorose sulla non discriminazione e di contribuire alla lotta contro l’evasione fiscale e i paradisi fiscali. Occorre un maggiore coinvolgimento dei parlamenti nazionali ACP e della società civile – attraverso un sostegno finanziario e tecnico – per migliorare la cooperazione ACP-UE.</p>
    </intervention>
    <intervention id="2-818" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore dell'approvazione della relazione sui lavori dell'Assemblea parlamentare paritetica ACP-UE nel 2009, in quanto ritengo il suo apporto fondamentale in tema di cooperazione tra nord e sud. Infatti, l'Assemblea parlamentare paritetica ha svolto, e continua a svolgere, un ruolo chiave in relazione al coinvolgimento delle autorità e degli organi locali nel corso delle trattative per gli accordi di partenariato economico.</p>
      <p sl="it">Per queste ragioni mi unisco agli appelli dei colleghi che hanno rivolto un invito alla Commissione, affinché essa si adoperi per fornire tempestivamente notizie e dati sui negoziati, in modo da facilitare e al contempo garantire al Parlamento di poter svolgere al meglio il suo ruolo di supervisione degli accordi. Infine, ritengo primario, e non soltanto con riferimento ai negoziati in tale settore, un coinvolgimento informato del Parlamento europeo, istituzione capace di assicurare la trasparenza del processo e di dar voce alle esigenze delle realtà locali.</p>
    </intervention>
    <intervention id="2-363" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione sui lavori dell’Assemblea parlamentare paritetica ACP-UE nel 2009. Il rafforzamento della vigilanza parlamentare è essenziale per assicurare che i fondi europei per lo sviluppo vengano sfruttati al meglio e contribuiscano efficacemente a conseguire gli obiettivi di sviluppo del Millennio. L’assemblea ha svolto e continua a svolgere un ruolo chiave nel seguire i negoziati sugli accordi di partenariato economico (APE), consentendo agli eurodeputati di prendere direttamente atto delle preoccupazioni dei colleghi ACP e di contribuire pertanto a una supervisione più puntuale del Parlamento europeo dei negoziati della Commissione e dell’attuazione degli APE.</p>
    </intervention>
    <intervention id="2-817" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’Assemblea parlamentare paritetica (APP) ACP-UE si è riunita due volte nel 2009 e in tali occasioni ha deliberato decisioni importanti su diverse questioni, in particolare sulla crisi alimentare e finanziaria, la situazione in Somalia, il cambiamento climatico e la situazione in Madagascar. Si sono inoltre riunivi svariati gruppi di lavoro per discutere su un ampio spettro di temi rilevanti, tra cui la formazione per una governance migliore, progetti di edilizia e di trasferimento urbano, disabili, turismo rurale e diritti delle minoranze nella Repubblica ceca. Tali riunioni periodiche hanno assunto notevole importanza grazie alla diversità dei temi trattati e alla discussione su questioni importanti per entrambe le parti al fine di cercare di individuare soluzioni per i problemi che affliggono le regioni più svantaggiate.</p>
    </intervention>
    <intervention id="2-364" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Ho votato a favore dell’eccellente relazione dell’onorevole Joly concernente i lavori dell’Assemblea parlamentare paritetica ACP-UE che rappresenta – lo ripeto – un’istituzione unica al mondo per la sua composizione e la volontà di collaborare per promuovere l’interdipendenza nord-sud non solo con mezzi legislativi, ma anche mediante il dialogo e la cooperazione democratici. Colgo l’occasione della relazione per perorare la causa dell’istituzione di una tassa sulle transazioni finanziarie internazionali, al fine di aiutare determinati donatori ad adempiere ai loro impegni in termini di aiuti ufficiali per lo sviluppo e per assistere i paesi in via di sviluppo nell’apportare i cambiamenti necessari per affrontare il cambiamento climatico. Mi preme sottolineare che la Conferenza di Monterrey del 2002, il seguito della conferenza di Doha del 2008 e la riunione plenaria ad alto livello concernente gli OSM tenutasi a New York nel settembre 2010 hanno espresso parere favorevole sulle fonti innovative e alternative di finanziamenti per lo sviluppo e hanno sottolineato la necessità di un approccio equilibrato tra gli aspetti economici, sociali e ambientali dello sviluppo.</p>
    </intervention>
    <intervention id="2-365" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ho votato contro la relazione sui lavori dell’Assemblea parlamentare paritetica ACP-UE nel 2009, in quanto è molto vaga ed è formulata in maniera imprecisa. Inoltre, non contiene nessun piano per migliorare l’efficienza della cooperazione per lo sviluppo con il gruppo di Stati africani, caraibici e del Pacifico (ACP) in futuro. Gli aiuti allo sviluppo, nella forma attuale, rappresentano un fallimento nell’80 per cento dei casi. Hanno semplicemente aumentato la dipendenza dei paesi in questione dagli aiuti esterni. Dobbiamo aiutare tali Stati ad aiutarsi da soli. Devono avere la possibilità di sviluppare progressivamente un’economia nazionale funzionante. La capacità di provvedere da soli ai propri fabbisogni alimentari rappresenta un aspetto importante in tal senso. La relazione in questione appoggia invece con ostinazione lo status quo, per questo ho espresso un voto contrario.</p>
    </intervention>
    <intervention id="2-816" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La cooperazione con i paesi africani, caraibici e del Pacifico rappresenta uno degli aspetti più importanti della politica estera dell’Unione europea. Mi rattrista pertanto apprendere dei problemi finanziari che affliggono il gruppo di paesi ACP. Malgrado tali problemi, l’Assemblea parlamentare paritetica ACP-UE rappresenta oggi uno dei forum più importanti per il dialogo nord-sud. Accolgo con favore lo sviluppo dell’integrazione regionale tra i paesi africani da un lato, e i paesi caraibici dall’altro, che agevola un dialogo efficace tra il Parlamento europeo e il sud del mondo. Alla luce di tali aspetti e nel pieno sostegno dello sviluppo del dialogo tra l’UE e i paesi del sud del mondo, ho deciso di votare a favore della relazione sui lavori dell’Assemblea parlamentare paritetica ACP-UE nel 2009.</p>
    </intervention>
    <intervention id="2-815" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore della relazione sui lavori dell'Assemblea parlamentare paritetica ACP-UE, in quanto ritengo che l'Assemblea abbia svolto un ruolo importante e abbia lavorato per cercare soluzioni a problemi a volte non semplici. Pur essendo un organo consultivo, rappresenta un forum importante e un punto di incontro per dibattere e cercare di venire incontro alle varie istanze.</p>
      <p sl="it">Tra le importanti relazioni e risoluzioni adottate basti ricordare quelle sulla situazione in Madagascar, sul cambiamento climatico, sulla situazione in Niger e sulla seconda revisione degli accordi di Cotonou. Degna di nota, infine, è la risoluzione relativa alle conseguenze della crisi finanziaria per i paesi ACP, in cui si pone in evidenza come purtroppo tali paesi, pur non essendo stati in alcun modo la causa delle turbolenze mondiali, hanno finito per pagare il prezzo più alto, in termini di aumento dei costi, di riduzione degli aiuti da parte degli Sati ricchi e di aumento dei prezzi delle materie prime.</p>
    </intervention>
    <intervention id="2-814" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della relazione sui lavori dell’Assemblea parlamentare paritetica (APP) ACP-UE nel 2009. È importante porre l’accento sul ruolo dell’APP, in quanto è riuscita a imporsi quale soggetto chiave nella cooperazione nord-sud e ha contribuito a rafforzare il dialogo aperto e democratico tra l’UE e il gruppo di paesi ACP.</p>
    </intervention>
    <intervention id="2-366" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Si è votata, oggi, in plenaria una proposta di risoluzione sui lavori dell'Assemblea parlamentare paritetica ACP-UE nel 2009.</p>
      <p sl="it">Nel 2009 l'Assemblea parlamentare paritetica si è riunita due volte. In tali occasioni sono state approvate dieci risoluzioni e la dichiarazione di Luanda sulla seconda revisione dell'accordo di partenariato di Cotonou. Nel corso dell'anno si sono altresì svolte due riunioni regionali, rispettivamente in Guyana (regione dei Caraibi) e in Burkina Faso (regione dell'Africa occidentale).</p>
      <p sl="it">Ciononostante, il 2009 è stato condizionato negativamente dalla decisione, adottata dal Consiglio dei ministri ACP nel dicembre 2008, di operare cospicui tagli al bilancio del segretariato ACP destinato alle missioni del personale. Tale decisione ha inciso notevolmente sulla possibilità di garantire i servizi relativi alle riunioni dell'APP organizzate in sedi diverse da Bruxelles.</p>
      <p sl="it">Nel dicembre 2009 il Consiglio ACP ha adottato i provvedimenti necessari per garantire che i finanziamenti di bilancio per il 2010 fossero sufficienti a coprire due sessioni plenarie, una riunione regionale e un massimo di due missioni aggiuntive. Dato il contesto è opportuno continuare ad adoperarsi in questo settore ed esaminare fonti aggiuntive e innovative di finanziamento dello sviluppo, quali una tassa sulle transazioni finanziarie internazionali.</p>
    </intervention>
    <intervention id="2-367" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Accolgo con favore la risoluzione promossa dalla nostra collega, onorevole Joly, nel punto in cui afferma di valutare positivamente il fatto che nel 2009 l’APP abbia continuato a offrire un quadro per un dialogo aperto, democratico e approfondito tra l’Unione europea e i paesi ACP e chiede un dialogo politico potenziato, si compiace della risposta positiva del nuovo Commissario per il commercio alla richiesta di diversi paesi e regioni ACP di riesaminare le questioni controverse sollevate nei negoziati APE, in linea con le dichiarazioni del Presidente della Commissione, e sottolinea la necessità di monitoraggio parlamentare ravvicinato sui negoziati APE e la loro attuazione.</p>
    </intervention>
    <intervention id="2-368" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">In veste di membro della delegazione dell’Assemblea parlamentare paritetica ACP-UE, ho avallato la relazione sui lavori dell’APP nel 2009. Valuto molto positivamente il lavoro svolto quest’anno dall’assemblea, soprattutto le risoluzioni adottate sugli effetti della crisi globale a livello di condizioni sociali e sul cambiamento climatico.</p>
      <p sl="pl">La prossima settimana, nel corso della ventesima sessione dell’assemblea, tratteremo tra le altre cose i risultati raggiunti in termini di obiettivi di sviluppo del Millennio. In veste di membro della commissione per gli affari sociali e l’ambiente dell’APP, ritengo che l’anno prossimo sia essenziale svolgere un’analisi completa e avviare una discussione di ampio respiro sulla situazione ambientale e sociale nei paesi ACP. Un riesame delle misure esistenti ci consentirà di pianificare più efficacemente gli obiettivi per gli anni a venire. In linea con il parere del Comitato economico e sociale europeo, sono inoltre favorevole a un maggior sostegno e riconoscimento dell’economia sociale africana.</p>
      <p sl="pl">L’integrazione dell’economia sociale africana nel programma comunitario può sfociare in un rafforzamento della cooperazione con organizzazioni internazionali quali l’Organizzazione internazionale del lavoro e la Banca mondiale, e può inoltre tradursi in un maggior sostegno dell’opinione pubblica europea per l’aumento degli aiuti esteri comunitari mediante un maggiore coinvolgimento dei soggetti più importanti dell’economia sociale europea. Ritengo inoltre che l’APP potrebbe esaminare più approfonditamente il ruolo svolto dall’economia sociale africana in termini di eliminazione della povertà. Auspico in un coinvolgimento attivo dell’APP nell’attuazione della strategia UE-Africa.</p>
    </intervention>
    <intervention id="2-369" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Ho votato a favore della relazione, che esamina il lavoro svolto con i paesi dell’Africa, dei Caraibi e del Pacifico (ACP). Con questo documento, il Parlamento europeo richiama l’attenzione sul fatto che il successo dell’Assemblea parlamentare paritetica è strettamente connesso a un dialogo aperto, democratico e approfondito tra l’Unione europea e i paesi ACP.</p>
      <p sl="fr">La relazione ribadisce inoltre il principio dell’universalità dei diritti umani e fa presente al Consiglio che il Parlamento europeo ha insistito più volte per l’inserimento di una clausola più stringente sulla non discriminazione nella revisione dell’accordo di Cotonou.</p>
      <p sl="fr">Accolgo con particolare favore la votazione su un emendamento che chiede l’introduzione di una tassa sulle transazioni finanziarie quale possibile risposta alla crisi, anche se non mi faccio illusioni sulle votazioni contraddittorie del Parlamento europeo in merito a tale questione. Con questo emendamento, il Parlamento europeo esorta l’APP ad esplorare fonti aggiuntive e innovative di finanziamenti per lo sviluppo, quali una tassa sulle transazioni finanziarie internazionali, ed “esorta inoltre l’APP ad affrontare la questione dell’eliminazione dei paradisi fiscali”.</p>
      <p sl="fr">Speriamo che questa relazione non passi completamente inosservata e che tutte le istituzioni europee possano farvi riferimento per instaurare altri rapporti con i paesi ACP.</p>
    </intervention>
    <intervention id="2-371" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Vorrei manifestare la mia approvazione per questa relazione, che pone l’accento sull’articolo 67 in materia di diversi ordinamenti e pratiche giuridiche e di accesso alla giustizia, questioni per le quali il riconoscimento reciproco dovrebbe contribuire a migliorare la conoscenza dei rispettivi ordinamenti e pratiche giuridiche. Ritengo che nell’UE siano stati già compiuti enormi progressi in termini di giustizia civile, e che questo piano ambizioso per l’adozione di un approccio più strategico e meno frammentato al diritto civile debba basarsi sulle necessità reali dei cittadini e delle imprese. Occorre anche tener presente le difficoltà insite nel legiferare in un’area di competenza condivisa in cui l’armonizzazione deve costituire un’opzione in caso di sovrapposizioni.</p>
      <p sl="pt">Di conseguenza, è necessario rispettare e dare spazio ad approcci giuridici e tradizioni costituzionali radicalmente differenti, ma anche concettualizzare l’approccio dell’Unione in quest’area in modo da risolvere i problemi generali. Va inoltre citata la necessità di assicurare la funzionalità delle misure già poste in atto e di consolidare i progressi già realizzati, in modo da poter progredire con coerenza verso un’attuazione corretta e funzionale del programma di Stoccolma.</p>
    </intervention>
    <intervention id="2-372" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, il Programma di Stoccolma prevede ambiziose politiche europee in materia di giustizia e sicurezza per realizzare l'Europa dei cittadini.</p>
      <p sl="it">Tra gli obiettivi c'è la proposta legislativa sulla cooperazione rafforzata per quanto riguarda la legge applicabile al divorzio. In Europa, il 20% dei divorzi interessano coppie internazionali. Tali divorzi sono talvolta contrassegnati da lungaggini burocratiche e mancanza di risposte chiare da parte dei sistemi nazionali. In molti casi, sono i figli e il coniuge più debole a soffrire della tensione emotiva e delle lacerazioni derivanti da un'azione giudiziaria. Laddove possibile sarebbe auspicabile poter ricorrere all'istituto della mediazione, cioè un accordo amichevole tra le parti. A tal fine sarebbe opportuno fare riferimento ai concetti definiti nella direttiva 2008/52/CE del Parlamento europeo e del Consiglio, del 21 maggio 2008, relativa a determinati aspetti della mediazione in materia civile e commerciale e al Codice di condotta europeo per i mediatori.</p>
      <p sl="it">Inoltre, sarà importante per tutti i cittadini accedere a informazioni aggiornate e di qualità, presenti oggi in un database della Commissione, relative agli aspetti essenziali della legge nazionale e comunitaria e delle procedure legate non solo alla separazione e al divorzio ma anche alla mediazione.</p>
    </intervention>
    <intervention id="2-813" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Il programma di Stoccolma mira alla creazione di uno spazio europeo di libertà, sicurezza e giustizia che garantisca ai cittadini il godimento di diritti fondamentali, compreso quello alla libertà di impresa, per sviluppare capacità imprenditoriali nei diversi settori dell’economia. Sin da quando è stata attribuita all’Unione la competenza in materia di giustizia e affari interni e sin dalla successiva creazione dell’SLSG, sono stati effettuati enormi progressi nell'ambito della giustizia civile, mentre l’armonizzazione delle norme di diritto internazionale privato ha compiuto enormi passi avanti. È molto importante, visto che quest’area del diritto è, per eccellenza, lo strumento per pervenire al riconoscimento reciproco e al rispetto dei rispettivi sistemi giuridici. Ritengo che il piano d’azione presentato dalla Commissione europea sia ambizioso ma che, al contempo, sia necessario valutare adeguatamente l’efficacia e la conformità con gli obiettivi posti dalle misure già in atto, al fine di soddisfare le esigenze dei cittadini, delle imprese e dei professionisti.</p>
    </intervention>
    <intervention id="2-373" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Appoggio la proposta della commissione per il mercato interno e la protezione dei consumatori di integrare il testo sul mercato unico europeo nella risoluzione sul diritto civile, commerciale, di famiglia e internazionale privato. A mio parere, il mercato unico è utile allo spazio europeo in termini di libertà, sicurezza e giustizia, e contribuisce a rafforzare il modello europeo di un’economia sociale di mercato ma, al contempo, protegge i consumatori. La Bulgaria, uno Stato periferico dell’Unione, subisce spesso la minaccia delle importazioni di beni contraffatti pericolosi o potenzialmente tali. Recentemente sul mercato bulgaro è stata trovata carne di agnello vecchia di 20 anni. Ed è solo uno dei tanti casi. La creazione di uno spazio europeo di libertà, sicurezza e giustizia rafforzerà il mercato unito, soprattutto la protezione dei diritti dei consumatori, ed esorto pertanto gli onorevoli colleghi ad appoggiare la Commissione nel tener conto di questi aspetti e nel presentare una legislazione che assicuri il funzionamento corretto del mercato unico nell’interesse dei consumatori.</p>
    </intervention>
    <intervention id="2-374" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione in quanto il Parlamento europeo esorta la Commissione ad accertarsi il più efficacemente e rapidamente possibile che il piano d’azione di Stoccolma rispecchi realmente le esigenze dei cittadini europei, in particolare per quanto riguarda la libertà di circolazione in tutta l’Unione europea, oltre ai diritti di occupazione, alle esigenze delle aziende e alle pari opportunità per tutti. Mi preme sottolineare che il diritto comunitario dev’essere al servizio dei cittadini, soprattutto nelle aree del diritto di famiglia e civile, e mi rallegro pertanto che, sin da quando è stata attribuita all’Unione la competenza in materia di giustizia e affari interni e sin dalla successiva creazione dell’SLSG, siano stati effettuati enormi progressi nell'ambito della giustizia civile.</p>
      <p sl="lt">Va rilevato che il Programma di Stoccolma mira alla creazione di uno spazio europeo di libertà, sicurezza e giustizia che garantisca ai cittadini il godimento di diritti fondamentali compreso quello alla libertà di impresa per sviluppare capacità imprenditoriale nei diversi settori dell’economia. Pertanto, è giunto il momento di riflettere sul futuro sviluppo dell’SLSG e il Parlamento europeo invita la Commissione a dar inizio ad un dibattito di ampia portata che coinvolga tutte le parti interessate, compresi in particolare i giudici ed i professionisti della giustizia.</p>
    </intervention>
    <intervention id="2-375" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La relazione contiene una vasta gamma di raccomandazioni nelle aree del diritto civile, commerciale, di famiglia e privato internazionale. Riguarda principalmente misure tese a rafforzare l’applicabilità della legge nelle controversie transfrontaliere e, nello spirito del programma di Stoccolma, quelle che mirano a creare un grado maggiore di cooperazione tra le autorità giudiziarie degli Stati membri. Il piano d’azione propone inoltre un’iniziativa legislativa per un regolamento volto a migliorare l’efficacia nell’esecuzione delle decisioni giudiziarie per quanto riguarda la trasparenza del patrimonio dei debitori nonché un regolamento analogo sul sequestro di conti bancari. Considero la questione di uniformare le informazioni sui dati personali nei documenti dei cittadini comunitari alla stregua di un’evoluzione naturale di tale processo, in quanto eliminerà le barriere che ostacolano la circolazione.</p>
      <p sl="cs">La relazione invita inoltre la Commissione, che ha istituito un gruppo di lavoro sull’arbitrato, a non adottare nessuna proposta legislativa in materia senza tenere consultazioni, in quanto le questioni di arbitrato esercitano un impatto rilevante sul commercio internazionale. Le misure proposte nella relazione contribuiranno a migliorare l’applicabilità della legge nell’UE e ho pertanto votato a favore della relazione.</p>
    </intervention>
    <intervention id="2-376" speaker_id="988" name="Carlo CASINI" is_mep="True" mode="written" nationality="Italy" birth_date="04-03-1935" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Nella votazione finale sulla risoluzione Berlinguer mi sono astenuto perché è stato respinto l'emendamento 2, assai importante al fine di rimuovere possibili erronee interpretazioni al punto 40. Vi si dice che il Parlamento "appoggia con vigore i piani volti a permettere il riconoscimento reciproco degli effetti degli atti dello Stato civile". L'espressione potrebbe far pensare a un obbligo di riconoscere in tutta l'Unione europea, ad esempio, un'unione tra persone dello stesso sesso registrata in uno Stato membro dove tale unione è consentita.</p>
      <p sl="it">In realtà è doveroso distinguere tra gli effetti dell'atto giuridico compiuto (nel caso il matrimonio) e gli effetti dell'atto di registrazione. Quest'ultimo fa piena fede di ciò che è documentato (per esempio che è stato contratto un matrimonio omosessuale in Olanda) e tale pubblica fede è l'effetto dell'atto di stato civile. Ma gli effetti dell'atto registrato sono altra cosa e non è consentito il loro riconoscimento (ad esempio la pensione di reversibilità) nello Stato che non li riconosce. D'altronde, la materia del diritto di famiglia appartiene alle identità dei singoli Stati e non può essere toccata del diritto comunitario. Una possibile diversa interpretazione mi ha fatto scegliere l'astensione.</p>
    </intervention>
    <intervention id="2-377" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Accolgo con favore i progressi enormi che sono stati effettuati nell’ambito della giustizia civile sin da quando è stata attribuita all’Unione la competenza in materia di giustizia e affari interni e sin dalla successiva creazione dell’SLSG. Mi preme inoltre complimentarmi con la Commissione per il piano molto ambizioso che risponde a un numero significativo di richieste presentate recentemente dal Parlamento. È essenziale adottare un approccio più strategico e meno frammentato, basato sulle necessità reali dei cittadini e delle imprese nell’esercizio dei loro diritti e libertà nel mercato unico.</p>
      <p sl="pt">Il piano d’azione di Stoccolma deve rispecchiare tali necessità rispetto alla mobilità, ai diritti dei lavoratori, alle necessità delle imprese e alle pari opportunità, promuovendo al contempo la certezza giuridica e l’accesso a una giustizia rapida ed efficiente. Non possiamo ignorare le difficoltà nel legiferare in un’area di competenza condivisa in cui l’armonizzazione costituisce raramente un’opzione e la sovrapposizione va evitata. Le divergenze tra gli approcci giuridici e le tradizioni costituzionali dei diversi ordinamenti giuridici possono servire da ispirazione per una cultura giuridica europea, ma non dovrebbero costituire un ostacolo all’ulteriore sviluppo del diritto europeo.</p>
    </intervention>
    <intervention id="2-812" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ad oggi si registrano, nel diritto civile dei 27 Stati membri nonché di quelli che aderiranno all'UE nel prossimo futuro, alcune difformità. Il piano d'azione presentato compie un passo in avanti, prendendo atto delle analogie e ponendo in rilievo le divergenze, così da richiamare l'attenzione sulla necessaria riduzione di queste ultime.</p>
      <p sl="it">In particolare, per ciò che concerne le materie oggetto dell'attività delle commissioni di cui faccio parte, ritengo che la previsione di regole comuni e la realizzazione di un sistema integrato di amministrazione della giustizia siano essenziali per garantire la sopravvivenza del mercato unico. Pur nel rispetto delle tradizioni giuridiche e delle peculiarità di ciascuno, le sfide contemporanee esigono infatti uno sforzo comune nella direzione dell'armonizzazione dei diritti europei.</p>
      <p sl="it">Valuto pertanto positivamente la relazione, con la quale si invita la Commissione europea a impegnarsi per la rimozione delle barriere giuridiche che ostacolano l'esercizio dei diritti negli Stati membri e per l'attenuazione delle conseguenze negative che esse comportano nei confronti dei cittadini coinvolti in vicende giudiziarie transfrontaliere, entrambe condizioni essenziali per l'affermazione di una "cultura giuridica europea", che sola può garantire la creazione di un'area comune di libertà, sicurezza e giustizia in Europa.</p>
    </intervention>
    <intervention id="2-811" speaker_id="96674" name="Anna Maria CORAZZA BILDT" is_mep="True" mode="written" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="sv">Dichiarazione di voto: il 23 novembre 2010, i conservatori svedesi hanno votato a favore della relazione (A7-0252/2010) sugli aspetti relativi al diritto civile, al diritto commerciale, al diritto di famiglia e al diritto internazionale privato del Piano d’azione per l’attuazione del programma di Stoccolma. Vorremmo comunque precisare che, a nostro avviso, va prestata particolare attenzione all’armonizzazione delle diverse modalità di formazione per le professioni legali negli Stati membri e sottolineare che tale armonizzazione non rientra nel quadro del programma di Stoccolma. Inoltre, non reputiamo che la conoscenza di due lingue debba essere un requisito essenziale per poter esercitare la professione di avvocato. Infine, vorremmo precisare che l’autonomia delle parti riveste la massima importanza nel diritto contrattuale commerciale e che non andrebbero introdotte modifiche in tal senso.</p>
    </intervention>
    <intervention id="2-810" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il Programma di Stoccolma rappresenta una necessaria prosecuzione dello sviluppo dello spazio di libertà, sicurezza e giustizia dell´UE verso una maggiore attenzione alle persone. Maggiore attenzione che va non solo verso una dimensione più completa della cittadinanza, tra cui il rispetto della persona umana e la sua dignità, ma anche verso una dimensione del diritto e della giustizia che la renda accessibile ovunque nell´Unione, per far valere i diritti delle persone, senza frontiere interne. Attenzione alla persona che deve essere assicurata in modo solidale anche per il fenomeno crescente dell´immigrazione e dell´asilo, pur nel rigoroso rispetto delle norme che regolano la convivenza civile, inclusa la sicurezza. Il Piano d´azione della Commissione rappresenta un´attuazione coerente del Programma di Stoccolma. Lo sviluppo di spazi di libertà, sicurezza e giustizia dell´UE devono però sempre tener conto del rispetto del principio di sussidiarietà che favorisce il rispetto delle persone e delle tradizioni che fanno parte integrante della propria storia. La relazione sugli aspetti relativi al diritto civile, al diritto commerciale, al diritto di famiglia e al diritto internazionale privato del Piano d'azione per l'attuazione del programma di Stoccolma, che abbiamo votato, mi pare vada in tale direzione.</p>
    </intervention>
    <intervention id="2-378" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione, in quanto ritengo che sia estremamente importante attuare nella maniera corretta le misure previste dal programma di Stoccolma in merito al miglioramento dello spazio di libertà, sicurezza e giustizia. Tale obiettivo può essere raggiunto migliorando la cooperazione giudiziaria tra gli Stati membri, promuovendo una cultura giudiziaria europea e risolvendo le diverse questioni di incompatibilità tra i diversi modelli di diritto procedurale esistenti a livello di paesi membri. Il piano d’azione della Commissione per l’attuazione del programma di Stoccolma deve tener conto di tutti questi aspetti citati nella relazione.</p>
    </intervention>
    <intervention id="2-379" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore della relazione, in quanto chiede misure specifiche per promuovere la certezza giuridica e l’accesso a una giustizia rapida ed efficiente. Il piano d’azione di Stoccolma sancisce che occorre accertarsi che lo scambio delle migliori prassi tra gli ordinamenti giuridici presti particolare attenzione alle necessità dei singoli cittadini e dalle imprese, agevolando la mobilità in seno all’Unione, i diritti dei lavoratori e le pari opportunità.</p>
    </intervention>
    <intervention id="2-380" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Le aree del diritto civile, del diritto commerciale, de diritto di famiglia e del diritto privato internazionale costituiscono alcune tra le aree più sensibili del diritto applicabile in ciascuno degli Stati membri dell’UE. Ritengo pertanto che qualsiasi modifica in tal senso debba essere apportata con particolare attenzione e con la massima considerazione per il principio di sussidiarietà. I legislatori europei devono sempre rispettare i diversi ordinamenti giuridici, il consenso creato nei loro riguardi in ciascuna delle rispettive comunità politiche e le loro opzioni legittime; non possono e non devono ignorare il fatto che intervengono in questioni relative a popoli e nazioni dotate di ordinamenti giuridici stabili, consolidati e profondamente radicati. Raccomando pertanto l’introduzione di modifiche adeguate e proporzionate alle necessità effettive delle persone, nonché un controllo rigoroso sui piani e le iniziative proposte. Così come seguo con cautela l’adozione di misure in materia, mi rendo altresì conto che vi sono relazioni giuridiche che, per la loro stessa natura, richiedono presumibilmente l’applicazione di leggi provenienti da più di un paese. Riconosco la bontà di molte delle proposte presentate e la loro volontà di promuovere lo scambio delle migliori prassi e la realizzazione di uno spazio autentico di libertà, sicurezza e giustizia.</p>
    </intervention>
    <intervention id="2-809" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il programma di Stoccolma, adottato dal Consiglio nel dicembre del 2009, stabilisce le priorità per la creazione di uno spazio europeo di libertà, sicurezza e giustizia nell’arco dei prossimi cinque anni. Il diritto comunitario agevola la mobilità e consente ai cittadini di esercitare il proprio diritto alla libertà di movimento, rafforzando in tal modo la fiducia nello spazio giuridico europeo. Il piano d’azione della Commissione per l’attuazione del programma di Stoccolma implica il ricorso agli strumenti disponibili in seguito all’entrata in vigore del trattato di Lisbona al fine di semplificare la vita quotidiana e gli affari dei cittadini comunitari, conciliando le necessità dei cittadini e del mercato unico con la diversità delle tradizioni giuridiche esistenti nei vari Stati membri. Appoggio la relazione, ma mi preme rilevare che determinate aree dovrebbero essere prioritarie, quali le questioni civili e il riconoscimento reciproco dei documenti ufficiali.</p>
    </intervention>
    <intervention id="2-381" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione d’iniziativa affronta vari argomenti complessi basati sugli aspetti relativi al diritto civile, al diritto commerciale, al diritto di famiglia e al diritto internazionale privato del Piano d’azione per l’attuazione del programma di Stoccolma. Di conseguenza, i nostri pareri sui suggerimenti del relatore variano anch’essi.</p>
      <p sl="pt">Alcuni riscontrano il nostro consenso, soprattutto quando viene fatto riferimento alla necessità di intensificare le discussioni sulle questioni relative al diritto marittimo, commerciale e di famiglia. Il fatto è però che in Portogallo c’è una questione ancora irrisolta, vale a dire la specializzazione dei magistrati in quelle aree. Ovviamente, proprio per la tipologia delle questioni in oggetto, i magistrati necessitano di una formazione specifica per esercitare nei tribunali sul diritto di famiglia.</p>
      <p sl="pt">Diversi problemi si riscontrano tuttavia nelle aree commerciali, e forse sarebbe più importante garantire la protezione dei marchi mediante il ricorso alla giurisdizione civile invece che penale. Anche in quest’area vi sono molti ritardi in Portogallo ed è riconosciuto che molti magistrati riscontrano molte difficoltà a decidere su materie molto specifiche.</p>
    </intervention>
    <intervention id="2-808" speaker_id="photo_generic" name="Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Dichiarazione di voto: il 23 novembre 2010, i conservatori svedesi hanno votato a favore della relazione (A7-0252/2010) sugli aspetti relativi al diritto civile, al diritto commerciale, al diritto di famiglia e al diritto internazionale privato del Piano d’azione per l’attuazione del programma di Stoccolma. Vorremmo comunque precisare che, a nostro avviso, va prestata particolare attenzione all’armonizzazione delle diverse modalità di formazione per le professioni legali negli Stati membri e sottolineare che tale armonizzazione non rientra nel quadro del programma di Stoccolma. Inoltre, non reputiamo che la conoscenza di due lingue debba essere un requisito essenziale per poter esercitare la professione di avvocato. Infine, vorremmo precisare che l’autonomia delle parti riveste la massima importanza nel diritto contrattuale commerciale e che non andrebbero introdotte modifiche in tal senso.</p>
    </intervention>
    <intervention id="2-382" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Abbiamo votato contro la relazione. È inaccettabile che in determinate aree del diritto civile venga creato un ventottesimo ordinamento giuridico, anche se facoltativo, per aggirare i sistemi nazionali. Inoltre, è il massimo dell’ipocrisia affermare che la diversità di tali ordinamenti rappresenta una ricchezza quando viene raccomandata anche una “emulazione regolamentare” per pervenire alla loro convergenza – o, in altre parole, la loro standardizzazione finale. È soprattutto inaccettabile che la libera circolazione delle persone e l’accesso non discriminatorio alle prestazioni sociali dei paesi di residenza vengano usati come pretesto per esigere il riconoscimento reciproco degli atti di stato civile, in quanto il vero obiettivo di questa proposta non è quello di semplificare la vita delle famiglie europee che si sono trasferite in un altro paese comunitario. Lo scopo effettivo è imporre il matrimonio tra omosessuali e l’adozione da parte di coppie dello stesso sesso agli Stati membri che non riconoscono tali fattispecie nei loro ordinamenti nazionali. Il diritto di famiglia è di stretta ed esclusiva competenza degli Stati membri, e tale deve rimanere. Dobbiamo tuttavia porre fine alle decisioni unilaterali della giustizia tedesca in materia di custodia dei minori in casi di divorzio di coppie di nazionalità mista, nonché al potere eccessivo e assoluto del Jugendamt , denunciato nelle petizioni che ci sono state presentate.</p>
    </intervention>
    <intervention id="2-807" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Mi rallegro dell’adozione di questa relazione, che accoglie con favore il piano d’azione di Stoccolma e, più specificamente, gli elementi che contiene in relazione al diritto civile, commerciale, di famiglia e privato internazionale. L’Unione europea si sta adoperando per la creazione di uno “spazio giudiziario europeo”, e tale spazio si fonda sull’idea che le sentenze, così come le persone, devono essere libere di “circolare” entro i confini dell’Unione per aiutare i cittadini europei ad avere accesso alla giustizia. Tale “spazio giudiziario comune” implica il principio di mutuo riconoscimento delle decisioni giudiziarie da parte degli Stati membri, e tale questione del riconoscimento reciproco è cruciale in aree quali il diritto di famiglia, i contratti, le successioni e i testamenti, la proprietà matrimoniale e così via. Si tratta di aree fondamentali nella vita di ciascuno. La nostra relazione insiste tra l’altro sull’importanza della formazione giudiziaria, dell’istruzione in materia di diritto, della creazione di reti tra i magistrati e dell’introduzione di programmi di scambio. Appoggio pienamente tali obiettivi.</p>
    </intervention>
    <intervention id="2-383" speaker_id="25919" name="Martin KASTLER" is_mep="True" mode="written" nationality="Germany" birth_date="18-06-1974" birth_place="Nürnberg" p_group="Group of the European People's Party (Christian Democrats)" m_state="DE">
      <p sl="de">Ho votato a favore degli emendamenti e contro la relazione Berlinguer, in quanto non sono certo che tenga debitamente conto della sussidiarietà. Non credo che si debba avere la possibilità di eliminare dettagli importanti soltanto perché si tratta di un pacchetto corposo di direttive. Una strategia del genere si ripercuoterebbe su di noi. A mio avviso, il nodo cruciale della questione è il paragrafo 40 che, nella formulazione in cui è stato adottato oggi, unitamente ad altre parti del programma di Stoccolma, darebbe luogo a conflitti di giurisdizione. Nello specifico, i dubbi riguardano l’opportunità o meno di utilizzare il diritto di famiglia per il mutuo riconoscimento degli atti sullo stato civile, in altre parole i certificati di matrimonio, e pertanto se si debba tener conto delle autorità competenti degli Stati membri per la definizione di matrimonio, ai sensi della procedura contemplata nell’articolo 81, paragrafo 3, del trattato sul funzionamento dell’Unione europea.</p>
      <p sl="de">Finché persisteranno tali dubbi, sussiste un rischio di conflitto tra le procedure semplici del diritto civile e le procedure complesse del diritto di famiglia transfrontaliero. Una frase sull’emendamento 3 sarebbe stata sufficiente a evitare tale conflitto. Purtroppo, tale dettaglio non è stato oggi appoggiato dalla maggioranza del Parlamento. Rimango dell’avviso che il matrimonio e la vita familiare debbano essere protetti specificamente dallo Stato. Sono di competenza esclusiva degli Stati membri. Ho pertanto votato contro questa relazione di iniziativa.</p>
    </intervention>
    <intervention id="2-806" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">La risoluzione esorta Commissione e Consiglio ad assicurarsi che il Parlamento venga sempre consultato in materia di organizzazione e gestione della formazione giudiziaria. Tale iniziativa promuoverà il concetto di cultura giudiziaria europea per un trattamento equo e dignitoso di tutti i cittadini dell’UE.</p>
    </intervention>
    <intervention id="2-805" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della relazione sul Piano d'azione per l'attuazione del programma di Stoccolma perché ritengo fondamentali i progressi compiuti in materia di Spazio di libertà, sicurezza e giustizia. Sin dalla sua creazione, infatti, sono stati compiuti enormi passi avanti nell'ambito della giustizia, anche civile.</p>
      <p sl="it">Credo sia necessario rispettare gli approcci giuridici e le tradizioni costituzionali dei differenti Stati Membri, ma credo anche che l'esistenza di tali diversità debba essere considerata il punto di forza su cui puntare per raggiungere l'obiettivo di un ulteriore sviluppo del diritto europeo. Deve in tal senso essere coinvolto il mondo giudiziario europeo, tramite il cui contributo va rafforzata l'idea di una reale cultura giudiziaria europea, attraverso la condivisione delle conoscenze e lo studio del diritto comparato.</p>
      <p sl="it">Pertanto, condivido pienamente la proposta di creazione di un forum in cui i giudici che si occupano con frequenza di questioni transfrontaliere, come nelle cause relative al diritto marittimo, commerciale e di famiglia e ai danni alla persona, possano trovare un'occasione di confronto e crescita. Ritengo, infine, che il Piano d'azione di Stoccolma debba mirare, partendo da tali premesse, al pieno soddisfacimento dell'esigenza di giustizia europea sentita dai singoli cittadini e dalle singole imprese nell'esercizio dei loro diritti e libertà.</p>
    </intervention>
    <intervention id="2-384" speaker_id="28210" name="Marine LE PEN" is_mep="True" mode="written" nationality="France" birth_date="05-08-1968" birth_place="Neuilly sur Seine" p_group="Non" m_state="FR">
      <p sl="fr">Il programma di Stoccolma (2010-2015), visto dalla prospettiva della cooperazione nello spazio di libertà, sicurezza e giustizia (SLSG), getta in realtà le fondamenta della supremazia europea in molte aree, allo scopo di eliminare le barriere che ancora si frappongono alla “libera circolazione” tra gli Stati membri dell’Unione. Che si tratti di diritti fondamentali, privacy, diritti delle minoranze, “cittadinanza dell’Unione europea” o politica di asilo e di immigrazione, questo assortimento confuso serve in realtà da pretesto per incoraggiare le ambizioni federaliste di un superstato burocratico europeo. Rimango del parere che le leggi, gli usi e i costumi rappresentino una parte fondamentale dello spirito e dell’identità di un popolo e di una nazione sovrana. Appoggiare il concetto oscuro di armonizzazione europea, soprattutto in relazione al diritto civile e di famiglia, coinciderebbe col negare i sacrifici e le conquiste di secoli. Poiché, per il momento, la Francia gode ancora di alcuni degli standard di protezione legale e sociale più elevati del mondo, non sarà il mio paese a trarre vantaggio da eventuali progressi, in quanto continuerà a essere vittima della testardaggine europeista, globalista e ultraliberale.</p>
    </intervention>
    <intervention id="2-385" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Plaudo all’adozione di queste relazione sul programma di Stoccolma, che sottolinea la necessità di garantire il riconoscimento reciproco degli atti ufficiali rilasciati dalle amministrazioni nazionali. Tra questi figurano le unioni omosessuali, vale a dire che i partner di un’unione omosessuale potranno fungere da parenti più stretti in caso di incidenti all’estero e, se del caso, godere degli stessi diritti in termini di agevolazioni fiscali se vivono o lavorano in un altro paese membro.</p>
    </intervention>
    <intervention id="2-386" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Gli obiettivi del programma di Stoccolma e del relativo piano di attuazione sono positivi. A mio parere, una delle ragioni principali è il fatto che scopo del programma è la creazione delle basi e delle condizioni a partire dalle quali i cittadini comunitari possono sfruttare pienamente e far valere i loro diritti e le loro libertà. L’attuazione del programma di Stoccolma presenta e continuerà a presentare le sue difficoltà. Da un lato sussiste la necessità obiettiva di unificare la legislazione (ad esempio, nell’area del diritto alla libertà di circolazione), ma dall’altro vi è il rischio di abuso in virtù di interpretazioni divergenti delle norme giuridiche unificate. L’iniziativa del programma di Stoccolma per la garanzia del riconoscimento dei documenti ufficiali degli Stati membri può essere considerata positiva. Tuttavia, tale meccanismo non deve entrare in conflitto diretto con le norme fondamentali degli Stati membri, soprattutto nel campo del diritto di famiglia. Poiché tale diritto riflette una tradizione stabilita nel corso di diversi anni e un consenso sociale frutto di lunghe battaglie, non è accettabile una violazione della sovranità nazionale in questo settore, pur nell’ambito di intenti di unificazione in buona fede. Gli sviluppi futuri dovrebbero puntare ad assicurare che il diritto unificato non porti a una riduzione degli standard in termini di diritti (civili, sociali, ecc.) esistenti negli Stati membri a vari livelli. Inoltre, è necessario garantire che l’unificazione delle normative non dia luogo alla possibilità di avanzare pretese nel campo della proprietà e di violare l’integrità dello Stato, e ci dev’essere una definizione chiara sulle modalità e sui soggetti incaricati di vigilare sull’applicazione delle norme europee unificate.</p>
    </intervention>
    <intervention id="2-804" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Le aree del diritto civile, del diritto commerciale, del diritto di famiglia e del diritto privato internazionale costituiscono alcune tra le aree più sensibili del diritto applicabile in ciascuno degli Stati membri dell’UE. Mi sono astenuto dal votare sulla relazione, in quanto ritengo che sia essenziale che il principio di sussidiarietà sia sempre presente in tali questioni, soprattutto quelle correlate al diritto di famiglia e al mutuo riconoscimento del diritto matrimoniale e di famiglia.</p>
    </intervention>
    <intervention id="2-387" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Cosa ci proponiamo di migliorare in termini di livello di cooperazione giudiziaria europea così come la conosciamo oggi? Il documento adottato fa luce sugli aspetti più importanti dei piani della Commissione. Pone l’accento sul compito che ci attende nel prossimo periodo dal punto di vista dei cittadini. In qualità di politico e di insegnante, concordo sul fatto che occorra migliorare la comunicazione tra gli istituti di istruzione superiore, per far sì che la nuova generazione di giuristi sia già in grado di familiarizzare con la diversità della cultura giuridica europea già negli anni della formazione accademica. È nell’interesse degli Stati membri perfezionare ulteriormente l’area giudiziaria. L’energia investita nell’istruzione migliora l’efficacia del sistema giudiziario. Dobbiamo adoperarci per garantire che le risorse destinate alla formazione siano disponibili ovunque. L’abolizione degli ostacoli alla cooperazione transfrontaliera può essere promossa soprattutto da quei professionisti che hanno acquisito esperienze all’estero e che sono dotati delle competenze linguistiche richieste. Una migliore conoscenza degli ordinamenti degli Stati membri può aumentare le fiducia negli stessi. Gli studenti devono essere sensibilizzati a partecipare a programmi di scambio con l’estero.</p>
      <p sl="hu">È di vitale importanza sostenere i forum che si propongono di sviluppare il dialogo professionale. Ai rappresentanti delle professioni legali dev’essere data la possibilità di esprimere continuamente il proprio parere su uno spazio che poggia sulla libertà, la sicurezza e la giustizia. Sono loro che devono affrontare i problemi del caso nella prassi. È a loro che rivolgiamo le nostre domande sui risultati delle misure adottate sinora. In veste di rappresentanti degli interessi dei cittadini, dobbiamo adoperarci per garantire che l’UE non evochi nelle menti dei cittadini l’immagine di un labirinto legislativo. La legislazione in materia di consumatori e imprese dovrebbe di fatto essere per loro e su di loro.</p>
    </intervention>
    <intervention id="2-388" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il paragrafo 40 della relazione sugli aspetti relativi al diritto civile, al diritto commerciale, al diritto di famiglia e al diritto internazionale privato del Piano d'azione per l'attuazione del programma di Stoccolma rappresenta una grave ingerenza nel diritto nazionale, in quanto chiede che i matrimoni e le unioni omosessuali contratti in uno Stato membro specifico vengano riconosciuti in tutti gli altri Stati membri. Vengono usate parole astute per intrufolare clandestinamente tale misura. Nella versione tedesca della proposta e, presumo, anche in molte altre lingue, lo scopo effettivo di questo paragrafo è ben lungi dall’essere chiaro come dovrebbe. Poiché in linea di principio sono contrario ai matrimoni gay e, in particolare, a questa condotta politica ingannevole, ho votato contro questo paragrafo e contro la relazione. Quest’ultima potrebbe diventare un incentivo per il turismo dei rapporti sentimentali, così come è già accaduto con l’adozione e l’inseminazione artificiale.</p>
      <p sl="de">L’instaurare un rapporto sentimentale in un paese in cui hanno forza di legge diritti e pretese equivalenti a quelli matrimoniali consentirà ai partner di avanzare nel paese d’origine pretese che sono legittime solo per i matrimoni contratti nell’altro paese. La conseguenza ultima di tale risoluzione sarebbe quella di rendere completamente insensata l’esistenza di diverse norme in diversi paesi.</p>
    </intervention>
    <intervention id="2-389" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">la relazione tratta un tema della massima importanza, vale a dire il modo in cui l’UE soddisfa le necessità dei suoi cittadini e imprese commerciali nell’area del diritto, con particolare riferimento alle controversie civili e commerciali transfrontaliere. Deploro tuttavia di non aver trovato nel contenuto della relazione alcun riferimento alle azioni necessarie per informare i cittadini o i dirigenti delle aziende sulle opportunità offerte loro dalla legislazione europea per quanto riguarda la difesa dei loro interessi nei procedimenti giudiziari. Non si sa abbastanza di queste opportunità, che quindi non vengono colte a sufficienza. È importante concentrarsi su magistrati e avvocati, ma non è sufficiente per garantire che i cittadini abbiano accesso incondizionato a tali informazioni.</p>
    </intervention>
    <intervention id="2-803" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ho votato a favore dell’adozione della relazione sugli aspetti relativi al diritto civile, al diritto commerciale, al diritto di famiglia e al diritto internazionale privato del Piano d'azione per l'attuazione del programma di Stoccolma. Sin da quando è stata attribuita all’Unione la competenza in materia di giustizia e affari interni e sin dalla successiva creazione dell’SLSG, per cui l’UE e gli Stati membri sono al momento congiuntamente competenti, sono stati effettuati enormi progressi nell'ambito del diritto civile. La comunicazione della Commissione europea intitolata “Uno spazio di libertà, sicurezza e giustizia al servizio dei cittadini” (COM(2009)0262) ha proposto un piano ambizioso per lo sviluppo dello spazio suddetto nel periodo 2010-2014.</p>
      <p sl="pl">È fuori discussione che per progredire in tal senso occorrerà un approccio più strategico, basato sulle necessità reali dei cittadini e delle imprese nell’esercizio dei loro diritti e libertà nel mercato unico. A titolo di esempio, servono un’armonizzazione progressiva, un avvicinamento e una standardizzazione nel campo della protezione dei consumatori. Naturalmente occorrerà conciliare e rispettare i diversi ordinamenti e tradizioni giuridiche al momento di assicurare la funzionalità delle misure già poste in atto. Ritengo tuttavia che la loro coesistenza debba essere considerata una fonte di forza e di ispirazione, e non un ostacolo, quando si tratta di individuare soluzioni comuni per la legislazione europea. Per affrontare tali sfide, la Commissione dovrebbe avviare una discussione aperta con i vari rappresentanti del sistema giudiziario, tra cui soprattutto i professionisti del settore.</p>
    </intervention>
    <intervention id="2-802" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della relazione Berlinguer in quanto riguarda aspetti fondamentali per permettere il passaggio verso un'Europa dei cittadini e promuovere lo sviluppo di una cultura giudiziaria europea.</p>
      <p sl="it">Nello specifico, la relazione affronta, in maniera bilanciata ed esaustiva, questioni concernenti la formazione dei giudici, la cooperazione fra le autorità giudiziarie, il diritto europeo dei contratti, i diritti fondamentali, inclusi quello alla libertà d'impresa per sviluppare capacità imprenditoriale nei vari settori dell'economia, e il riconoscimento reciproco dei documenti ufficiali delle pubbliche amministrazioni nazionali, ivi compresi gli effetti degli atti di stato civile.</p>
    </intervention>
    <intervention id="2-390" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Il programma di Stoccolma si propone di salvaguardare i diritti fondamentali dei cittadini in uno spazio di libertà, sicurezza e giustizia. Tuttavia, le discrepanze tra i diversi ordinamenti giuridici degli Stati membri costituiscono un ostacolo allo sviluppo della legislazione europea. Per tale ragione ho votato a favore della risoluzione del Parlamento europeo, che propone la convergenza e l’armonizzazione del diritto civile, commerciale, di famiglia e privato internazionale, ed è incentrata sulla cooperazione tra i diversi ordinamenti giuridici degli Stati membri mediante:</p>
      <p sl="el">• la promozione di una cultura giudiziaria comune europea;</p>
      <p sl="el">• l’istruzione e la formazione dei magistrati, procuratori e altro personale giudiziario, allo scopo di promuovere una comprensione reciproca degli ordinamenti giuridici degli altri Stati membri e dirimere controversie transfrontaliere;</p>
      <p sl="el">• la creazione di un forum regolare in cui giudici nei settori del diritto che si occupano di questioni transfrontaliere possano esaminare ambiti che abbiano causato di recente controversie o difficoltà giuridiche in modo da instaurare un clima di fiducia reciproca;</p>
      <p sl="el">• l’introduzione di un diritto europeo dei contratti;</p>
      <p sl="el">• l’introduzione della cooperazione fra le autorità giudiziarie degli Stati membri nel settore dell’assunzione delle prove in materia civile o commerciale.</p>
    </intervention>
    <intervention id="2-801" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Il programma di Stoccolma adottato nel dicembre 2009 stabilisce le priorità per lo sviluppo di uno spazio europeo di libertà, sicurezza e giustizia nell’arco dei prossimi cinque anni. In tale contesto, è importante precisare i risultati ragguardevoli che sono già stati conseguiti e sperare che le misure consigliate possano contribuire a rispondere alle necessità reali degli individui e delle imprese, agevolando la loro mobilità e l’esercizio dei loro diritti e libertà nel mercato unico, senza venir meno agli obblighi del principio di sussidiarietà e del rispetto nei confronti della diversità degli approcci giuridici e delle tradizioni costituzionali dei diversi Stati membri.</p>
    </intervention>
    <intervention id="2-391" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Si è votata, oggi, in plenaria una proposta di risoluzione sugli aspetti di diritto positivo del Piano d'azione per l'attuazione del programma di Stoccolma, ovvero le priorità dell'Unione europea per lo sviluppo di uno spazio di libertà, sicurezza e giustizia nel periodo 2010-2014 per quanto attiene specificatamente agli aspetti del diritto civile, commerciale e internazionale privato.</p>
      <p sl="it">Il dossier invita la Commissione a migliorare la proposta presentata cercando di superare alcune problematiche e criticità che si riscontrano in particolar modo nella prassi giudiziale transnazionale. L'ausilio di magistrati nazionali sugli aspetti tecnici delle misure proposte in sede di stesura legislativa e l'istituzione di un mezzo di ricorso europeo autonomo, che permetterebbe tra l'altro di risolvere, quanto meno in parte, i problemi sollevati dalle divergenze nei diritti procedurali nazionali, sono esempi concreti dell'approccio costruttivo e migliorativo che una proposta di risoluzione condivisa e ampiamente discussa può avere rispetto alla legislazione europea.</p>
      <p sl="it">In un'area cosi importante per i cittadini come quella del diritto civile è necessario rispettare e dare spazio ad approcci giuridici e tradizioni costituzionali radicalmente differenti, ma è anche necessario affrontare le conseguenze giuridiche negative per i cittadini risultanti da tale divergenza.</p>
    </intervention>
    <intervention id="2-392" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Si tratta di una risoluzione positiva che esorta innanzi tutto a ricorrere a qualsiasi mezzo per promuovere una cultura giudiziaria europea, soprattutto mediante l’istruzione e la formazione in campo giuridico.</p>
    </intervention>
    <intervention id="2-393" speaker_id="96843" name="Marco SCURRIA" is_mep="True" mode="written" nationality="Italy" birth_date="18-05-1967" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Auspico che le azioni individuate nel piano d'azione siano portate avanti nei tempi previsti considerata l'importanza che rivestono per migliorare la vita del cittadino europeo. In particolare l'Italia ha sempre sostenuto l'esigenza di sviluppare la fiducia reciproca tra gli Stati membri dell'Unione ed è favorevole a una sempre maggiore estensione della regolamentazione comunitaria nel settore della giustizia e degli affari interni.</p>
      <p sl="it">In tale prospettiva si è condivisa e sostenuta l'impostazione dell'intero piano d'azione fortemente, incentrata sul principio del mutuo riconoscimento delle decisioni, da raggiungere attraverso il rafforzamento della fiducia reciproca. Sottolineo inoltre la necessità di avvalersi di tutti i mezzi possibili per coltivare la cultura giudiziaria europea, in particolare attraverso l'insegnamento e la formazione giuridica.</p>
    </intervention>
    <intervention id="2-394" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Esprimo soddisfazione per l'importanza data alle questioni inerenti il diritto civile, quali la proposta legislativa sulla cooperazione rafforzata nel settore della legislazione sul divorzio, il riconoscimento e la creazione degli atti pubblici in materia di successioni. Mi compiaccio, in particolare, dell'enfasi posta sulla necessità di introdurre azioni e programmi concreti per la promozione di una effettiva cultura giuridica europea, a partire dall'offerta di misure di formazione, da tenersi nell'ambito dei progetti Erasmus, per i magistrati e per tutti gli operatori del diritto.</p>
      <p sl="it">Le azioni individuate nel Piano sono di grande importanza per migliorare le garanzie dei cittadini europei di fronte alla legge, ma è necessario adottare un approccio più strategico e meno frammentato, basato sulle necessità reali dei cittadini e delle imprese nell'esercizio dei loro diritti. Se da un lato dobbiamo considerare le difficoltà nel legiferare in modo armonizzato in un'area di competenza condivisa, dall'altro è necessaria una maggiore estensione della regolamentazione comunitaria nel settore della giustizia e degli affari interni. In tal modo, la certezza del diritto avrà dei parametri sempre più chiari e condivisi e getteremo le basi per una teoria e una pratica giuridica davvero comuni nell'Unione europea.</p>
    </intervention>
    <intervention id="2-395" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Grazie al programma di Stoccolma, i cittadini degli Stati membri potranno far valere i propri diritti in materia di diritto civile, commerciale e del lavoro in tutta l’Unione europea. Il programma offre vantaggi e una maggiore trasparenza per i cittadini. Inoltre, migliora la coerenza del nostro sistema di norme giuridiche in seno all’Unione europea.</p>
      <p sl="pl">Tuttavia, per creare sistemi più uniformi, è necessario un maggiore coordinamento tra le nostre azioni e uno scambio di esperienze tra i paesi dell’Unione. Ciò riguarda in ampia misura il sistema di giustizia, tra cui le questioni estremamente importanti dell’immigrazione e della lotta contro la criminalità organizzata. Un tema molto importante, soprattutto alla luce dei nostri attuali problemi economici, si rivelerà la messa a punto di meccanismi d’azione efficaci nell’area del rafforzamento del mercato unico e dell’integrazione economica, e mi riferisco a principi più liberali di scambi commerciali tra i paesi dell’Unione europea e la promulgazione di una legislazione sugli scambi commerciali con i paesi terzi. Dal punto di vista dei soggetti che partecipano ai processi economici, è soprattutto essenziale specificare i diritti di protezione delle aziende e dei consumatori e continuare a seguire con estrema attenzione l’attuazione e la messa in atto delle norme giuridiche in materia di mercato unico.</p>
    </intervention>
    <intervention id="2-396" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Sin da quando è stata attribuita all’Unione la competenza in materia di giustizia e affari interni, sono stati effettuati enormi progressi nell’ambito della giustizia civile. L’articolo 67 del trattato sul funzionamento dell’Unione europea sancisce l’importanza del rispetto dei diversi ordinamenti e tradizioni giuridiche dell’UE, e la relazione Berlinguer considera tale aspetto tra i punti di forza dell’UE. La sussidiarietà è uno dei principi di base del diritto comunitario, e si basa sul concetto secondo cui il soggetto più vicino alla questione in oggetto è in grado di risolvere problemi e svolgere compiti in maniera autonoma. La giustizia e gli affari interni figurano per tradizione tra le responsabilità degli Stati membri. Ogni paese membro ha le proprie caratteristiche e tradizioni individuali, che rispecchiano la diversità dell’Europa. Tuttavia, per tenere il passo con la realtà in continuo mutamento del mondo odierno, occorre condividere la responsabilità con l’Unione europea.</p>
      <p sl="de">Al giorno d’oggi, i trattati con implicazioni transfrontaliere sono la norma e le unioni o le famiglie composte da partner provenienti da Stati membri diversi sono molto comuni. Esse comportano comunque notevoli sfide per la legislazione civile nazionale, sfide che dovremo superare. Come raccomanda il relatore, è giunto il momento di sviluppare una cultura giudiziaria europea da affiancare alle culture giudiziarie nazionali.</p>
    </intervention>
    <intervention id="2-800" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Mi rammarico che questo Parlamento abbia deciso di depennare dall’ordine del giorno la discussione sul programma di Stoccolma. In assenza di una discussione, non si possono nemmeno porre domande. Inoltre, in mancanza di uno scambio critico di opinioni sul processo di integrazione, non faremo che acuire le preoccupazioni di molti cittadini dei paesi membri. Una di queste preoccupazioni riguardano le voci sulla creazione di uno statuto di diritto civile in materia di matrimonio. Molte associazioni di famiglie di tutti gli Stati membri rilevano che il meccanismo del programma di Stoccolma potrebbe pertanto venir sfruttato dalle coppie omosessuali. Tale questione può essere risolta non soltanto nel quadro delle procedure di diritto civile e del diritto privato internazionale, ma anche ricorrendo alla procedura complessa del diritto di famiglia ai sensi dell’articolo 81, paragrafo 3 del trattato sul funzionamento dell’UE. Se il programma di Stoccolma dovesse venir utilizzato impropriamente per raggiungere tale obiettivo, si tratterebbe di una modifica indiretta della legislazione, esattamente quello contro cui da anni si batte l’Unione. Pertanto, la Commissione e il Consiglio devono chiarire che né i meccanismi sociogiuridici, né il protocollo di Stoccolma porteranno mai alla creazione di uno statuto matrimoniale per le coppie omosessuali. Se vogliamo costruire un’Unione forte, ciò non deve avvenire a discapito dei poteri dei paesi membri o del bene comune. Il gruppo ECR ha presentato proposte di emendamento che sottolineano i poteri degli Stati membri. Se tali proposte non verranno adottate, voterò contro la relazione presentata.</p>
    </intervention>
  </section>
  <section id="creitem34" title="10. Correzioni e intenzioni di voto: vedasi processo verbale"/>
  <section id="creitem35" title="11. Dichiarazione della Presidenza">
    <intervention id="2-401" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Vorrei esordire con un breve annuncio.</p>
      <p sl="unknown">Condanno fermamente l’attacco mosso dalla Repubblica democratica popolare di Corea contro l’isola sudcoreana di Yeonpyeong. Gli eventi odierni della penisola coreana sono per me fonte di profonda preoccupazione. Il ricorso alla forza bruta e al potere militare non risolverà nulla e bisogna evitare che vengano sacrificate altre vite umane.</p>
      <p sl="unknown">Nell’interesse della penisola coreana e della regione in generale, il nord e il sud del paese dovrebbero adoperarsi per ricostruire la fiducia a lungo termine. Per tale ragione, accolgo con favore l’annuncio del Presidente Lee Myung-bak secondo cui il governo sudcoreano intende evitare un’escalation della situazione già di per sé preoccupante.</p>
      <p sl="unknown">Esorto il governo della Repubblica democratica popolare di Corea a porre immediatamente fine alle azioni ostili e a non promuovere attività che potrebbero risultare in un’ulteriore acuirsi della situazione. La Repubblica democratica popolare di Corea deve rispettare l’accordo coreano sull’armistizio in ogni sua parte.</p>
    </intervention>
  </section>
  <section id="creitem36" title="12. Approvazione del processo verbale della seduta precedente: vedasi processo verbale"/>
  <section id="creitem37" title="13. Bilancio 2011 (discussione)">
    <intervention id="2-404" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca la discussione sul bilancio 2011 [2010/2972(RSP) ].</p>
      <p sl="unknown">Vorrei dare inizio alla nostra discussione. Presidente Barroso, Presidente Wathelet, Presidente Chastel, durante le riunioni del comitato di conciliazione, il Parlamento europeo e il Consiglio non sono riusciti ad addivenire a un accordo sul bilancio 2011. Ce ne rammarichiamo. Si sarebbe potuto trovare un compromesso.</p>
      <p sl="unknown">Il Parlamento europeo è consapevole della necessità di risparmiare. Eravamo disposti ad approvare un limite per l’incremento degli stanziamenti di pagamento nel bilancio del 2011 pari al 2,91 per cento rispetto al 2010. In cambio, ci premeva stabilire un metodo per l’entrata in vigore del trattato di Lisbona, e nello specifico desideravamo precisare quali procedure seguire nei futuri negoziati sul bilancio. Si tratta di una questione importante, visto che il trattato di Lisbona è entrato in vigore. Non volevamo in alcun modo andare oltre tale trattato. Sappiamo che la maggioranza degli Stati membri ha voluto tale trattato.</p>
      <p sl="unknown">Ora dobbiamo decidere il prima possibile come risolvere il problema dell’assenza di un bilancio. Si tratta di una responsabilità condivisa da tutte e tre le istituzioni europee. Abbiamo dichiarato che il Parlamento è disposto ad accettare una procedura accelerata, ma solo se verranno soddisfatte le nostre aspettative concernenti le procedure per i prossimi negoziati sul bilancio.</p>
      <p sl="unknown">I giorni scorsi abbiamo riscontrato notevoli progressi nei nostri colloqui col Consiglio. Sono certo che siamo vicini a un accordo. Il Parlamento europeo è pronto a impegnarsi a fondo per raggiungere tale accordo il prima possibile. I negoziati si sono conclusi poco prima della mezzanotte del 15 novembre con l’aspettativa espressa dal Parlamento di individuare soluzioni soddisfacenti su due questioni fondamentali: i meccanismi di flessibilità, per garantire il finanziamento delle politiche contemplate dal trattato di Lisbona, nonché soluzioni relative alla partecipazione del Parlamento al processo di negoziazione dei successivi quadri finanziari pluriennali.</p>
      <p sl="unknown">Tali aspettative riguardano inoltre anche le proposte correlate alle risorse proprie dell’Unione europea. Riteniamo che la Commissione europea possa rivestire un ruolo determinante in materia. Sono certo che, grazie alla disponibilità reciproca alla discussione, raggiungeremo presto un accordo. Mi preme sottolineare ancora una volta che ritengo cruciale il ruolo della Commissione europea. Attendiamo pertanto con interesse l’intervento del Presidente Barroso, in cui verrà presentata sia la nuova proposta di bilancio, su cui si voterà il 1° dicembre, sia una risposta alle principali aspettative del Parlamento. Altrettanto importante per noi sarà ovviamente anche sentire il parere della Presidenza – nella persona del Presidente Wathelet – e l’opinione del Presidente Chastel.</p>
    </intervention>
    <intervention id="2-405" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signori Presidenti, onorevoli colleghi, la discussione sul bilancio si svolge in un momento in cui i nostri concittadini sono in preda ai dubbi per la fragilità della loro moneta e in cui l’Europa sta giustamente correndo in soccorso dell’economia irlandese.</p>
      <p sl="fr">Contrariamente a quanto si è forse detto sugli obiettivi del Parlamento europeo in questi negoziati, non si tratta di lotte di potere o di controversie istituzionali, né si tratta di ignorare le difficoltà in cui versano i nostri Stati o la crisi del debito pubblico che affligge tutti noi. No, si tratta di assicurarci che l’Europa possa onorare gli impegni presi. Impegni nella sfera sociale, e penso all’istruzione e all’apprendimento lungo tutto l’arco della vita; impegni nei confronti delle vittime delle calamità naturali, e mi riferisco agli aiuti ai paesi colpiti dalle lotte alimentari; e impegni nei confronti di programmi che creano occupazione e crescita, quali Galileo e ITER.</p>
      <p sl="fr">La realtà è che, se si guardano le cose da un punto di vista contabile invece che politico, i pochi Stati membri che continuano a bloccare i negoziati danneggiano gli interessi dei 500 milioni di europei. Volendo far passare il Parlamento europeo per il cattivo della situazione, insinuando che vuole spendere in un momento in cui gli Stati membri stanno tirando la cinghia e che vuole esercitare i poteri conferitigli dal trattato di Lisbona a discapito del risparmio e dei cittadini, non fanno che distogliere l’attenzione dalla realtà dei problemi esistenti.</p>
      <p sl="fr">Qual è questa realtà? È il fatto che le ultime previsioni economiche non offrono alcun bagliore di speranza sul ritorno entro il 2020 alla crescita forte, sostenibile e inclusiva che l’Unione europea si è posta come obiettivo.</p>
      <p sl="fr">Un altro dato di fatto è che il progetto attuale di bilancio non prevede alcun finanziamento ai nuovi poteri conferiti all’ Unione dal trattato di Lisbona e non soddisfa la nostra richiesta di procedere alla revisione intermedia del ciclo finanziario previsto nell’accordo 2007-2013.</p>
      <p sl="fr">Infine, è incontestabile che il progetto di bilancio non prevede nessun – lo ripeto, nessun – finanziamento per la strategia 2020.</p>
      <p sl="fr">In breve, il Consiglio sta adottando dei programmi senza prevedere alcun finanziamento per la loro attuazione. Inoltre, quando il Presidente del Parlamento europeo gli rammenta i suoi obblighi si offende, mentre quando un’autorità locale, regionale o nazionale approva progetti senza finanziarli, viene immediatamente condannata. Pertanto vi chiedo: perché un comportamento inaccettabile a livello locale o nazionale può essere accettabile a livello europeo?</p>
      <p sl="fr">È questo il modo di riconciliare i nostri cittadini con l’Europa? Non credo proprio. Voglio dire chiaramente quanto segue alla Commissione e soprattutto al Consiglio: non contate sul mio gruppo, non contate su quest’Aula per la votazione su programmi che non hanno la garanzia dei finanziamenti. Il mio gruppo auspica un ritorno al buon senso e il raggiungimento di un accordo equilibrato. Dev’essere un accordo completo che si riferisca al contempo al bilancio 2011, al bilancio rettificativo del 2010 e alle relative lettere rettificative, alla procedura di flessibilità e, infine alle garanzie concernenti il finanziamento delle politiche future, che noi chiamiamo sezione politica.</p>
      <p sl="fr">Mi preme sottolineare che le nostre proposte su tale sezione politica non comportano alcuna modifica dei trattati attuali, né anticipano in alcun modo l’importo, la fonte o la distribuzione dei fondi comunitari futuri. Ci tengo inoltre a precisare che la riapertura della discussione sulle risorse proprie non rappresenta una nuova proposta del Parlamento, bensì una decisione presa dallo stesso Consiglio nel maggio 2006, in seguito all’accordo raggiunto nel dicembre 2005 sotto la Presidenza britannica.</p>
      <p sl="fr">Il mio gruppo appoggia appieno l’obiettivo non solo di porre un limite ai contributi degli Stati membri al bilancio, ma anche di ridurli. In verità, la natura estremamente grave della crisi del debito deve sfociare in una revisione completa delle finanze pubbliche europee. Non si tratta soltanto di ripartire i compiti tra i bilanci nazionali ed europei; si tratta anche di esplorare tutte le possibili modalità di mutualizzazione per mettere a segno dei risparmi.</p>
      <p sl="fr">Signori Presidenti, onorevoli colleghi, il gruppo del Partito Popolare Europeo (Democratico Cristiano) appoggia le due richieste avanzate dal Consiglio in data 15 ottobre: far sì che il bilancio comunitario contribuisca alla disciplina finanziaria comune e che sia garantito il finanziamento degli obiettivi europei. È tutto quello che ci proponiamo di conseguire nei negoziati per il bilancio 2011, e confidiamo nel raggiungimento di un accordo se la Presidenza del Consiglio avvierà negoziati efficaci con i propri colleghi di Bruxelles.</p>
      <a text="(Applausi)"/>
    </intervention>
    <intervention id="2-406" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, a mio parere la crisi in cui attualmente versiamo è stata scatenata dagli eventi di Deauville. Credo che il Presidente francese e il Cancelliere tedesco abbiano stipulato un accordo con David Cameron a Deauville, in base al quale quest’ultimo avrebbe acconsentito alla revisione del trattato per il Patto di stabilità e crescita in cambio del soddisfacimento delle richieste britanniche in materia di bilancio. Potrei sbagliarmi, ma il sospetto c’è. Si tratterebbe di un accordo sancito a discapito di terzi, vale a dire a discapito dei diritti del Parlamento europeo. Non deve pertanto sorprendere che i terzi, in questo caso la nostra Assemblea, non siano disposti ad accettare tale situazione.</p>
      <p sl="de">Tra parentesi, non dovrebbe nemmeno sorprendere che il destino dell’Europa venga messo nelle mani di governi euroscettici. In una situazione del genere, un governo di questo tipo cerca di capire fino a che punto può arrivare. Il governo britannico sta attualmente cercando di sapere se il resto dell’Europa è disposto o meno ad accettare le sue prerogative. Pertanto, questo bilancio o la discussione sul medesimo rappresentano anche un dialogo sulla direzione che dovrebbe imboccare l’Unione europea. Non si tratta di denaro. Ritengo che sia un messaggio importante per gli elettori e i cittadini europei. Siamo giunti a un accordo sui fondi e, come Parlamento, abbiamo soddisfatto le richieste del Regno Unito relativamente a tali fondi: un incremento del 2,91 per cento in termini di spesa, non di stanziamenti di impegno, bensì di spese.</p>
      <p sl="de">Se non si tratta di soldi, allora di cosa si tratta? Si tratta dei diritti del Parlamento europeo. Il fulcro della questione sono i diritti sanciti nel trattato. Tutte le richieste del Parlamento fanno parte del trattato. Il tema delle risorse proprie viene trattato nell’articolo 311 del trattato sul funzionamento dell’UE. La pianificazione finanziaria del medio periodo è una procedura stabilita dal trattato, per cui va promulgato un regolamento. La flessibilità di bilancio riguarda il mutuo interesse dei governi, della Commissione e del Parlamento, e la loro capacità di rispondere flessibilmente ai requisiti di medio periodo nel quadro delle norme di bilancio. Non si tratta di spese aggiuntive; si tratta dell’efficacia con cui viene governata l’Europa, per lo meno nel caso della flessibilità, e la questione riguarda i diritti primari del Parlamento.</p>
      <p sl="de">Sono piuttosto sorprese. I capi di governo dell’Unione europea sono tutti deputati. Sono tutti uomini e donne che sono cresciuti nella tradizione parlamentare. Come già ricordato dall’onorevole Daul, quale parlamento nazionale ammetterebbe interferenze dell’esecutivo nel proprio diritto più importante, il diritto a redigere un bilancio? I 27 governi dell’Unione europea sono esecutivi. Non dobbiamo tuttavia consentire uno sconvolgimento della democrazia in Europa. Il Parlamento approva il bilancio e il Parlamento controlla l’esecutivo. In questo caso, il desiderio del governo britannico è che i 27 governi controllino il Parlamento, l’opposto della democrazia parlamentare. Tale decisione potrebbe pertanto costituire un precedente. Il Parlamento non deve consentire che gli vengano sottratti i suoi diritti.</p>
      <p sl="de">E poi cosa succede? Dopo che i soldi dei contribuenti europei sono stati trasferiti dalle casse degli Stati membri a Bruxelles, non sono più di proprietà dei paesi membri. Diventano fondi comunitari, che pertanto sono soggetti al controllo del Parlamento in seno all’Unione. Dopo di che, il bilancio deve essere approvato dal Parlamento, in quanto il bilancio europeo non viene adottato dai 27 parlamenti nazionali o dei 27 governi nazionali, bensì da un Parlamento liberamente eletto, in altre parole dalla nostra Assemblea.</p>
      <p sl="de">La pianificazione finanziaria di medio periodo, la clausola di flessibilità e le risorse proprie sono i tre elementi che dobbiamo discutere con il Consiglio, non il denaro. Ne abbiamo parlato nelle ultime ore. Vorrei chiarire ancora una volta che l’onorevole Lamassoure e i presidenti dei gruppi si sono impegnati a fondo per consentirci di adottare quella che, a mio avviso, è una linea relativamente coerente. Non dobbiamo tuttavia rinunciarvi. Dobbiamo spiegare al Consiglio che questi tre elementi riguardano i nostri diritti e non le spese aggiuntive. Un parlamento che consente un’esautorazione dei propri diritti da parte di un qualsiasi governo cessa di funzionare</p>
      <p sl="de">Il mio gruppo ha quindi unanimemente deciso che o verranno accettate tali richieste, che non sono altri che un tentativo di riaffermare i diritti del Parlamento, o non ci sarà nessun bilancio. Senza bilancio, non ci sarà nessun progetto ITER, nessun reattore per la fusione nucleare. Non ci sarà nessun progetto Galileo e non ci sarà nessun servizio europeo per l’azione esterna.</p>
      <p sl="de">La scelta spetta ai capi di governo. Possono riconoscere i diritti del Parlamento e i suoi progetti o possono umiliarlo, nel qual caso non ci sarà nessun bilancio. È questa la linea adottata all’unanimità dal mio gruppo.</p>
      <a text="(Applausi)"/>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-407" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="en">Signor Presidente, mi chiedo se l’Aula convenga sul fatto che, dal punto di vista costituzionale, esiste un’altra interpretazione del concetto di separazione dei poteri e di controlli ed equilibri. Non possiamo semplicemente trasferire il modello nazionale di separazione dei poteri, controlli ed equilibri anche a livello internazionale e sulla scena politica europea.</p>
      <p sl="en">A mio modo di vedere – e mi chiedo se gli onorevoli colleghi siano d’accordo con me – in un sistema di separazione dei poteri, controlli ed equilibri, il Consiglio rappresenta di fatto gli Stati nazione e quello che rimane della loro sovranità e indipendenza dopo il trattato di Lisbona. Agisce per conto delle nazioni, i cui governi vengono eletti.</p>
      <p sl="en">Nelle democrazie europee, i governi vengono eletti con un sistema elettorale democratico. A nome delle nazioni e dei loro popoli, esercitano un controllo sui poteri del Parlamento e li controbilanciano. L’Assemblea non conviene con me che esiste un’altra interpretazione di controllo ed equilibri?</p>
    </intervention>
    <intervention id="2-408" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, vi sono molte interpretazioni, onorevole Morvai. Fin qui siamo completamente d’accordo. Magari la sua interpretazione del trattato sul funzionamento dell’UE è diversa dalla mia. Ma qui non si tratta di interpretazione, bensì dell’applicazione del trattato, che contempla anche una procedura di bilancio chiara. Tra parentesi, se ricordo bene, lei è membro del partito ungherese Jobbik, o comunque di un altro partito. La prego di spiegare agli elettori del suo paese che, se adotteremo il bilancio comunitario, nel lungo termine sarà possibile finanziare i fondi di coesione dell’UE. Se non ci fosse nessun bilancio, i fondi non potrebbero essere messi a disposizione.</p>
    </intervention>
    <intervention id="2-409" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, nel dicembre 2005 in quest’Aula sedeva un Primo ministro. Un insegnamento che abbiamo tratto tutti è che ci occorre veramente una riforma radicale del bilancio per il futuro. Impegniamoci tutti insieme – Commissione, Consiglio, Stati membri e Parlamento europeo – a capire come, negli anni a venire, si possa costruire un consenso per un’Europa cambiata e riformata in cui il bilancio rappresenti una parte razionale del futuro e non un’infelice merce di mercanteggiamento.</p>
      <p sl="en">Ebbene, quel Primo ministro era Tony Blair, colui che ha stipulato l’ultimo accordo sulle prospettive finanziarie. Sono trascorsi cinque anni da allora. Quello che disse Blair rappresenta l’obiettivo essenziale che vuole raggiungere il nostro Parlamento: l’impegno da parte delle istituzioni europee e di tutte le parti coinvolte a reinventare il finanziamento dell’Unione e a far poggiare tale finanziamento su basi razionali e non su una gara al mercanteggiamento, cosa che accade oggi.</p>
      <p sl="en">Cerchiamo di essere chiari per quanto riguarda le cifre. Non è un segreto che il Parlamento potrebbe essere disposto ad accettare le cifre del Consiglio, naturalmente nell’ambito di un accordo più ampio. Ma dobbiamo anche trovare un accordo su un secondo elemento, onorevoli colleghi, vale a dire la flessibilità. Diciamo le cose come stanno. La flessibilità non è una concessione che ci viene fatta dal Consiglio; la flessibilità è necessaria, indispensabile, altrimenti non saremo in grado di finanziare innumerevoli questioni importanti. Per di più, la flessibilità è un “acquis”. Fa parte dell’accordo interistituzionale che già abbiamo. Anzi, il Consiglio non ha mantenuto la parola rifiutando tale aspetto in questo bilancio. Infine, ed è la cosa più importante, dobbiamo trovare un accordo sul finanziamento futuro dell’Unione.</p>
      <p sl="en">Va pertanto riaperta la questione delle risorse proprie; è fuor di dubbio. Vorrei precisare che le risorse proprie non rappresentano un tentativo di modificare i trattati. Non sono nemmeno una questione di nuove competenze. Si tratta di applicare i trattati in vigore e di finanziare le competenze esistenti, perché l’Unione è sempre stata concepita come dotata di risorse proprie. Il Cancelliere Merkel, il Presidente Sarkozy e il Primo ministro Cameron non lo sanno, ma l’Unione è stata fondata con risorse proprie. Era questa la base dei finanziamenti dell’Unione così come l’hanno istituita i padri fondatori.</p>
      <p sl="en">Tuttavia, sappiamo tutti e col passare del tempo e grazie a una certa Lady di ferro, l’Unione ha perso ogni legame con le risorse proprie, e adesso ci dibattiamo in discussioni assurde su chi beneficia di più o di meno dall’Unione. Oggi il bilancio comunitario non si pone come obiettivo l’interesse dell’UE, bensì si concentra esclusivamente sulla posizione netta di pagamento di ogni singolo paese membro.</p>
      <p sl="en">Viene applicato un approccio estremamente miope alle questioni di bilancio dell’Unione. Questa condotta sta uccidendo l’Unione – sta distruggendo il suo spirito di unità e la sua solidarietà. Lo ripeto, non possiamo che puntare a risorse proprie autentiche, che ci permetterebbero di conseguire quello a cui aspirano numerosi paesi, vale a dire una riduzione dei contributi nazionali. Se non cambieremo il sistema, saranno i governi a detenere il potere, e non i cittadini. Se invece imboccheremo la via delle risorse proprie, saranno i cittadini, e non i governi, a comandare. In breve, onorevoli colleghi, si potrebbe dire che le risorse proprie per l’Europa significano più democrazia europea; sono la base di una democrazia europea moderna.</p>
      <p sl="en">Ho una richiesta indirizzata a Lei, Presidente Barroso. La mia richiesta è molto semplice. Indipendentemente dall’occasione – una convention, una conferenza, una conferenza intergovernativa con o senza i parlamenti nazionali – non dia retta alle voci del passato. Scelga il futuro, sfrutti il suo diritto di iniziativa e presenti una proposta formale il prima possibile. La maggioranza europeista di quest’Aula appoggia appieno Lei e tale iniziativa.</p>
    </intervention>
    <intervention id="2-410" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">a nome del gruppo Verts/ALE. – Signor Presidente, Presidenti, a mio avviso, se ascoltiamo con attenzione il messaggio di ognuno, ci rendiamo conto che ci troviamo a un momento di svolta nella storia dell’Unione europea. Il problema odierno del bilancio, come hanno dichiarato tutti, ognuno a suo modo, è correlato con il concetto di sviluppo dell’idea europea. Non si tratta soltanto di un bilancio. Per di più, manca qualcosa nell’idea di Unione europea, e tale carenza emerge sempre nelle discussioni pubbliche.</p>
      <p sl="fr">Stiamo assistendo alla rinazionalizzazione – la rinazionalizzazione completamente assurda – delle attività europee. Perché? Perché – lo confermiamo tutti – volete che l’Unione europea risolva brillantemente i problemi che voi non siete più in grado di risolvere a livello nazionale ma, al contempo, volete conferire le risorse per adempiere a questo compito non al Parlamento europeo, bensì all’Unione europea.</p>
      <p sl="fr">Per questo affermiamo di non puntare alla difesa dei diritti del Parlamento, bensì solamente dei diritti dell’Unione europea e delle necessità dell’Unione europea. Ecco perché, mentre oggi ricerchiamo il consenso su tre punti, di fatto servirebbe solamente trovare un accordo su una cosa, qui, insieme: se prendere o lasciare. Inoltre, anche se ci dovessero volere due, tre o quattro mesi – e sarà dura per tutti – approveremo il bilancio europeo solamente se ci sarà accordo sui punti da noi sollevati.</p>
      <p sl="fr">Non dobbiamo pertanto preoccuparci se ci vorrà molto tempo e se, come potrebbe succedere, non voteremo sul bilancio in dicembre, o persino in gennaio o febbraio. Se avvieremo la discussione ma ci fermeremo a metà strada, saremo destinati a perdere per i prossimi quattro anni.</p>
      <p sl="fr">Invito pertanto tutti ad agire in maniera responsabile in materia di risorse proprie, e l’onorevole Verhofstadt ha chiarito questo punto. Dopo tutto, non è difficile, ed è per questo che l’idea di accordo dell’onorevole Lamassoure è interessante, perché i dibattiti vanno tenuti nell’arena pubblica europea con i parlamenti nazionali, i rappresentanti dei governi e i Commissari. Le risorse proprie rappresentano un’occasione per ridurre – lo voglio ripetere tre volte – per ridurre – stavolta l’ho detto per tutti i conservatori – per ridurre i contributi nazionali e, al contempo, per rafforzare il bilancio europeo. Dopo tutto, non è poi così complicato!</p>
      <p sl="fr">Se pertanto riusciremo a trasmettere questo messaggio in tutta Europa, i cittadini saranno d’accordo con noi. Lo ripeto: dobbiamo ridurre i contributi nazionali e rafforzare il bilancio europeo. Sì, ci saranno le imposte europee, eccome se ci saranno, ma le misure di austerità che state attualmente introducendo a livello nazionale saranno comunque disastrose per voi, perché sappiamo da anni che l’austerità spegne l’impulso economico e finisce per non portare a nessun risultato. Ve lo chiedo in ginocchio: non paralizziamo l’Europa, perché i governi stanno già paralizzando le loro economie nazionali.</p>
      <p sl="fr">La mia ultima osservazione riguarda l’Irlanda. L’Irlanda simboleggia il fallimento del neoliberalismo; incarna il fallimento della deregolamentazione. Per anni, con l’onorevole Griffith, ci avete martellato con lo slogan “deregolamentare, deregolamentare, ridurre l’imposta sulle società”. Ebbene, avete capito la lezione? È una catastrofe economica, e adesso che cosa fa il governo irlandese? Implora piangendo: “Mamma, mamma, Europa, aiutaci!”.</p>
      <a text="(Il Presidente interrompe il relatore)"/>
    </intervention>
    <intervention id="2-411" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="en">a nome del gruppo ECR. – Signor Presidente, vorrei rassicurare l’onorevole Cohn-Bendit che comprendiamo che cosa significhi non avere un bilancio. Contrariamente all’opinione di molti, il gruppo ECR sarebbe ben lieto di assistere a un accordo tra i due bracci dell’autorità di bilancio. Riteniamo che sia vergognoso non avere un bilancio dopo tutte queste riunioni difficili di conciliazione, perché i 500 milioni di contribuenti europei non comprendono la ragione per cui questi due rami distinti dell’autorità di bilancio non riescano ad addivenire a un accordo nel primo anno di applicazione del trattato di Lisbona.</p>
      <p sl="en">Secondo me sono responsabili entrambe le parti. Il Parlamento non deve forzare i governi ad assumere impegni politici che non sono sfortunatamente in grado di mantenere o – per qualsivoglia ragione – che non sono disposti a onorare in questo periodo di crisi. Il Parlamento non deve nemmeno imporre tali impegni in un arco di tempo più lungo.</p>
      <p sl="en">D’altro canto, posso affermare che anche il Consiglio ha la sua parte di responsabilità, in quanto una settimana fa, in fase di negoziato durante la conciliazione, nessun ambasciatore si è preso la briga di rilasciare dichiarazioni che spiegassero la posizione del proprio governo. Pertanto, è stato una sorta di dialogo tra due fazioni che non stavano nemmeno avanzando le loro proposte.</p>
      <p sl="en">La Commissione sta preparando una nuova bozza sulla base del dato di incremento del 2,91 per cento. A questo punto, mi preme riconoscere ed esprimere il mio apprezzamento per l’arduo lavoro che sta svolgendo in tal senso il Commissario Lewandowski. Possiamo raggiungere un compromesso se accettiamo di utilizzare la flessibilità – che tra l’altro non è il termine esatto, perché dovremmo parlare di “riserve” – come parte dell’accordo interistituzionale per i rimanenti tre anni per finanziare ITER e altri progetti chiave.</p>
      <p sl="en">Al contempo, il Parlamento potrebbe decidere di non imporre al Consiglio dichiarazioni politiche che potrebbero risultare inaccettabili a molti governi chiave in questo frangente. È così che possiamo raggiungere un compromesso. A mio parere, il Presidente Wathelet si sta adoperando con impegno su questo punto. Non posso che incoraggiarla a continuare così, Presidente Wathelet, perché sarebbe ancor più disonorevole non riuscire a trovare un accordo entro la fine dell’anno.</p>
    </intervention>
    <intervention id="2-412" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, è proprio così, e credo che non abbia notato la mia richiesta di parola. Avrei un’osservazione e una domanda per l’onorevole Cohn-Bendit, affinché non pensiate che gli irlandesi non vi stiano ascoltando.</p>
      <p sl="en">È d’accordo sul fatto che i suoi commenti concernenti l’imposta sulle società sono dannosi e non utili per questa situazione? Invece di esternare commenti denigratori sugli irlandesi bisognosi di aiuto, non ritiene forse che aiutando l’Irlanda l’Unione europea aiuta se stessa? Lo dico in veste di mamma irlandese, perché credo che abbia usato quest’espressione. Cerchiamo di comportarci da adulti qui in quest’Aula su quello che diciamo a proposito di altri Stati nazione, con tutto il rispetto.</p>
    </intervention>
    <intervention id="2-413" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="en">Signor Presidente, l’Europa è un organismo politico. Abbiamo Stati nazione con le loro politiche e noi discutiamo di politiche. Non mi stancherò di ripetere che una delle ragioni alla base del disastro irlandese sono state politiche economiche sbagliate. Anche i verdi hanno contribuito a commettere tali errori. Ne sono consapevole. Lo dico chiaramente. Non sono cieco, e continuerò a ripetere che è stata colpa di una politica sbagliata. Se si persegue una politica sbagliata e porta al disastro, è giusto affermare che è stata colpa di tale politica sbagliata. Se la politica fosse stata giusta, oggi non ci troveremmo nel bel mezzo di una catastrofe.</p>
      <p sl="en">Gli altri soggetti colpevoli sono le banche europee. Hanno giocato d’azzardo, ma se si perdono dei soldi come persona normale al casino, la questione finisce lì. Le banche adesso pretendono la restituzione di tale denaro, e ci troviamo in una situazione complicata perché vogliamo aiutare il popolo irlandese, ma dobbiamo ammettere che è a causa del sistema che critichiamo che ci troviamo in questa situazione in Irlanda.</p>
    </intervention>
    <intervention id="2-414" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, onorevoli colleghi, i sostenitori del trattato di Lisbona hanno sottolineato che pone rimedio al deficit democratico dell’UE. In realtà, il primo anno ha dimostrato che il Parlamento europeo ha dovuto combattere con il Consiglio e la Commissione semplicemente per ottenere la codecisione parlamentare il controllo democratico.</p>
      <p sl="de">La codecisione del Parlamento su tutte le questioni di bilancio è uno standard democratico minimo. Lo ripeto: è uno standard minimo. Questo Parlamento è stato eletto per dare vita all’ideale europeo e per controbilanciare gli egoismi nazionali. È nostro dovere non accettare compromessi per quanto riguarda il coinvolgimento del Parlamento europeo nei negoziati sul quadro finanziario per i bilanci dal 2013 al 2020.</p>
      <p sl="de">I nuovi impegni non possono essere finanziati con riattribuzioni di bilancio, o per lo meno solo in misura molto ridotta. Alla luce della stretta di bilancio a livello di Stati membri, è assolutamente incomprensibile che il Consiglio si rifiuti di discutere di risorse proprie col Parlamento.</p>
      <p sl="de">Il bilancio europeo dev’essere una manifestazione concreta della solidarietà degli Stati membri. Altrimenti abbandoneremo l’idea fondamentale dell’integrazione europea e perderemo il rispetto dei cittadini d’Europa. I contribuenti netti sembrano esserselo dimenticato. Mentre le loro aziende realizzano profitti sul mercato interno europeo, la Germania e altri paesi si comportano da taccagni quando si tratta di superare le sfide comuni dell’Europa. La solidarietà è stata ridefinita, e un paese membro è disposto ad aiutare gli altri solamente se ciò comporta qualche vantaggio.</p>
      <p sl="de">Le banche tedesche sono così inestricabilmente coinvolte nella crisi del settore finanziario irlandese, che l’ancora di salvezza è importante per i soccorritori tanto quanto lo è per coloro che vengono soccorsi. Negli ultimi anni il mio gruppo ha respinto il bilancio comunitario. Riteniamo che le sue priorità siano sbagliate e che si sia prestata troppa poca attenzione al superamento del declino in termini di prosperità sociale e benessere ambientale. Ne è conseguito un peggioramento della divisione sociale in seno all’UE e agli Stati membri.</p>
      <p sl="de">È completamente inaccettabile che progetti di rilievo quali ITER vengano finanziati alle spese di progetti che erogano finanziamenti diretti a studenti, disoccupati, aree rurali e comunità locali. Per riassumere, è giunto il momento, e ammetto di poter scadere nel semplicistico, di pensare di più ai cittadini europei in termini europei e non egoisticamente nazionali.</p>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-415" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, avrei una domanda per l’onorevole Bisky. Le società realizzano profitti quando fabbricano prodotti o erogano servizi acquistati dai cittadini. La sua alternativa consiste forse nel costringere le aziende a registrare perdite e a fabbricare prodotti che non servono a nessuno?</p>
    </intervention>
    <intervention id="2-416" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">Signor Presidente, comprendo i suoi interrogativi economici, onorevole Rübig, e sono molto profondi in termini economici, pertanto li rispetto. Ritengo tuttavia che la questione riguardi il rapporto tra il bilancio e il Parlamento europeo e i suoi diritti. È una cosa diversa. ha a che vedere con i prodotti, ma in un senso totalmente diverso.</p>
    </intervention>
    <intervention id="2-417" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, siamo onesti. I negoziati sul bilancio del prossimo anno sono falliti a causa dell’ambizione di questo Parlamento di acquisire maggiori poteri sul finanziamento dell’Unione europea, anche se tali poteri non sono contemplati dal trattato di Lisbona. Tale pretesa – che si traduce nella proposta di una tassa europea – è ed è sempre stata inaccettabile per noi.</p>
      <p sl="en">Sono volate minacce di bloccare i finanziamenti agli Stati membri che si rifiutano di accettare le pretese del Parlamento. Credetemi, sarebbe la notizia più bella che potremmo dare ai britannici e a tutti i contribuenti europei – quelli che in ultima analisi finanziano sia i contributi nazionali, sia un’imposta europea. I revisori si sono rifiutati di approvare il 92 per cento delle spese dell’Unione europea per il 2009, e stimano che non si sarebbero dovuti versare almeno 6 miliardi di sterline – un importo simile a quello dello scorso anno, che non è ancora stato recuperato. Congelare i finanziamenti a coloro che hanno utilizzato in maniera irregolare i fondi comunitari conferirebbe all’Unione europea risorse sufficienti per finanziare le cause nobili che sostiene di voler appoggiare. Al contempo, conferirebbe un certo grado di credibilità alla burocrazia europea. Ma temo che questo non accadrà mai.</p>
    </intervention>
    <intervention id="2-418" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, onorevoli colleghi, tre partner alla pari siedono al tavolo dei negoziati per il bilancio 2011: il Consiglio, la Commissione e il Parlamento. Il Parlamento europeo ha accettato l’incremento del bilancio del 2,9 per cento proposto dal Consiglio, ma solamente unito a un pacchetto politico. Nel contesto del trattato di Lisbona, si tratta di una pretesa pienamente giustificata. Per quanto riguarda l’entità dell’incremento, penso sia importante chiarire che stiamo ancora lavorando con un volume di bilancio comunitario che risale ai tempi in cui c’erano 15 Stati membri, e pertanto il bilancio è mirato a un’Unione di tali dimensioni. Tuttavia, adesso ci sono 27 paesi nell’Unione, e tutta una serie di nuovi compiti da considerare.</p>
      <p sl="de">Alla luce della crisi economica, un incremento del bilancio comunitario sembra incomprensibile. Dobbiamo tuttavia considerare il fatto che quasi il 95 per cento dei fondi vengono restituiti ai cittadini europei sotto forma di aiuti diretti, ad esempio mediante il Fondo europeo di adeguamento alla globalizzazione. Tutti devono sapere, in ultima analisi, che l’attuale situazione di bilancio in alcuni degli Stati membri è autoimposta. Il fatto è che senza un bilancio 2011 non si possono finanziare i tre organi di supervisione finanziaria. Vista la situazione drammatica attuale in Irlanda, sarebbe stato opportuno che tali organizzazioni avessero cominciato ad operare già da ieri.</p>
    </intervention>
    <intervention id="2-419" speaker_id="photo_generic" name="Melchior Wathelet" is_mep="True" mode="spoken">
      <p sl="fr">Presidente in carica del Consiglio. – Signor Presidente, vorrei esordire affermando che nessuno può sentirsi soddisfatto della mancata conciliazione del 15 novembre. È vero che avremmo preferito tenere una discussione del tutto diversa oggi, con il termine di una procedura di conciliazione che sarebbe potuta culminare in un accordo e nella possibilità che anche il Parlamento europeo approvasse tale bilancio.</p>
      <p sl="fr">È altrettanto vero che siamo rimasti sicuramente tutti delusi dell’insuccesso della procedura di conciliazione. Al contempo, tuttavia, ho avvertito sia in seno alla Commissione, che ha fatto da facilitatore, e che ha veramente ricoperto il suo ruolo di facilitatore per tutta la durata della procedura, e soprattutto in seno al Parlamento, un desiderio e un ricordo di tale desiderio ardente di conseguire un risultato anziché il fallimento. Ho avvertito tale desiderio anche in seno al Consiglio.</p>
      <p sl="fr">Pertanto, è vero che la Presidenza belga, immediatamente dopo il fallimento – dobbiamo chiaramente considerarlo tale – del 15 novembre, ha cercato di riprendere subito i contatti e di proseguire negli sforzi, nel tentativo di garantire il successo, e non il fallimento, di questa prima procedura di bilancio basata sul trattato di Lisbona. Mi preme comunque rammentarvi che ognuno di noi sarà sempre in grado di trovare un motivo per decretare il fallimento, ed è così che il processo di conciliazione è giunto a una fase di stallo. Il Parlamento sarà sempre in grado di trovare inaccettabili determinate proposte avanzate dal Consiglio, così come il Consiglio potrà sempre reputare insoddisfacenti certe proposte del Parlamento .</p>
      <p sl="fr">Ci sarà sempre un modo per fallire. Tuttavia, ho sentito entrambe le istituzioni manifestare il desiderio di portare a casa un risultato. Adesso è importante che ci assumiamo tutti le nostre responsabilità e che portiamo a conclusione tale accordo invece che restare bloccati in questa impasse .</p>
      <p sl="fr">Ve lo ripeto, che messaggio trasmetteremmo se non concludessimo la conciliazione con un accordo? Che immagine darebbe l’Unione europea al mondo esterno, in questo contesto economico particolarmente instabile e difficile, se non fosse in grado, in questo momento critico, di rimanere unita e di trovare i necessari compromessi tra le istituzioni per portare a termine un bilancio e trovare un accordo soddisfacente tra le nostre varie istituzioni?</p>
      <p sl="fr">Non illudiamoci: a parte l’immagine, a parte il fallimento iniziale della procedura di bilancio basata sul trattato di Lisbona, ci sarebbero anche ripercussioni molto concrete – che colpirebbero in particolare i cittadini europei. Alcune di queste conseguenze sono già state citate, in quanto un bilancio con dodicesimi provvisori significa un bilancio “a crescita zero”, per non parlare dell’inflazione. C’è anche un servizio europeo per l’azione esterna che riscontrerebbe delle difficoltà, organi di vigilanza finanziaria che potrebbero essere messi in una situazione critica, fondi per le politiche di coesione – vi ricordo che la proposta di bilancio prevedeva un incremento del 14 per cento degli stanziamenti di pagamento – e, quindi, fondi per le politiche di coesione che potrebbero non venir sbloccati, altri problemi correlati alla strategia 2020, e altre priorità politiche che stanno a cuore al Parlamento e che erano state integrate in questo progetto di bilancio 2011, principalmente nella rubrica 1a, quali mobilità, giovani ed istruzione – politiche che rischierebbero anch’esse di non venir attuate.</p>
      <p sl="fr">Pertanto, a parte l’immagine negativa evocata dall’eventuale assenza di un accordo, tale situazione avrebbe anche ripercussioni molto tangibili, reali e specifiche che di certo non aiuterebbero a migliorare l’immagine dell’Unione europea agli occhi degli stessi cittadini. Ne consegue che, se vogliamo invertire tale tendenza, se vogliamo rimanere credibili, se vogliamo assumerci questa parte di responsabilità, dobbiamo sfruttare queste ultime settimane per addivenire a un accordo e uscire da questa spirale di conflitti.</p>
      <p sl="fr">Diciamo le cose come stanno: per conseguire tale obiettivo, dobbiamo considerare tre cose. In primo luogo, c’è il bilancio 2011 in quanto tale, con le varie voci, un bilancio sul quale – e l’ho sentito affermare da numerosi presidenti di gruppi in Aula – si potrebbe raggiungere un accordo per quanto riguarda l’incremento al 2,91 per cento degli stanziamenti di pagamento. Potremmo trovare un accordo sulle cifre in quanto tali, sul bilancio 2011, su quanto di fatto è iscritto all’ordine del giorno odierno. Mi preme ribadire che sappiano che ciò comporterebbe tutta una serie di concessioni per il Parlamento europeo. Sappiamo che, in merito al bilancio 2011, il Parlamento ha fatto numerose concessioni rispetto alle richieste iniziali.</p>
      <p sl="fr">Il secondo tema che quasi tutti voi avete citato è il quadro finanziario pluriennale per il finanziamento di ITER, correlato alla questione della flessibilità. Anche in questo caso la Presidenza belga, nel tentativo di appoggiare tale principio dell’accordo, ha immediatamente ripresentato le proposte correlate alla flessibilità. È questo il contesto in cui ci troviamo attualmente ad operare. Mi preme comunque rammentarvi che dobbiamo agire all’unanimità se vogliamo portare avanti la questione della flessibilità, che va applicata in tutta una serie di aree e che, in particolare, non deve pregiudicare la neutralità del bilancio durante il periodo in cui è in vigore il quadro finanziario pluriennale.</p>
      <p sl="fr">Dovremo inoltre sfruttare tutte le opportunità di riassegnazione e di storno prima di ricorrere a tale nozione di flessibilità. Possiamo comunque mettere a segno dei progressi. Se tutti si impegneranno in maniera adeguata, ritengo che potremo progredire su quest’idea della flessibilità, su questo compito, e sull’obiettivo di finanziare ITER nel 2012-2013, oltre che sulla questione del bilancio 2011 nel senso più stretto.</p>
      <p sl="fr">Rimane ancora un terzo tema che avete citato: le dichiarazioni politiche. Su questo punto devo ammettere che il Consiglio non può aggiungere nulla a quello che ha dichiarato lunedì durante la conciliazione, benché sappia che il Parlamento non si è trovato d’accordo con tali affermazioni. So che gli impegni di cui si è parlato sono sembrati troppo deboli per il Parlamento, ma ribadisco che avremo altre occasioni per sollevare tali questioni e discuterne tra di noi. Tali discussioni vanno necessariamente indette, in quanto gli articoli 311, 312 e 324 del trattato affermano che è previsto un certo numero di consultazioni tra le nostre varie istituzioni, e dobbiamo assicurarci di sfruttarle, in quanto contemplate dal trattato.</p>
      <p sl="fr">La dichiarazione faceva riferimento agli articoli 312 e 324, ai sensi dei quali saremo necessariamente obbligati a tenere tali discussioni tra le nostre varie istituzioni in futuro. Tuttavia, ancora una volta verranno avanzate tutta una serie di ragioni per non trovare un accordo.</p>
      <p sl="fr">Ho tuttavia percepito una volontà positiva tra i membri del Consiglio e in seno al Parlamento. Vogliamo veramente fare gli allarmisti e raccontarci a vicenda che preferiamo non avere un bilancio, non attuare le politiche previste nel bilancio 2011 e non lottare per la buona riuscita del primo bilancio basato sul trattato di Lisbona oppure, invece, vogliamo impegnarci positivamente per ottenere, uno a uno, tutta una serie di accordi che permetteranno all’Unione europea di progredire e di attuare, mediante il bilancio 2011, numerose politiche che abbiamo deciso di promuovere? Spero che sarà con questo obiettivo chiaro in mente che sfrutteremo le prossime settimane per assicurarci che questa prima procedura ai sensi del trattato di Lisbona sia coronata dal successo e non si riveli un fallimento.</p>
    </intervention>
    <intervention id="2-420" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, onorevoli deputati, avvalendosi del loro diritto di iniziativa, i membri della Commissione hanno appena deciso, in una riunione tenutasi qui a Strasburgo, che la Commissione presenterà un nuovo progetto di bilancio nei prossimi giorni, al più tardi il 1° dicembre. Ci auguriamo che Parlamento e Consiglio possano approvarlo nell’arco delle prossime due settimane.</p>
      <p sl="fr">Tale progetto di bilancio terrà in considerazione tutti i punti da noi convenuti prima della conciliazione conclusasi la scorsa settimana. A dire il vero, eravamo molto vicini a un accordo, e vorrei ringraziare tutti coloro che hanno collaborato in questo spirito, un vero spirito europeo di compromesso. È un vero peccato che alla fine non sia stato possibile addivenire a un accordo. Mi preme comunque sottolineare il ruolo svolto dal Commissario Lewandowski, che ha messo a disposizione tutta la sua energia e competenza, il ruolo di molti deputati di quest’Assemblea, ma anche il ruolo molto costruttivo della Presidenza belga, che ringrazio per aver fatto e per essere tuttora determinata a fare il possibile per trovare un accordo. A mio avviso, la bozza che intendiamo presentare merita il vostro sostegno e quello del Consiglio, e ci consentirà di produrre un bilancio prima della fine dell’anno, di modo che l’Unione possa averlo entro il 1° gennaio 2011. Ritengo inoltre che potrebbe rivelarsi molto difficile spiegare ai cittadini europei che in una crisi quale quella che ci affligge ora in Europa non siamo in grado di raggiungere un accordo sul bilancio, che rappresenta veramente un simbolo della capacità dell’Europa di rispondere alle sfide, sfide come quella che deve attualmente affrontare l’Irlanda o l’economia europea.</p>
      <p sl="fr">La nostra proposta terrà pienamente conto della richiesta del Parlamento di incrementare gli impegni delle rubriche “Competitività per la crescita e l’occupazione” e “Relazioni esterne”, mediante il ricorso allo strumento della flessibilità. Verrà fissato un livello di pagamenti corrispondente a un incremento del 2,91 per cento. Sono convinto che tale proposta ci consentirà di trovare un equilibrio in cui potremo ritrovarci.</p>
      <p sl="fr">Va da sé che tale accordo dovrà specificare chiaramente le questioni relative al “finanziamento futuro”. Dobbiamo accertarci che tutte le parti coinvolte comprendano appieno le implicazioni del trattato e che la stretta collaborazione tra le istituzioni ai massimi livelli politici rappresenta una conseguenza naturale del nostro impegno reciproco ad adottare il quadro finanziario migliore per il futuro. La Commissione adotterà tutte le iniziative necessarie per un dialogo continuativo e fruttuoso a tutti i livelli, compreso quello tra i Presidenti delle istituzioni, al fine di redigere un piano comune che consenta di prendere le decisioni del caso. Mi preme rammentarvi il discorso importante tenuto il 27 ottobre dal Presidente Buzek al Consiglio europeo, che ha contribuito a porre l’accento sul ruolo rafforzato del Parlamento europeo, anche nelle questioni di bilancio, contemplato dal trattato di Lisbona, un ruolo sul quale anch’io ho avuto occasione di richiamare l’attenzione sostenendo il discorso del vostro Presidente dinanzi ai 27 capi di Stato o di governo.</p>
      <p sl="fr">Vorrei precisare con estrema chiarezza la posizione della Commissione su alcuni punti chiave.</p>
      <p sl="fr">In primo luogo, come è emerso dalla recente revisione del bilancio, ricorreremo al nostro diritto di iniziativa per presentare proposte formali sulle risorse proprie entro la fine di giugno. Ovviamente, ai sensi del trattato, il Parlamento europeo dovrà essere consultato su tali proposte, in linea con le aspettative derivanti dall’accordo interistituzionale stipulato nel 2006.</p>
      <p sl="fr">In secondo luogo, sosterremo la necessità di tenere debitamente conto delle modifiche introdotte dal trattato di Lisbona quando presenteremo le proposte sia per i bilanci futuri, sia per il quadro finanziario pluriennale in generale. Il bilancio deve rispecchiare le nuove priorità dell’Unione che emergono dal trattato.</p>
      <p sl="fr">Devo anche precisare che, come evidenziato dalla revisione del bilancio, la flessibilità nei nostri bilanci significa che le risorse di cui disponiamo sono concentrate sugli obiettivi politici dell’Unione. Pertanto, la flessibilità va mantenuta per consentire l’adozione a maggioranza qualificata delle revisioni inferiori allo 0,03 per cento del reddito nazionale lordo.</p>
      <p sl="fr">A tal fine, spero sinceramente che riceveremo a breve notizie positive dal Consiglio, per disporre delle condizioni politiche atte ad assicurare il successo della procedura di adozione del bilancio 2011.</p>
      <p sl="fr">La revisione recente del bilancio dell’Unione, come presentata dalla Commissione, ha mostrato con chiarezza l’importanza che attribuiamo all’ottimizzazione del valore aggiunto della spesa comunitaria. Non possiamo sprecare l’opportunità che ci viene offerta di garantire che il bilancio dell’Unione faccia veramente la differenza, promuovendo le nostre ambizioni e attuando gli obiettivi del trattato. La Commissione redigerà una metodologia tesa a dimostrare il valore aggiunto del bilancio, e siamo anche disposti a impegnarci per quantificare i costi di una “non Europa”. Dobbiamo affermare molto chiaramente che i vantaggi dell’adesione all’Unione non si riducono esclusivamente a numeri e cifre. Nel concentrarci sui costi del bilancio, dobbiamo anche riflettere su coloro che traggono effettivi vantaggi dalle politiche dell’Unione, e non soltanto sui costi annuali di bilancio.</p>
      <p sl="fr">Onorevoli deputati, quelli che assumo oggi davanti a voi sono impegni chiari, e li assumo per conto della Commissione. Li confermerò per iscritto ai Presidenti del Parlamento e del Consiglio. Se dovesse servire ai fini dell’accordo, siamo anche disposti a ribadirli sotto forma di dichiarazioni da allegare a un accordo tra Consiglio e Parlamento.</p>
      <p sl="fr">Signor Presidente, onorevoli parlamentari, so che nel corso della discussione sono stati in molti, e su diversi fronti, a percepire che il prossimo quadro finanziario pluriennale rappresenterà un banco di prova cruciale per l’Europa, e condivido questo loro sentire. Sarà una prova per la nostra capacità di promuovere cambiamenti autentici per milioni di europei, di sfruttare questo strumento potente per stimolare la nostra ambizione di un’Europa concentrata sulla crescita e l’occupazione sostenibile per il futuro, un’Europa forte sul palcoscenico internazionale, e un’Europa fondata sui valori che ci stanno a cuore.</p>
      <p sl="fr">Sarà anche una prova della nostra capacità di compilare un bilancio intelligente, che privilegi le aree in cui le risorse possono essere impiegate al meglio e produrre risultati tangibili, e di evitare un bilancio mal orientato in quanto mirato al compromesso politico invece che alla qualità e all’efficienza delle nostre spese.</p>
      <p sl="fr">Tuttavia, come hanno dimostrato le ultime settimane, potrebbe essere soprattutto un banco di prova per il nostro sistema di governance, per la nostra capacità non solo di presentare argomentazioni valide, ma anche di riconoscere che la forza della nostra Unione e del trattato di Lisbona dipende dall’individuare le soluzioni migliori per i nostri obiettivi condivisi. Le proposte che la Commissione presenterà il prossimo giugno richiedono sforzi ingenti per conseguire il consenso necessario. La Commissione è pronta ad accogliere qualsiasi idea su come strutturare la discussione circa le nostre proposte sulle basi solide del trattato di Lisbona.</p>
      <p sl="fr">Onorevoli deputati, le questioni in gioco nelle discussioni in corso sono impellenti. Meritano tutta la nostra attenzione. Sono convinto che tutte le parti coinvolte si dimostreranno risolute a voler trovare un accordo. Disponiamo già di una soluzione a grandi linee che si basa sulle possibilità offerte dalle condizioni attuali che, lo sottolineo, sono molto molto delicate e impongono a tutti noi – Parlamento, Consiglio e Commissione – di essere più responsabili di quanto non siamo già.</p>
      <p sl="fr">Non dimentichiamoci che stiamo parlando di bilancio, non di una questione secondaria. Si tratta di uno degli strumenti principali a disposizione dell’Unione. Tale strumento, lungi dall’essere un lusso di cui possiamo fare a meno nei periodi critici, è assolutamente essenziale se vogliamo ripristinare la crescita in Europa, creare occupazione e generare ricchezza.</p>
      <p sl="fr">Il bilancio europeo è diverso dai bilanci nazionali. Ci tengo a sottolineare questo punto, perché a volte la gente si affretta a fare paragoni. Tanto per cominciare, il bilancio europeo non presenta alcun disavanzo: è sempre in pareggio. Si discosta dai bilanci degli Stati membri in quanto è principalmente un bilancio di investimenti che contribuisce alla crescita, e noi sappiamo quanto ci occorrano gli investimenti in questo momento.</p>
      <p sl="fr">Tale strumento è pertanto troppo importante per essere messo a rischio. All’Europa serve che l’Unione europea disponga di un bilancio. Non è un bilancio per Bruxelles, bensì per i cittadini europei. È un bilancio per i disoccupati attualmente alla ricerca di un nuovo impiego. È un bilancio per le regioni d’Europa. È un bilancio per l’innovazione in Europa. Dobbiamo pertanto chiarire che non è un bilancio per la burocrazia e i burocrati. È un bilancio per i popoli europei.</p>
      <p sl="fr">Dobbiamo mettere fine ai dissesti causati da eventuali ulteriori dissidi ed evitare le incertezze relative ai dodicesimi provvisori. Non si tratta di semplici incertezze, bensì di perdite reali per cittadini reali. Se venissero applicati solamente i dodicesimi provvisori, i nostri cittadini non comprenderebbero come determinate questioni, persino quelle molto importanti, possano impedire l’approvazione di un bilancio che si ripercuote direttamente sul loro tenore di vita e sulle loro prospettive.</p>
      <p sl="fr">Per questo confido nel fatto che, con un impegno supplementare – e faccio appello allo spirito europeo, soprattutto di coloro che l’ultima volta non l’hanno manifestato – riusciremo ad avere un bilancio per il 2011 e a gettare le basi di una discussione veramente seria sulle prospettive per il finanziamento futuro dell’Unione europea.</p>
    </intervention>
    <intervention id="2-421" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, la Conferenza dei Presidenti si riunirà alle 17, come da sua richiesta. A questo punto non sarei più intervenuto se il Presidente Wathelet non avesse espresso tali osservazioni. Visto che alle 17 la Conferenza dei Presidenti discuterà e deciderà i prossimi passi per il Parlamento, mi farebbe piacere avere l’intervento del Presidente Wathelet. Devo constatare che quanto affermato rappresenta un passo indietro. È meno ambizioso di quanto non abbia affermato sinora il Consiglio. Se questa è la linea del Consiglio, devo preannunciarle, Presidente Wathelet, e non si tratta di un’accusa rivolta alla Presidenza belga, che ci aspettano tempi duri e conflittuali. Vorrei ringraziarla, Presidente Barroso. Le sue affermazioni hanno dimostrato che le due istituzioni comunitarie, Parlamento e Commissione, stanno seguendo esattamente la stessa strada.</p>
    </intervention>
    <intervention id="2-422" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Colleghi, se procederemo con ordine nella discussione, al termine della stessa e prima delle 17 potremo dare la parola, in linea con l’ordine del giorno, al Presidente in carica Wathelet, che ci potrà spiegare tutto. Vi invito alla pazienza. È una discussione molto importante.</p>
    </intervention>
    <intervention id="2-423" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signor Presidente, Presidente Wathelet, Presidente Barroso, Commissario Lewandowski, onorevoli colleghi, il mio gruppo politico aspira a un bilancio normale per il 2011. La mia collega, onorevole Skrzydlewska, e l’onorevole Trüpel hanno lavorato molto sodo per poter produrre un piano condivisibile che ha ottenuto il sostegno di tutti i gruppi politici e che risponde all’esigenza di austerità manifestata dagli Stati membri.</p>
      <p sl="es">I membri del Parlamento europeo non vengono da Marte. Siamo tedeschi, britannici, svedesi, ungheresi e spagnoli, e conosciamo e subiamo gli effetti della gravissima crisi economica e finanziaria dei nostri paesi. Ciononostante, reputiamo che un bilancio europeo solido e ben finanziato sia uno strumento prezioso ed essenziale per far ripartire l’economia UE.</p>
      <p sl="es">Bloccare, ridurre o snaturalizzare il bilancio europeo va paradossalmente contro gli interessi dei 27 Stati membri e dei 500 milioni di europei. Se non avremo la flessibilità per i prossimi tre anni, non attueremo le politiche successive a Lisbona. In assenza di un accordo politico tra Parlamento e Consiglio sulle risorse proprie o sulla cooperazione nel prossimo quadro finanziario pluriennale, non ci sarà stabilità politica o finanziaria. Non si tratta semplicemente di una questione di diritti, bensì di interessi comuni. Il gruppo dell’Alleanza Progressista di Socialisti e Democratici al Parlamento europeo e il gruppo Verde/Alleanza libera europea hanno il diritto di presentarsi in quest’Aula come opposizione, ma nessuno sa contro chi si oppongono. ma questo non va a vantaggio di nessuno, e nemmeno dei “paesi coesione”.</p>
      <p sl="es">Benché molti leader politici siano attualmente interessati al bilancio 2011, mi preme ricordarvi che vanto 14 anni di esperienza politica nella conciliazione di bilancio. Nulla di quanto è stato ottenuto in termini di bilancio in tutti questi anni è stato raggiunto mediante il confronto. I risultati li abbiamo sempre realizzati con la cooperazione. Le posizioni minimaliste, in quest’Aula o nell’edificio Justus Lipsius, dove spesso si verificano, non hanno alcuna utilità pratica.</p>
    </intervention>
    <intervention id="2-424" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, credo che il Parlamento sia chiamato a confermare la sua linea, una linea di responsabilità, di visione e di unità.</p>
      <p sl="it">Per quanto riguarda la responsabilità, noi vogliamo dare un bilancio dignitoso all'Europa. Serve ai cittadini europei, ai giovani, alle imprese, agli agricoltori, ai comuni e alle regioni, ai lavoratori e ai disoccupati, un bilancio con un incremento moderato, sostenibile e realistico.</p>
      <p sl="it">Se ancora questo bilancio non c'è non è colpa del Parlamento spendaccione, che si dimentica dei tempi di crisi che stiamo vivendo, ma è colpa di alcuni governi nazionali egoisti, falsamente moralisti, tanto pronti alla demagogia quanto lesti, come nel caso della Gran Bretagna, a rivendicare da quasi trent'anni ingiusti privilegi. Se tre governi sono egoisti e cattivi, gli altri ventiquattro non possono essere succubi, ma devono reagire, caro Presidente, ministro Wathelet, devono mostrare gli attributi!</p>
      <p sl="it">Per quanto riguarda la visione, noi abbiamo a cuore il futuro dei nostri cittadini. Il trattato di Lisbona e la strategia Europa 2020 ci danno nuovi compiti, nuovi doveri, nuove ambizioni per costruire un domani migliore. Come realizziamo questi compiti? Come mettiamo in pratica queste ambizioni che abbiamo condiviso? Con quali soldi facciamo un altro imbroglio come fu la strategia di Lisbona, mai realizzata ma certo non per colpa del Parlamento europeo?</p>
      <p sl="it">Infine, per quanto riguarda l'unità, intendiamo l'unità tra noi nel Parlamento europeo e l'unità con la Commissione. Va bene il discorso di questa sera del Presidente Barroso. Non abbiamo bisogno di camomilla, abbiamo bisogno di mostrare i muscoli con ragionevolezza ma con determinazione. Noi abbiamo un'unità su questo tema che è un bene prezioso, una forza straordinaria che rappresenta 500 milioni di cittadini.</p>
    </intervention>
    <intervention id="2-425" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, vorrei far presente sia al Presidente Wathelet sia al Presidente Barroso che sono pienamente d’accordo sul fatto che ci debba essere un accordo. Certo che ci deve essere. Anche il Parlamento è di quest’avviso, ed è anche per questo che ci siamo dimostrati disposti ad accettare il compromesso proposto dal Consiglio, perché nemmeno il Consiglio è unanime sugli importi di tale bilancio. Abbiamo accettato l’incremento del 2,91 per cento degli stanziamenti di pagamento. In cambio, dobbiamo pretendere la certezza di bilanci adeguati per gli anni futuri. È una questione di flessibilità. È anche una questione di dialogo che deve essere instaurato per il bilancio dei prossimi anni.</p>
      <p sl="da">La questione della flessibilità è molto concreta. Con l’ausilio della flessibilità, siamo riusciti a soddisfare nuove richieste. Non saremmo riusciti a far decollare i progetti sull’energia come parte del piano di riprese – ad esempio, collegando le reti elettriche dei paesi baltici con quelle dei paesi nordici, oppure collegando la rete bulgara del gas con quelle dell’Europa occidentale per impedire alla Russia di spegnere i nostri riscaldamenti – se non avessimo reperito i fondi necessari dal bilancio per l’agricoltura. Dobbiamo avere questo genere di possibilità di spostare le risorse a nostro piacimento in seno al bilancio comunitario. Dobbiamo cioè disporre di una certa flessibilità.</p>
      <p sl="da">Altrettanto importante è instaurare un dialogo costruttivo tra Consiglio, Commissione e Parlamento, compresi i parlamenti nazionali, sul bilancio comunitario successivo al 2013. Il Parlamento europeo non deve essere costretto a poter dire solamente “sì” o “no” alle prospettive finanziarie di medio periodo. Il rischio è che la nostra risposta sia negativa; il rischio è che l’esito sia identico a quello dell’accordo su SWIFT.</p>
      <p sl="da">Le risorse proprie dell’Unione devono essere sottoposte a una nuova riforma. Non si tratta di creare un onere fiscale europeo; si tratta di dare vita a un sistema trasparente e comprensibile, con norme speciali e senza correzioni, in modo da renderlo comprensibile ai cittadini. La discussione si deve tenere adesso, e sono pertanto lieta che la Commissione abbia promesso di prendere l’iniziativa e di presentare una proposta prima dell’estate.</p>
    </intervention>
    <intervention id="2-426" speaker_id="28240" name="Helga TRÜPEL" is_mep="True" mode="spoken" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">Signor Presidente, onorevoli colleghi, anch’io vorrei ribadire ancora una volta che per quest’Assemblea, per questo Parlamento così sicuro di sé, la questione importante è il rispetto del trattato di Lisbona. Non si tratta di esulare dalle clausole del trattato, come giustamente già rilevato dal Presidente Barroso, bensì di rispettare lo spirito del trattato di Lisbona relativamente ai poteri supplementari del Parlamento, assicurandosi che il Consiglio non faccia marcia indietro e si conformi alle norme che disciplinano le nostre modalità di collaborazione e di raggiungimento di un accordo tra Parlamento e Consiglio. Sono aspetti contemplati nell’accordo istituzionale del 2006. Vogliamo soltanto che vengano riconfermati. La ringrazio, Presidente Barroso, per aver posto nuovamente l’accento su tale questione.</p>
      <p sl="de">Il Presidente Wathelet ha ora tentato di convincere l’Aula a non muoversi così rapidamente verso un futuro veramente europeista, ma ad aspettare. Se lo faremo, sarà come ammettere già la sconfitta. Come ha affermato l’onorevole Schulz, si tratta di fatto di una disputa politica. Come gestiremo i poteri rafforzati del Parlamento europeo e il comportamento sempre più euroscettico degli Stati membri? Se vogliamo garantire all’Unione europea e ai suoi cittadini un futuro forte, anche a livello globale, il Parlamento e il Consiglio devono promuovere un consenso favorevole all’Europa. Non dobbiamo pertanto arrenderci troppo presto. Dobbiamo invece combattere per il valore aggiunto europeo, perché è nell’interesse sia dei governi nazionali, sia dei nostri cittadini.</p>
    </intervention>
    <intervention id="2-427" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="cs">Signor Presidente, come rilevato dall’onorevole Schulz, qui non si tratta solamente di una discussione sul bilancio, bensì anche sulla forma futura dell’Unione europea, e su questo non si discute. Si avverte chiaramente che al di sotto della discussione sul bilancio si cela, tra le altre cose, una discussione nascosta su come far approvare il più efficacemente possibile le risorse proprie dell’Unione europea, e quindi una maggiore autonomia, e su come far progredire ulteriormente l’Unione europea sulla via del federalismo.</p>
      <p sl="cs">A mio parere, si tratta ovviamente di uno sviluppo inaccettabile, che non può e non deve essere seguito. Devo inoltre rilevare che deploro il tono costantemente ostile con cui ci si rivolge qui al Consiglio, e che ritengo che sia infantile dare ascolto ai vari ultimatum e minacce. Se il Parlamento europeo sceglierà questa strada e se proseguirà il tono conflittuale usato da numerosi deputati, otterremo soltanto un risultato: ne uscirà perdente il Parlamento europeo, sia agli occhi dei media sia a quelli dell’opinione pubblica.</p>
    </intervention>
    <intervention id="2-428" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Signor Presidente, onorevoli colleghi, domani milioni di lavoratori portoghesi incroceranno le braccia. Sciopereranno con un messaggio molto semplice: non sono i lavoratori, non sono i pensionati, non sono i giovani, e non sono i disoccupati a dover pagare per una crisi di cui non sono stati responsabili. L’attuale battuta d’arresto sul bilancio comunitaria non può essere comprese senza analizzarne il contesto, che denuncia una tragedia sociale e politiche di austerità imposte ai nostri paesi. Tali politiche non sono soltanto ingiuste: rappresentano un errore economico madornale destinato a ritrascinare l’Unione europea nella recessione, a prefigurare un futuro di disoccupazione e, soprattutto, ad acuire il divario tra i paesi in eccedenza e i paesi in disavanzo.</p>
      <p sl="pt">In tale contesto, è opportuno dire le cose con chiarezza in marito alla discussione sul bilancio. Non crediamo che ci possa essere una valuta senza un bilancio sostanziale che la sostiene e – siamo realistici – il bilancio 2011 in discussione non è solamente modesto: è un bilancio mediocre; è un bilancio che non risponde alla crisi ma fa parte della stessa. Per questo è importante che non venga ripetuto nel 2012, nel 2013 o dopo il 2014.</p>
      <p sl="pt">È questa la questione oggetto della discussione, la questione del futuro: vogliamo un’Europa controllata dai governi o un’Europa che continua a essere il cavallo di Troia degli interessi del sistema finanziario? La sinistra europea è di fatto interessata a parlare delle risorse proprie. Non vogliamo nuove tasse da imporre ai cittadini europei, ma di sicuro vogliamo discutere di come costringere il capitale finanziario a pagare quello che non ha pagato finora, a pagare quello che deve. È questo il messaggio che il pubblico – i lavoratori e i disoccupati – pretendono da quest’Assemblea e dall’Unione europea. O ci accontentiamo di un progetto europeo che ha così poca voglia di decollare che riesce a malapena a staccarsi dal suolo, oppure chiariamo che non accetteremo lo scenario che ci dipingono il Regno Unito e un gruppo di altri governi, vale a dire “fare di più con meno fondi, perché è questa l’Europa che vi offriamo”.</p>
    </intervention>
    <intervention id="2-429" speaker_id="96666" name="Timo SOINI" is_mep="True" mode="spoken" nationality="Finland" birth_date="30-05-1962" birth_place="Rauma" p_group="Europe of freedom and democracy Group - Vice" m_state="FI">
      <p sl="fi">Signor Presidente, adesso siamo veramente in una situazione eccellente. L’Unione europea è in crisi; tutte le istituzioni sono in crisi. È questa la situazione che ci siamo andati a cercare, è questa la verità. Adesso abbiamo la possibilità di crescere.</p>
      <p sl="fi">L’accentramento dei poteri e la politica monetaria non hanno funzionato in Unione sovietica e non funzioneranno nemmeno in occidente. Non c’è una valuta comune; ci sono solo i soldi dei contribuenti in diverse parti d’Europa. Mentre nel frattempo si sta procedendo a tagliare i bilanci nazionali – in Finlandia non sono nemmeno riusciti a reperire 1 milione di euro per un ospedale per le patologie reumatiche – per lo meno i miei elettori – e ce n’erano 130 000 – non vogliono che io sia il rappresentante dell’UE in Finlandia, bensì il rappresentante dei contribuenti finlandesi nell’UE, ed è quello che intendo fare.</p>
      <p sl="fi">Una politica centralizzata non porta a nulla. Prima è caduta la Grecia, adesso tocca all’Irlanda, seguita a ruota da Portogallo e Spagna. Ben presto i giochi saranno finiti.</p>
    </intervention>
    <intervention id="2-430" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, quanto mi rallegra la posizione adottata finora dai governi britannico e olandese, in particolare! Ricorrendo ad argomentazioni eccellenti, sono riusciti a impedire l’incremento del bilancio comunitario per il 2011 e si sono rifiutati di avallare l’introduzione delle risorse proprie, leggi tasse europee. Ottimo lavoro, dico io. Al contempo, devo ammettere di deplorare il fatto che il Parlamento europeo non sia disposto a trarre alcun insegnamento dagli Stati membri che vogliono impartirglielo. La cricca dell’euro, distante com’è dalla realtà, pensava di poter ottenere qualche soldo in più per coltivare i propri hobby. Hanno completamente perso la capacità di indovinare cosa passa per la mente dei loro cittadini. Continuano ad avanzare richieste su richieste, mentre il Parlamento e Commissione dovrebbero lasciare invariato il bilancio o addirittura tagliare le spese. E invece niente. I Paesi Bassi e gli altri Stati membri hanno ottime ragioni per respingere l’incremento del bilancio comunitario e l’introduzione di imposte europee. Lo facciamo per ragioni democratiche e reputiamo totalmente fuori luogo che alcuni eurodeputati, tra cui il gruppo del Partito Popolare Europeo (Democratico Cristiano), sembrino ritenere che i Paesi Bassi meritino una punizione per questo. Come paese fondatore dell’UE, i Paesi Bassi sono quasi sempre stati i contribuenti netti più generosi in termini di bilancio comunitario. Parliamo di soldi dei contribuenti olandesi. Adesso l’onorevole Daul chiederà di comminare sanzioni agli altri Stati membri? Siamo arrivati alla fine dell’UE? Si potrebbe quasi desiderare che lo fosse, visto il mercanteggiamento di cui sono oggetto gli interessi dei nostri cittadini. È molto triste, Signor Presidente, ma saremo noi a dover poi subire le accuse di populismo. Se populismo significa ascoltare le richieste dei cittadini, rappresentarli e offrire argomentazioni solide sulla volontà di uscire dalla crisi economica che anche l’UE ci ha procurato, sarò lieto di fregiarmi con orgoglio di tale attributo. Continueremo naturalmente ad opporci all’incremento del bilancio 2011 e alle tasse europee. A proposito, onorevole Schulz, prima che apra bocca, io non sono biondo.</p>
    </intervention>
    <intervention id="2-431" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Signor Presidente, onorevoli colleghi, questa discussione verte forse su denaro e potere? No. Il motore dello sviluppo europeo fa le bizze. Le entrate del bilancio attendono una riforma da anni. Il trattato di Lisbona affermava che le entrate dovevano essere garantite dalle nostre risorse proprie. E allora perché no? Perché non possiamo prendere questa decisione? Gli esperti ripetono da anni che il bilancio europeo è inflessibile, che è questo che paralizza l’Unione europea. E allora perché non creiamo un bilancio flessibile?</p>
      <p sl="hu">Non possiamo rispondere alle sfide di un mondo in rapido cambiamento incatenati come siamo – incatenati da un bilancio settennale – ma, al contempo, non possiamo mancare di rispetto ai principi europei di base che affermano che le divergenze di opinione vanno superate in una discussione aperta e ricorrendo al compromesso. È inaccettabile che vi siano alcuni paesi che non sono nemmeno disposti a impegnarsi in una discussione. Significherebbe la fine dello spirito europeo. Continuiamo ad essere aperti alla discussione, e la responsabilità ricade su coloro che sono riluttanti a parteciparvi.</p>
      <p sl="hu">Secondo alcuni, le questioni politiche non devono mischiarsi con quelle di bilancio. Al contrario! La storia di tutta l’Unione europea lo dimostra. Vi invito a documentarvi. Noi qui rappresentiamo i cittadini, e non possiamo guardarli negli occhi e continuare a propinare loro una farsa dopo l’altra: il programma 2020, il programma di Lisbona, e non abbiamo nemmeno i fondi per attuarli. Non possiamo più continuare così! Non è il Consiglio che litiga col Parlamento. Sono coloro che non sono in grado di cogliere lo spirito dei tempi che litigano con coloro che auspicano un’Europa che funzioni.</p>
    </intervention>
    <intervention id="2-432" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="en">Signor Presidente, mi permetta innanzi tutto di ringraziare la Presidenza belga per i tentativi sinceri che ha messo in campo, ma occorre fare di più. Il Parlamento europeo ha dimostrato molta buona volontà nell’accettare le cifre per il 2011, in quanto capiamo la situazione economica degli Stati membri.</p>
      <p sl="en">Per quanto riguarda gli impegni, in termini reali si tratta addirittura di una riduzione del bilancio. Abbiamo anche offerto soluzioni per tutta una serie di questioni pratiche, quali le istituzioni ITER, le autorità per la vigilanza finanziaria e il servizio di azione esterna; ci siamo dimostrati costruttivi. Ma non accettiamo un protrarsi all’infinito della crisi economica e che quest’ultima debba porre dei limiti in termini di futuro dell’Europa. Non accettiamo che la soluzione sia rappresentata da un’austerità incondizionata. Non accettiamo che la crisi presupponga meno Europa o un’agenda antieuropea. In termini più concreti, critichiamo da anni la mancanza di flessibilità del bilancio dell’Unione europea, e la Commissione ne conviene. Pertanto com’è possibile che la soluzione ai problemi di bilancio sia improvvisamente rappresentata da una restrizione della flessibilità?</p>
      <p sl="en">Com’è possibile che il futuro dell’Europa sia tagliare i finanziamenti destinati a programmi prioritari approvati unanimemente e non finanziare quelli nuovi – ITER non è l’unica priorità – o addirittura i più importanti? Senza una flessibilità ragionevole, rischiamo di far insorgere problemi insormontabili per il 2012 e il 2013. Cerchiamo di evitarlo.</p>
      <p sl="en">Come può essere un problema coinvolgere il Parlamento europeo in un dialogo costruttivo sul quadro finanziario futuro e sul prossimo bilancio a lungo termine? Non lo capisco. Cerchiamo nuovamente di trovare un accordo, ma dobbiamo trovare una soluzione per la flessibilità che non sia meno ambiziosa di quella già prevista nell’accordo interistituzionale. Dobbiamo individuare una procedura aperta e costruttiva. È la nostra ultima parola. Per favore, membri del Consiglio, fate un altro tentativo.</p>
    </intervention>
    <intervention id="2-433" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">Signor Presidente, è facile trovarsi d’accordo con molte delle affermazioni dei colleghi che mi hanno preceduto. Per me e molti altri, questa è stata fonte di sincera preoccupazione per il futuro, un’incertezza su come riusciremo a cavarcela negli anni a venire, nel decennio che ci attende. È importante ricordare che siamo riusciti tutti a trovare un accordo su una strategia 2020 per l’Europa estremamente – anzi, molto – ambiziosa, una strategia destinata ad accompagnare l’Europa nel futuro. È tuttavia ingenuo ritenere che tale strategia possa finanziarsi o attuarsi da sola. Un altro dato di fatto è che tale strategia e il suo successo non saranno semplicemente una questione di denaro. Ma purtroppo anche questo aspetto diventerà importante, in una certa misura.</p>
      <p sl="sv">Né il Consiglio né la Commissione sono sinora riusciti a presentarci dei piani per i prossimi anni che riscontrino in noi una soddisfazione sufficiente, una delle ragioni che ci ha condotto nello stato di conflitto in cui recentemente ci siamo ritrovati. Mi preme ricordare al Consiglio che ha gradito molto il fatto di poter comparire nel ritratto di famiglia dopo l’approvazione del trattato di Lisbona e l’accordo sulla strategia 2020. Tutti questi personaggi illustri che posano felici e raccontano a tutti quanto apprezzano l’Europa, ma quando si tratta di fare qualcosa e di tradurre effettivamente in pratica tali propositi, improvvisamente il Consiglio è reticente. Tale reticenza si riflette ora nel fatto che tutt’a un tratto ci ritroviamo in una crisi di bilancio; sono problemi che il Consiglio, come precisato poc’anzi, deve seguire e risolvere, perché non si tratta soltanto del bilancio del prossimo esercizio, si tratta del futuro. È questo il messaggio politico che vorremmo trasmettere oggi al Consiglio.</p>
    </intervention>
    <intervention id="2-434" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Signor Presidente, questa settimana una delegazione della Commissione e del FMI si è recata a Dublino per fornire consulenza economica. Un altro paese europeo ha dovuto produrre per l’ennesima volta un nuovo bilancio nazionale, e per i nostri amici al di là del Mar d’Irlanda è un periodo estremamente difficile.</p>
      <p sl="en">Riscontro naturalmente un’ironia sottile nel fatto che i funzionari europei vadano a esprimere parere su un bilancio nazionale quando non hanno ancora trovato un accordo per quello comunitario. Il mio gruppo fa presenta da mesi che, viste le pressioni di bilancio a cui sono sottoposti gli Stati membri a livello nazionale, è essenziale che l’UE dia prova di morigeratezza nelle proprie spese, assicurandosi che ogni centesimo dei contribuenti venga ben speso. L’ultima votazione in seno al Parlamento europeo non ha dato prova di tale morigeratezza, e naturalmente è un buon segno che Parlamento e Consiglio abbiano ora raggiunto un consenso sulle cifre, anche se penso che saremmo potuti scendere ancora. Ma la cosa deprimente è che, malgrado ci sia accordo sulle cifre, non si sia ancora trovato un compromesso sul bilancio.</p>
      <p sl="en">I nostri mercati sono ancora tutt’altro che stabili; i mercati si innervosiscono di fronte all’incertezza, ed esorto i deputati di quest’Assemblea a mettere da parte le ambizioni politiche e ad approvare un bilancio.</p>
    </intervention>
    <intervention id="2-435" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signor Presidente, il Parlamento europeo sta ritardando l’adozione del bilancio 2011. La sua pretesa si aver voce in capitolo nel finanziamento a lungo termine dell’Unione europea comprende anche una tassa europea, anche se non l’ha mai definita apertamente tale. Così facendo, il Parlamento europeo si espone al sospetto di non voler svolgere un ruolo costruttivo nella procedura annuale di bilancio, ai sensi dell’articolo 234 del trattato. Non è di buon auspicio per la prospettiva finanziaria per il periodo 2014-2020 in cui il Parlamento desidera ardentemente essere coinvolto. Con l’incremento di bilancio del 2,91 per cento, il Parlamento europeo ha fatto più di quanto non imponesse il buon senso per l’Europa, i cittadini, le imprese e i bilanci degli Stati membri. Spetta a noi redigere piani sensati per il bilancio 2011. Ciò potrà porre fine a questi vincoli di bilancio che potrebbero ancora rivelarsi istruttivi.</p>
    </intervention>
    <intervention id="2-436" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, non farebbe male al Parlamento europeo dare per una volta il buon esempio e difendere il principio secondo cui l’Unione europea non dovrebbe fare il passo più lungo della gamba. In un periodo in cui tutti sono costretti a risparmiare e i nostri cittadini devono tirare la cinghia, discutere su un incremento sostanziale del bilancio comunitario significa trasmettere un messaggio completamente sbagliato. L’UE si sta semplicemente accaparrando nuovi poteri e a tal fine pretende più fondi. Ebbene, ci sono molte possibilità per mettere a segno risparmi seri. Secondo la Corte dei conti europea, l’impatto finanziario delle irregolarità nella politica agricola rappresenta il 2-5% della spesa per l’agricoltura. Il margine finanziario di errore dei fondi regionali supera il 5 per cento, che pertanto va oltre le due principali voci di spesa del bilancio. Pertanto, dobbiamo controllare meglio come vengono spesi i fondi e applicare sanzioni più severe per l’impiego scorretto, illegale e fraudolento. Invece di sollecitare sempre un aumento delle entrate, il Parlamento dovrebbe ogni tanto anche parlare di risparmio. Una tassa comunitaria diretta, che è quello che vuole la Commissione, è inaccettabile per diverse ragioni. Si tratta dell’ennesimo passo verso un superstato europeo, porterà inevitabilmente a un aumento delle spese e – come ha di fatto ammesso il Commissario Lewandowski – a un aumento dell’onere fiscale generale dei contribuenti netti, che al momento non può funzionare.</p>
    </intervention>
    <intervention id="2-437" speaker_id="1204" name="Alain LAMASSOURE" is_mep="True" mode="spoken" nationality="France" birth_date="10-02-1944" birth_place="Pau" p_group="Group of the European People's Party (Christian Democrats)" m_state="FR">
      <p sl="fr">Signor Presidente, Presidente Wathelet, Presidente Barroso, vorrei ringraziare la Commissione europea e la Presidenza belga per il loro approccio aperto, cooperativo e di fatto europeo.</p>
      <p sl="fr">In questo periodo di crisi non dobbiamo dimenticarci di preservare l’avvenire. Lo scorso anno, la gara di virtù tra i governi premiava chi spendeva di più. Tutti mettevano il piede sull’acceleratore. Quest’anno è il contrario. Tutti azionano i freni. Molto bene! Il Parlamento accetta la cifra imposta al Consiglio dallo Stato membro più parsimonioso o più taccagno, ma a condizione di tutelare il futuro.</p>
      <p sl="fr">L’Unione non dispone più delle risorse necessarie a finanziare il proprio bilancio. Invece di essere lo strumento primario di solidarietà tra gli europei, il bilancio comunitario è diventato un campo di battaglia in cui si scontrano interessi nazionali conflittuali. Il trattato di Lisbona è in vigore da un anno. Conferisce all’Unione i nuovi poteri che da tempo auspicavano. Eppure non è stato possibile stanziare risorse aggiuntive per il bilancio 2010, e lo stesso vale anche per il 2011. Lo stesso destino vale anche per il programma d’azione Europa 2020.</p>
      <p sl="fr">In un periodo in cui tutti gli Stati membri prediligono politiche mirate a una riduzione drastica della spesa pubblica, hanno anche un enorme interesse a individuare e sfruttare potenziali risparmi che potrebbero essere messi a segno con la mutualizzazione di determinate spese tra diversi paesi o tra tutti e 27 gli Stati membri. L’Europa, la visione europea e il benchmarking europeo possono aiutarci a spendere meno. Per tale ragione, il Parlamento europeo propone un accordo tra le tre istituzioni su un metodo per collaborare su tutte queste proposte in futuro.</p>
      <p sl="fr">A titolo personale, aggiungo che risparmieremo tempo coinvolgendo i parlamenti nazionali, che detengono la sovranità in termini di tassazione e questioni di bilancio.</p>
    </intervention>
    <intervention id="2-438" speaker_id="97004" name="Ivars GODMANIS" is_mep="True" mode="spoken" nationality="Latvia" birth_date="27-11-1951" birth_place="Rīga" p_group="Group of the Alliance of Liberals and Democrats for Europe" m_state="LV">
      <p sl="en">Signor Presidente, vorrei soffermarmi su tre punti. Punto primo, se i tempi sono duri per tutti, dobbiamo unire le forze. A mio parere, la nostra conciliazione ha toccato il fondo quando il Consiglio si è rifiutato di avviare le discussioni, ed è successo una seconda volta quando si è rifiutato di farlo sulla base dei documenti proposti dalla Commissione circa la parte politica delle nostre discussioni. Entrambe le discussioni sono previste nel trattato, almeno in due parti. La prima nel quadro finanziario pluriennale, all’articolo 312, che sancisce chiaramente che, se non si terranno discussioni prima di trattare il nuovo quadro, quest’ultimo è destinato al fallimento.</p>
      <p sl="en">Per quanto riguarda le risorse proprie – un tema forse molto delicato per il Consiglio – non c’è nulla da temere. Non vogliamo introdurre una nuova tassa, vogliamo avviare le discussioni, ai sensi dell’articolo 311. Sono convinto che ci serva un bilancio, al cento percento. Non c’è altra soluzione. Ma se vogliamo veramente realizzare questo obiettivo – collaborare e avviare discussioni (ancora non conosciamo quale potrà essere il loro esito) – dobbiamo chiedere al Consiglio di partecipare. Altrimenti, mi auguro vivamente che non decidiate di muovervi da soli, ai sensi dell’articolo 315. Potete farlo, ma sono del parere che unire le forze sia molto meglio che non agire da soli.</p>
    </intervention>
    <intervention id="2-439" speaker_id="23695" name="Hynek FAJMON" is_mep="True" mode="spoken" nationality="Czechia" birth_date="17-05-1968" birth_place="Nymburk" p_group="European Conservatives and Reformists Group" m_state="CZ">
      <p sl="cs">Signor Presidente, devo ammettere che sono deluso dai negoziati tra Consiglio, Commissione e Parlamento per il bilancio comunitario per il 2011. Tutta l’Europa è attualmente alla mercé della crisi economica e finanziaria. I governi europei lamentano un calo degli introiti e la necessità di rimborsare debiti enormi. Il Parlamento europeo non può fingere di essere immune da tutto questo. In questa situazione difficile, non è giusto che il Parlamento pretenda un incremento del bilancio pari al 6 per cento. Non è nemmeno giusto che proponga di avallare il bilancio in cambio della promessa di ottenere le risorse proprie. A mio parere, i negoziatori del Parlamento europeo non dovrebbero esacerbare la situazione durante i colloqui, al contrario, dovrebbero puntare a un accordo.</p>
      <p sl="cs">I cittadini, le famiglie, le aziende, le comunità e gli Stati dell’UE hanno bisogno di stabilità, che può essere garantita solamente da bilanci debitamente approvati, e non da bilanci provvisori. Esorto pertanto il Parlamento, il Consiglio e la Commissione a trovare quanto prima un accordo sul bilancio 2011.</p>
    </intervention>
    <intervention id="2-440" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, accolgo con favore la discussione odierna sul bilancio. Sono tempi difficili per gli Stati membri, una realtà che l’Assemblea non può ignorare. Dai colloqui con i miei collegi elettorali, è emerso con chiarezza che chi esprime la necessità di incrementi di bilancio denota di non comprendere la realtà economica e, per di più, tutta la questione sta intaccando la fiducia nelle istituzioni europee.</p>
      <p sl="en">Il mancato accordo su un bilancio non è riconducibile all’intransigenza, ma soprattutto all’agenda federalista e alla ricerca del Sacro Graal, vale a dire il concetto di risorse proprie. A mio parere, una tassa europea è fuori discussione.</p>
      <p sl="en">In risposta alla dichiarazione odierna del Presidente Barroso secondo cui presenterà proposte in merito a tale tassa prima del giugno del 2011, esorto il Primo ministro Cameron a dichiarare con estrema chiarezza che qualsiasi passo in tal senso potrebbe scatenare un referendum nel Regno Unito.</p>
    </intervention>
    <intervention id="2-441" speaker_id="96782" name="Sidonia MAZUR" is_mep="True" mode="spoken" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, in veste di relatrice per il bilancio comunitario relativo al 2011, vorrei porre l’accento sul ruolo costruttivo svolto dalla Presidenza belga. Vorrei anche esprimere i miei ringraziamenti per la partecipazione della Commissione europea. Tuttavia, i nostri sforzi non sono finiti. Anzi, dovremmo intensificarli. Personalmente, ritengo che il fallimento dei negoziati sul bilancio 2011 rappresenti una sconfitta per tutti noi. Vorrei tuttavia condividere con voi la mia interpretazione delle ragioni che hanno portato al fallimento dello scorso lunedì.</p>
      <p sl="pl">Abbiamo assistito a una situazione deplorevole, in cui diversi Stati membri hanno protratto i negoziati fino a mezzanotte per farli concludere in un fallimento. Non siamo riusciti a terminare in tempo i negoziati, perché molti Stati membri non avevano semplicemente la voglia di stare a discutere. Per me personalmente è stata una situazione esasperante e molto sorprendente vedere seduti attorno al tavolo dei negoziati diplomatici e viceministri delle Finanze che non vogliono parlare di finanza o del finanziamento futuro e presente dell’Unione europea. Per me è assolutamente incomprensibile e inaccettabile, perché che cosa dobbiamo aspettarci se politici e diplomatici si rifiutano di parlarsi?</p>
      <p sl="pl">L’altro punto che volevo sollevare è che le tensioni sulla discussione del bilancio 2011 sono iniziate perché il Parlamento europeo ha voluto richiamare l’attenzione degli Stati membri su un problema che intravediamo per il futuro e che si profila già oggi, vale a dire che l’Unione europea continua ad assumere nuovi ruoli, ad inaugurare nuove aree di attività, a dimostrare ambizioni crescenti ma, al contempo, ci sono gli Stati membri che, pur appoggiando tali ambizioni, non vogliono finanziarle, e nemmeno i piani, le azioni e le nuove aree. Dobbiamo parlare di questa incoerenza crescente. In un periodo di crisi, è imperativo parlare di finanze e di come dev’essere finanziata l’Unione europea. Inoltre, il Parlamento europeo è quanto mai necessario, e questo non è il momento adatto per considerare il bilancio un argomento tabù.</p>
    </intervention>
    <intervention id="2-442" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signor Presidente, ci troviamo effettivamente di fronte a una grave crisi di bilancio nell’Unione europea e, come precisato dalla precedente oratrice, la responsabilità è di molti. Forse il Parlamento ha commesso un errore in termini di aspettative per i negoziati – volevamo occuparci simultaneamente di troppe questioni. Si tratta di un problema per i beneficiari ma, di fatto, è anche una grave crisi politica che, a mio avviso, deriva dal fatto che lo spirito europeista in un certo senso è andato perduto. Tale spirito era presente nel Parlamento europeo quando abbiamo discusso del trattato di Lisbona, e chi non aveva molto a cuore l’Europa veniva esortato a mostrare maggiore entusiasmo. Tuttavia, una volta conclusi i negoziati per il trattato e migliorata l’integrazione, sono iniziate le discussioni sui fondi e sul bilancio, ed è emerso che al posto dell’euroentusiasmo serpeggiava un certo euroegoismo e la volontà di pagare il meno possibile per quel rafforzamento dell’integrazione europea. Vorrei più euroentusiasmo per il bilancio.</p>
    </intervention>
    <intervention id="2-443" speaker_id="1037" name="Reimer BÖGE" is_mep="True" mode="spoken" nationality="Germany" birth_date="18-12-1951" birth_place="Hasenmoor" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, sono preoccupato, ma non per il bilancio, l’accordo interistituzionale o un possibile bilancio a dodici parti. Nutro una preoccupazione più generale per la situazione politica in cui versa l’Unione europea, che è venuta alla luce oggi nel contesto del bilancio. Temo la piega che ha preso la cooperazione intergovernativa e il fatto che i poteri rafforzati del Parlamento siano destinati a essere decurtati e che persino l’accordo del 2006 possa non venir rispettato. Temo che il trattato di Lisbona non venga applicato. (Applausi) Presidente Barroso, le sue dichiarazioni mi rallegrano. Tuttavia, forse sarebbe stato più utile se le avesse esternate 10 giorni fa, per chiarire che la Commissione sta dalla parte del Parlamento.</p>
      <p sl="de">Per quanto riguarda i tre argomenti principali dei nostri negoziati, vorrei partire dallo strumento di flessibilità. C’è stato del movimento in tal senso, si sente. Eppure, ultimamente ho appreso che durante i negoziati paralleli di Bruxelles sono stati fatti dei passi indietro. Che cosa sta succedendo? C’è la possibilità, o forse è chiedere troppo, che si possa trovare un accordo sullo stesso livello di flessibilità che avevamo prima del trattato di Lisbona, che era la soluzione giusta e che era stata conseguita dopo anni di negoziati, a partire dall’Agenda 2000? Nel caso delle risorse proprie, è troppo chiedere di impegnarsi a portare a vanti quello che noi – Consiglio, Commissione e Parlamento – abbiamo convenuto nel 2006 nella nostra dichiarazione sull’accordo interistituzionale? È troppo chiedere a coloro che respingono l’idea di una discussione sulle risorse proprie di cercare di leggere il trattato? Il trattato sancisce che tali discussioni devono essere tenute.</p>
      <p sl="de">In conclusione, signor Presidente, è troppo chiedere di sottoscrivere accordi politici vincolanti su tutte le questioni relative alle procedure di parere conforme, in modo da prevenire le crisi e da non ritrovarci nella stessa posizione su altre questioni, tra cui gli accordi commerciali esterni e il prossimo quadro finanziario pluriennale? Se presenterete le cose nella forma che avete scelto oggi, la risposta di quest’Aula non potrà che essere “no”.</p>
    </intervention>
    <intervention id="2-444" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, è evidente che gli Stati membri stanno attraversando un periodo difficile in termini di bilancio. D’altro canto, è altrettanto evidente che il bilancio comunitario ha offerto un contributo ingente allo sviluppo di ciascuno Stato membri, compresi i contribuenti netti.</p>
      <p sl="ro">Mi sorprende che il fallimento della conciliazione non fosse dovuto a un disaccordo sulle cifre, bensì al rifiuto di intraprendere una discussione concreta sul futuro comune degli Stati membri, in altre parole, il futuro dell’Europa. Il Parlamento non vuole esulare dal proprio mandato. Vuole che venga onorato il trattato e che vengano rispettati gli interessi futuri dei cittadini che lo hanno eletto.</p>
      <p sl="ro">Quale punto si è rifiutato di dibattere il Consiglio?</p>
      <p sl="ro">La partecipazione del Parlamento europeo alla stesura del quadro finanziario è una disposizione del trattato. Tale compito è stato svolto nel 2006 e non credo che il bilancio 2007-2013 sia stato poi così negativo per l’Unione. Al contrario.</p>
      <p sl="ro">La flessibilità – questo meccanismo è stato utilizzato con efficacia fino ad ora, e tutti gli Stati membri ne hanno beneficiato.</p>
      <p sl="ro">Le risorse proprie – è proprio la situazione di bilancio degli Stati membri che dovrebbe incitarli a individuare modalità stabili di finanziamento del bilancio europeo che non compromettano più l’attuazione delle politiche europee.</p>
      <p sl="ro">Le nuove responsabilità attribuite dal trattato e la strategia 2020 impongono dei finanziamenti. Non è accettabile che la stessa istituzione, il Consiglio, che fissa gli obiettivi per il 2020 non approvi le risorse finanziarie necessarie a soddisfare tali richieste. Credo che abbiamo il dovere di arrivare a un accordo. Abbiamo una responsabilità nei confronti dei nostri cittadini. Non possiamo permettere che venga meno la fiducia nelle istituzioni europee.</p>
    </intervention>
    <intervention id="2-445" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, questa settimana avremmo dovuto approvare il bilancio generale dell'Unione europea per il 2011. Invece ci troviamo a confrontarci con una situazione in cui l'Europa rischia seriamente di dover iniziare il nuovo anno in esercizio provvisorio e con il forte freno rappresentato dall'applicazione del regime dei dodicesimi.</p>
      <p sl="it">Come è ormai noto, il Parlamento, la Commissione e la maggioranza degli Stati membri erano pronti a un accordo, che è stato bloccato da una minoranza di paesi che ha rifiutato di iniziare una discussione costruttiva col Parlamento sull'implementazione del trattato di Lisbona.</p>
      <p sl="it">Ritengo che la nostra posizione di Parlamento in sede di negoziato sia stata responsabile e moderata. Il Parlamento ha chiesto, e continua a chiedere con forza, di applicare il trattato di Lisbona.</p>
      <p sl="it">Il Consiglio, dal canto suo, si è invece rivelato incapace di giungere a un accordo e si è mostrato profondamente diviso su questioni di fondamentale importanza, sulle quali una minoranza di Stati ha posto il veto, rifiutando l'idea di iniziare una discussione con il Parlamento sulle regole e sulle procedure che devono guidare l'implementazione del trattato di Lisbona.</p>
      <p sl="it">Oggi abbiamo comunque l'obbligo di guardare avanti, di costruire insieme l'Europa del futuro – ripeto, insieme, Consiglio, Parlamento e Commissione – senza egoismi né prevaricazioni. Il Parlamento, accettando i limiti imposti dal Consiglio sugli stanziamenti di pagamento, il famoso 2,91%, ha voluto dare un forte segnale di sensibilità rispetto al periodo che stiamo vivendo.</p>
      <p sl="it">Siamo però tutti concordi, così come la Commissione ha affermato anche oggi, nel richiedere una maggiore flessibilità per far fronte alle necessità dell'Europa. Apprezzo quanto detto oggi dal Presidente Barroso con riferimento alle proposte che la Commissione formulerà sulle risorse proprie e sulla lisbonizzazione del bilancio dell'UE e auspico una maggiore cooperazione del Consiglio per la costruzione dell'Europa del futuro.</p>
    </intervention>
    <intervention id="2-446" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, nei negoziati col Consiglio in merito al bilancio 2011, il Parlamento europeo ha fatto di tutto per addivenire a un accordo. L’unica pretesa è che si accettino i compromessi del Consiglio, ad esempio la strategia Europa 2020 e la necessità di finanziarla, e che si adempia al trattato di Lisbona.</p>
      <p sl="pt">In verità, ai sensi del trattato, il Parlamento europeo deve essere coinvolto – mediante votazioni, pareri o consultazioni – nel nuovo quadro interistituzionale, nel prossimo quadro finanziario pluriennale e nello stabilire risorse proprie nuove. Si tratta di pretese logiche, ragionevoli, che rispondono all’interesse pubblico e alla volontà di prevenire rischi e conflitti interistituzionali: sono richieste che il Consiglio dovrebbe condividere e difendere.</p>
      <p sl="pt">Per quanto riguarda l’accordo interistituzionale, è ovvio che il rispetto degli impegni assunti dalle istituzioni europee, nello specifico dal Consiglio, dipende dall’esistenza della flessibilità per quanto concerne l’attuale quadro finanziario pluriennale.</p>
      <p sl="pt">La strategia Europa 2020, il programma ITER, il servizio europeo per l’azione esterna e gli organi di vigilanza finanziaria sono alcuni esempi di iniziative che necessitano di finanziamenti. Il Consiglio deve fare proprio il trattato di Lisbona, sia dal punto di vista delle nuove aree di competenza dell’Unione europea, rispecchiate nel bilancio, sia dal punto di vista dei poteri rafforzati del Parlamento europeo, segnatamente nelle competenze di bilancio. Tali modifiche di fatto rafforzano la legittimità democratica delle istituzioni dell’Unione.</p>
      <p sl="pt">Il ricorso al metodo comunitario invece che all’approccio intergovernativo rende la nostra governance più democratica. Spero che qualche ego nazionale non ostacoli né pregiudichi il progetto europeo di pace, solidarietà e progresso.</p>
    </intervention>
    <intervention id="2-447" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, è stata una discussione oltremodo importante – in particolare gli aspetti politici della stessa – ma ritengo sia anche importante trattare alcuni degli aspetti pratici della discussione. Sono la relatrice per le voci del bilancio 2011 riguardanti l’agricoltura, e se non troveremo un accordo sul bilancio ci saranno ripercussioni concrete sul flusso di cassa degli Stati membri che nelle ultime settimane hanno versato degli anticipi agli agricoltori. Questi ultimi denunciano difficoltà finanziarie e diminuzioni del reddito. Le conseguenze sono pertanto molto reali e concrete, e ne ho solo illustrate alcune.</p>
      <p sl="en">Vorrei ora soffermarmi sul futuro. In questo momento il discorso verte sul futuro della politica agricola comune, a cui stiamo chiedendo di produrre più risultati per l’Europa in termini di questioni ambientali, sicurezza alimentare e dimensione territoriale, eppure fino ad ora tutta la discussione ha riguardato eventuali tagli del bilancio agricolo. Mi preoccupa molto il fatto che, in questa discussione sul bilancio 2011, trasmettiamo un’immagine molto negativa del bilancio per l’agricoltura e dell’Unione europea post-2013. Le due cose sono strettamente correlate e penso che dovremmo prenderne coscienza.</p>
    </intervention>
    <intervention id="2-448" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, negli ultimi dieci anni abbiamo continuato a insistere con i cittadini europei sulla necessità di un trattato sull’Unione europea, e i paesi di fatto l’hanno ratificato. Negli ultimi dieci anni abbiamo ripetuto ai cittadini che è preferibile attuare e finanziare la ricerca e sviluppo a livello comunitario. Abbiamo raccontato loro che si sarebbe potuto attuare la politica spaziale europea in maniera più efficace a livello europeo, e che effettuare la ricerca energetica e la lotta contro il cambiamento climatico nell’Unione europea ci avrebbe permesso di conseguire risultati migliori che non agendo a livello di paese membro. Ci abbiamo creduto, abbiamo difeso tale posizione, e pensavamo di dire la verità. Quando si è in ballo, bisogna ballare. Se ad oggi siamo ancora convinti di quello che andiamo ripetendo da dieci anni, dobbiamo reperire le risorse di bilancio necessarie, e il metodo migliore per farlo è attraverso la flessibilità, o in alternativa mediante la creazione delle risorse proprie del Parlamento, i mezzi propri dell’Unione europea. Ceterum censeo che l’Unione europea sia necessaria.</p>
    </intervention>
    <intervention id="2-449" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">Signor Presidente, la recente dichiarazione congiunta rilasciata dopo il vertice UE-USA è stata la vostra prima dichiarazione, dopo anni, in cui la Commissione ha dato prova di equilibrio, ottimismo, potere e solidarietà, per non dimenticare la coerenza. Il paradosso attuale è il fatto che non si trovi una posizione comune sul bilancio. Se vogliamo che l’Europa diventi una potenza internazionale, come di fatto siamo, non possiamo permetterci il lusso di non avere un bilancio. Volevo dire soltanto questo, e continuate a lavorare in maniera così proficua.</p>
    </intervention>
    <intervention id="2-450" speaker_id="97195" name="Giovanni COLLINO" is_mep="True" mode="spoken" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il fallimento del trilogo rappresenta un momento politico importante per riflettere sulla storia recente dell'Europa.</p>
      <p sl="it">Non è solamente un problema politico, ma anche culturale, che coinvolge molti Stati membri. La crisi economica e finanziaria in atto è strutturale e non passeggera e rappresenta di fatto una trasformazione che riguarda l'economia, il lavoro e la società del tempo in cui viviamo. Se non ci sarà una crescita politica e culturale con una visione globale di Europa, non si riuscirà ad attuare il superamento dei problemi legati all'inizio del terzo millennio, come il welfare , la ricerca, le politiche energetiche e ambientali e la sicurezza, che potranno trovare una risposta solamente in una sintesi politica di tutti gli Stati che compongono l'Unione.</p>
      <p sl="it">Dico a noi parlamentari che se il trilogo è fallito il lavoro svolto dal Parlamento è un lavoro egregio, nel pieno rispetto di quella che è la nostra rappresentanza popolare. Oggi il Parlamento conta di più grazie a Lisbona e il Consiglio non può più svolgere il ruolo di direttorio nei confronti della sovranità popolare che il Parlamento rappresenta …</p>
      <a text="(Il Presidente interrompe l'oratore)"/>
    </intervention>
    <intervention id="2-451" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, onorevoli colleghi, i rappresentanti tradizionali del Parlamento europeo chiedono un’ampia flessibilità di bilancio, ma ho notato che nessuno ha fatto menzione degli interessi dei contribuenti netti o dei cittadini.</p>
      <p sl="de">In fin dei conti, sono i contribuenti netti che finanziano l’UE, che hanno avuto la responsabilità di far ripartire il motore dell’economia dopo la crisi, che hanno salvato i paesi colpiti dai disavanzi di bilancio e anche l’euro, e che stanno imponendo un onere ingente ai propri cittadini. A mio parere, è pertanto assolutamente comprensibile e giustificabile che questi paesi e i loro cittadini vogliano mantenere invariati gli stanziamenti di bilancio, assicurarsi che il bilancio netto non possa esser modificato retrospettivamente per un capriccio e impedire che i fondi vengano stornati su altri canali. Non mi riferisco ovviamente agli aiuti concessi in seguito alle catastrofi. Li escludo categoricamente.</p>
      <p sl="de">Allo stesso modo, l’approccio critico alla tassazione comunitaria non ha nulla a che vedere con n’apparente mancanza di solidarietà. Semplicemente, gli Stati membri sono generalmente contrari. Per questa ragione, è evidente che, ai sensi della sussidiarietà, dobbiamo attenerci all’eventuale ratifica da parte dei parlamenti nazionali.</p>
    </intervention>
    <intervention id="2-452" speaker_id="96780" name="Monika HOHLMEIER" is_mep="True" mode="spoken" nationality="Germany" birth_date="02-07-1962" birth_place="München" m_state="DE">
      <p sl="de">Signor Presidente, visti i continui riferimenti al tema, vorrei chiarire che durante i negoziati per il bilancio non abbiamo richiesto neanche un centesimo in più di quanto offerto dal Consiglio. Vale a dire che abbiamo rispettato appieno i desideri del Consiglio. Per quanto riguarda lo strumento della flessibilità, ci è necessario, in quanto il Consiglio ci mette sempre in difficoltà con le sue decisioni su progetti di rilievo per i quali non ha previsto i fondi. Pertanto, insieme agli Stati membri, dobbiamo tentare di trovare una soluzione per tali progetti, per poterli sostenere finanziariamente e per poter formulare piani ragionevoli. Non abbiamo inoltre preteso nulla di più di quanto contemplato dal trattato di Lisbona. Anzi, chiediamo soltanto la conformità al trattato. Null'altro, niente di più e niente di meno.</p>
      <p sl="de">Per quanto riguarda le risorse proprie, di certo non è troppo pretendere che il Parlamento abbia la possibilità di dire che vorrebbe per lo meno discutere la questione, capire come strutturarla e sapere se vi sia l disponibilità di risorse proprie. Non possono semplicemente rifiutarsi di parlarne e poi addossare la colpa al Parlamento.</p>
    </intervention>
    <intervention id="2-453" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signor Presidente, dopo aver ascoltato i commenti degli onorevoli deputati, vorrei aggiungere brevemente qualcosa a quanto affermato dal Presidente Barroso.</p>
      <p sl="en">La strategia della Commissione in queste circostanze specifiche è molto lineare e parte dal semplice presupposto che, per affrontare altre sfide, all’Europa occorre unità, e non divisioni. Ritengo che la Presidenza belga si basi sul medesimo presupposto.</p>
      <p sl="en">Il nostro ruolo è chiaramente definito dai trattati in caso di accordo – e anche in caso di disaccordo, un’ipotesi non molto probabile, ma che si è avverata per la prima volta in 26 anni. Constatiamo la frustrazione di milioni di beneficiari nell’intera Unione europea. Pertanto, dobbiamo rispondere. Capiamo che dobbiamo muoverci in fretta e oggi abbiamo fatto il primo passo trovando un accordo sulle linee guida, poi, forse il 1° dicembre, presenteremo le cifre precise, che non sono più controverse, difenderemo la flessibilità, di cui abbiamo bisogno, formuleremo una proposta sulle modalità di cooperazione ai sensi del trattato di Lisbona, e difenderemo – anche questo è importante – il diritto di iniziativa della Commissione per quanto riguarda la presentazione degli obiettivi per il futuro, l’anno prossimo.</p>
      <p sl="en">Deteniamo la responsabilità congiunta di rispettare le promesse, di soddisfare le aspettative dei beneficiari, di attenerci a quanto deciso sulle entrate di bilancio, rispettando nel contempo la sovranità fiscale degli Stati membri. Si tratta di un bilancio modesto, che è aumentato in base a un indice che è la metà di quello dei bilanci nazionali, malgrado abbiano aderito più di 12 nuovi paesi con l’allargamento. È stata una dimostrazione chiara di disciplina e rigore. Concludiamo quindi il nostro lavoro, impegniamoci per uno scenario migliore. Faccio appello al vostro senso di responsabilità. Come il Presidente Barroso, anch’io mi sento molto incoraggiato dalla discussione odierna in Parlamento.</p>
    </intervention>
    <intervention id="2-454" speaker_id="photo_generic" name="Melchior Wathelet" is_mep="True" mode="spoken">
      <p sl="fr">Presidente in carica del Consiglio. – Signor Presidente, è vero che questo tipo di discussione dovrebbe aiutarci a raggiungere un accordo invece che aggravare ulteriormente la situazione. Spero di poter dire che la discussione di oggi pomeriggio è stata animata proprio da questo spirito.</p>
      <p sl="fr">Sì, i progressi non mancheranno, e dovremo tentare di trovare un accordo sulla flessibilità e sul finanziamento di ITER. Sì, la prospettiva per i bilanci degli esercizi 2012 e 2013 dovrà essere approvata e ci stiamo veramente adoperando per dimostrare che abbiamo la capacità di raggiungere un accordo su tale prospettiva 2012-2013, soprattutto sulla questione importante della flessibilità.</p>
      <p sl="fr">In secondo luogo, sì, ci riuniremo per discutere ai sensi degli articoli 312 e 324, per capire come possiamo attuare il tutto nella prassi, e assicurarci che tali articoli e le nuove procedure diventino realtà. Dovremo trovare una posizione comune.</p>
      <p sl="fr">Ho appreso oggi che la Commissione ricorrerà al proprio potere di iniziativa legislativa sulla questione delle risorse proprie o del quadro pluriennale. Sulla base di questi elementi, sarà necessario riunirci, discutere, accertarci di rispettare gli articoli 312 e 324 del trattato, che prevedono tra l’altro che per raggiungere un accordo occorre attuare tutti i singoli elementi, organizzare discussioni e dare prova di coordinamento per consentire l’attuazione delle nuove procedure contemplate dal trattato.</p>
      <p sl="fr">Per quanto riguarda la flessibilità per il 2012-2013, dovremo applicare gli articoli 312 e 324 del trattato anche se, ancora una volta – mi preme sottolinearlo – dobbiamo accertarci che venga approvato il bilancio 2011. È in gioco la credibilità dell’Unione europea, nonché l’efficacia delle politiche che verranno attuate solamente se verrà adottato il bilancio 2011. Il discorso verte soltanto sulle politiche di coesione; nient’altro. Sono la nostra credibilità e l’attuazione delle nostre politiche ad essere veramente in gioco.</p>
      <p sl="fr">In terzo luogo, non difendiamo coloro che non vogliono un bilancio, perché così facendo l’UE disporrebbe di risorse ancor più limitate per attuare le proprie politiche. Tuttavia, per smentirli, dobbiamo indubbiamente percorrere un approccio conciliatorio e sfruttare al massimo queste ultime settimane per metterlo in pratica, per permettere a tutti noi di beneficiarne, anche se avrà comportato delle concessioni. Ma, per lo meno, questa logica ci impone di guardare avanti invece che indietro, una conseguenza inevitabile se non disponessimo del bilancio 2011 nelle prossime settimane.</p>
    </intervention>
    <intervention id="2-455" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Signor Presidente in carica, sta per iniziare la Conferenza dei Presidenti, di conseguenza servono delle domande e risposte precise in quest’Aula, visto che sarà una riunione molto importante. Occorre che il Consiglio faccia dei passi avanti. Probabilmente ci sono state molte discussioni con i membri del Consiglio, con gli Stati membri. Che spiegazione ci potete dare? È possibile venirci incontro? Abbiamo determinate aspettative. Le avete ben presente, perché di fatto è stato questo il tema delle nostre ultime domande – tre punti sollevati in conclusione della discussione del 15 novembre, pochi minuti prima della mezzanotte. Per noi è molto importante ricevere una risposta.</p>
    </intervention>
    <intervention id="2-456" speaker_id="photo_generic" name="Melchior Wathelet" is_mep="True" mode="spoken">
      <p sl="fr">Presidente in carica del Consiglio. – Signor Presidente, onorevole Schulz, ho sentito bene la sia domanda. Credo che non sia stato risparmiato nessuno.</p>
      <p sl="fr">A mio parere, possiamo scegliere l’approccio del puntare il dito l’uno contro l’altro – è colpa vostra, è colpa nostra – oppure possiamo cercare di convincerci ad adottare un altro approccio, con entrambe le parti che tentano di avvicinarsi a tale approccio conciliatorio. Potremmo anche mantenere l’atteggiamento che è sfortunatamente sfociato nel disaccordo del 15 novembre.</p>
      <p sl="fr">Di chi è la colpa? Vi avrei potuto dire che, fin dall’inizio, il Parlamento avrebbe sicuramente incolpato il Consiglio e il Consiglio avrebbe fatto lo stesso col Parlamento, mentre entrambi avremmo ringraziato la Commissione per gli sforzi conciliatori. Dobbiamo cercare di abbandonare tale approccio e sfruttare al massimo le ultime settimane e giorni per cominciare ad adottare una linea diversa.</p>
      <p sl="fr">Per rispondere alla domanda del Presidente sulla possibilità di fare dei progressi, sì, si possono fare dei progressi, perché sappiamo che se mantenessimo l’atteggiamento del 15 novembre, non faremmo che arrivare allo stesso risultato del 15 novembre, soprattutto sulla questione importante della flessibilità. Perché è una questione importante? È importante perché, a mio parere, risponde a una delle preoccupazioni principali del Parlamento, che consiste nell’avere un certo numero di prospettive, per lo meno per il periodo 2012-2013, che coincide con la scadenza dell’attuale quadro pluriennale.</p>
      <p sl="fr">Per tale ragione la Presidenza belga, alla luce di quanto accaduto il 15 novembre, ha subito ripreso i contatti sulla questione, per cercare di progredire anche su questi altri punti. Sì, ci sono possibilità di accordo in questo contesto, ma entrambe le parti dovranno invertire la logica e adottare un approccio conciliatorio per conseguire dei risultati. Altrimenti assisteremo a un altro fallimento, e nel mio intervento precedente ho accennato brevemente alle gravi conseguenze che tale fallimento comporterebbe, soprattutto per l’attuazione delle nostre politiche. Credo che i cittadini europei meritino di meglio.</p>
    </intervention>
    <intervention id="2-457" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Presidente in carica, grazie per il suo operato durante i negoziati e anche per la discussione. Mi auguro che raggiungeremo quanto prima un risultato positivo.</p>
      <p sl="unknown">Ringrazio anche il Presidente della Commissione Barroso e il Commissario Lewandowski per i contributi alla nostra discussione.</p>
      <p sl="unknown">Ora devo fare delle comunicazioni importanti e preferisco parlare nella mia lingua madre.</p>
    </intervention>
    <intervention id="2-458" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La discussione è chiusa.</p>
      <p sl="unknown">Vorrei informarmi che le scadenze per presentare richieste relative alla questione sono le seguenti: proposte di risoluzione – mercoledì 24 novembre alle 10:00, emendamenti – mercoledì 24 novembre alle 15:00.</p>
      <p sl="unknown">La votazione si svolgerà giovedì 25 novembre 2010.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-799" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ci troviamo in una situazione di stallo che di fatto va oltre la procedura di bilancio per il 2011. È una congiuntura delicata che determinerà il futuro dell’Unione e costituirà un precedente per le procedure di bilancio future e il ruolo che vi svolgerà il Parlamento europeo.</p>
      <p sl="ro">Le rimostranze del Parlamento non sono assurde. In termini pratici, vogliamo soltanto che il ruolo assegnato al Parlamento dal trattato venga rispettato. Il Parlamento ha fatto molte concessioni durante questi negoziati, e ci viene ancora chiesto di farne molte altre. Spero tuttavia che supereremo questo momento e riusciremo a votare per il nuovo bilancio nella seduta di dicembre.</p>
    </intervention>
    <intervention id="2-798" speaker_id="96746" name="Marie-Thérèse SANCHEZ-SCHMID" is_mep="True" mode="written" nationality="France" birth_date="15-11-1957" birth_place="Perpignan" p_group="Group of the European People's Party (Christian Democrats)" m_state="FR">
      <p sl="fr">Era dal 1988 che l’Europa non assisteva a un disaccordo così fondamentale tra il Parlamento e i suoi partner istituzionali per quanto riguarda il bilancio europeo. È un momento storico: il Consiglio, e in particolare il Regno Unito, i Paesi Bassi e la Danimarca, si renderanno conto che l’Europa consiste nel mettere insieme le risorse per conseguire risultati migliori? Alcuni Stati membri stanno adottando un’impostazione incoerente: tagliano i bilanci nazionali in nome dell’austerità e chiedono all’UE di risolvere i loro problemi addossandole compiti ambiziosi. E poi, proprio nel momento della realizzazione di tali ambizioni, si ribellano alle richieste esose di bilancio. Galileo, ITER, la strategia UE 2020, il servizio europeo per l’azione esterna – sono tutti progetti che costano! Dovremo combattere ogni anno per ottenere un contributo di pura facciata dagli Stati membri cocciuti che poi accusano l’Europa di essere inefficace e superflua? Sono pertanto favorevole a una discussione sulle risorse proprie, al rispetto del trattato di Lisbona e a un’Europa ambiziosa e realistica.</p>
    </intervention>
    <intervention id="2-459" speaker_id="97008" name="Georgios STAVRAKAKIS" is_mep="True" mode="written" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">La posizione intransigente assunta da una piccola minoranza di paesi membri non è altro che l’espressione del loro evidente rifiuto di gettare le basi per rispondere in maniera rapida e significativa alle esigenze di base dei cittadini europei adesso o quando emergeranno nel prossimo futuro. Dobbiamo porci in maniera responsabile nei confronti delle questioni che preoccupano i cittadini europei. Non dobbiamo dimenticare che, oltre e al di là delle nuove responsabilità dell’UE del dopo Lisbona, gli Stati membri continuano a proporre e adottare nuove politiche e strategie, quali UE 2020, che all’UE viene chiesto di attuare; d’altro canto, affermano di non essere disposti a stanziare i fondi per attuarle, condannandole così al fallimento prima ancora che vengano avviate. Sottolineo anch’io che il Parlamento europeo non sta chiedendo un incremento delle spese o poteri maggiori di quelli previsti dal trattato di Lisbona. Il Parlamento sostiene chiaramente che l’UE deve avere risorse sufficienti a disposizione per riuscire ad attuare tempestivamente politiche che accompagnano gli sforzi dei paesi membri per rafforzare l’occupazione, gli investimenti e la crescita economica generale. La posizione del Parlamento è che il bilancio comunitario non fa parte della crisi; ne è la risposta – mediante investimenti nei settori critici.</p>
    </intervention>
    <intervention id="2-797" speaker_id="96776" name="Róża THUN UND HOHENSTEIN" is_mep="True" mode="written" nationality="Poland" birth_date="13-04-1954" birth_place="Kraków" m_state="PL">
      <p sl="pl">Mi preoccupa molto la confusione che regna sul bilancio comunitario del 2011: infatti, da un lato non possiamo abbandonare i nostri piani ambiziosi di costruire un’Unione europea forte, e dall’altro nella seconda metà del 2011 toccherà alla Polonia assumere la Presidenza del Consiglio. Se per allora l’Unione europea non avrà adottato un bilancio e dovrà stabilirne uno mese per mese, la nostra Presidenza avrà difficoltà a onorare i propri impegni. Dobbiamo chiederci che cosa sia più importante: una soluzione a breve termine, che significa cedere alle richieste di numerosi paesi e della Presidenza, oppure un piano ambizioso, che potrebbe rivelarsi più difficile ma che, nel lungo periodo, rafforzerà l’UE e da cui trarremo tutti dei vantaggi reali? A mio avviso, è più importante costruire insieme un’Unione europea forte. Un’Unione europea del genere ha bisogno di risorse proprie e di un bilancio solido basato sul principio di solidarietà, per finanziare le iniziative che lo necessitano. Ci sono diversi paesi membri, primo tra tutti il Regno Unito, che non vogliono nemmeno discutere della questione. Non possiamo permetterci di cedere agli egoismi nazionali.</p>
    </intervention>
  </section>
  <section id="creitem38" title="14. Presentazione del Programma di lavoro della Commissione per il 2011 (discussione)">
    <intervention id="2-462" speaker_id="4436" is_mep="True" mode="spoken" role="Presidente" name="Gianni PITTELLA" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="unknown">Vorrei ricordare che trent'anni fa ci fu un terribile terremoto che colpì alcune regioni d'Italia, l'Irpinia e la Basilicata, e che provocò migliaia e migliaia di vittime. Credo che tutti noi possiamo sottolineare la nostra vicinanza, il nostro cordoglio e la nostra solidarietà sia alle famiglie che ai territori che furono colpiti.</p>
      <p sl="unknown">L'ordine del giorno reca la dichiarazione di José Manuel Barroso, Presidente della Commissione europea, sulla presentazione del Programma di lavoro della Commissione per il 2011.</p>
    </intervention>
    <intervention id="2-463" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, oggi ho l’onore di presentarvi il Programma di lavoro della Commissione per il 2011. Questa presentazione rappresenta un inizio e al contempo una fine. Da una parte il Programma di lavoro inaugura e introduce una nuova ed importante fase di lavoro politico. D’altra parte, l’adozione dello stesso rappresenta la conclusione di un dialogo strutturato approfondito, inaugurato a settembre con il dibattito sullo stato dell’Unione qui in Parlamento.</p>
      <p sl="en">I preparativi che hanno portato al Programma di lavoro della Commissione di questo anno rappresentano una vera novità e, a mio avviso, sono stati un successo. Promuovendo l’attuazione dell’accordo quadro riveduto, siamo riusciti a condurre delle discussioni approfondite sulle priorità politiche per i prossimi anni.</p>
      <p sl="en">Nel corso di questo processo fruttuoso, sono stato motivato dall’alto livello di convergenza rispetto alla direzione generale da seguire ed alle iniziative concrete da intraprendere. Si tratta di un processo che ha permesso di consolidare quello che io stesso ho definito un “partenariato speciale”.</p>
      <p sl="en">L’azione europea deve concentrarsi su quelle sfide rispetto alle quali l’UE può concretamente offrire un valore aggiunto. Le 40 azioni strategiche che la Commissione si impegna a presentare nel 2011 riflettono le principali priorità politiche identificate insieme. Ai fini della trasparenza, il Programma include inoltre 150 ulteriori proposte attualmente al vaglio della Commissione.</p>
      <p sl="en">Sostenere la ripresa ecomomica e proteggere le nostre società per il futuro rimangono le principali priorità per il 2011. Continueremo ad impegnarci su tre fronti principali: il potenziamento della governance, il completamento della riforma del settore finanziario e una più rapida attuazione della strategia Europa 2020, per una crescita intelligente, sostenibile e inclusiva.</p>
      <p sl="en">Sul lungo termine, la crescita deve poggiare su fondamenta macroeconomiche solide. Introducendo il cosiddetto “semestre europeo” e dando seguito alle nostre proposte del 29 settembre potenzieremo il quadro fiscale europeo e amplieremo la vigilanza macroeconomica, al fine di prevenire ogni squilibrio.</p>
      <p sl="en">Lavoriamo già da tempo ad una riforma ambiziosa del settore finanziario e abbiamo già introdotto delle norme importanti e, nel 2011, la Commissione avanzerà le ultime proposte legislative in materia. Continueremo a perseguire obiettivi prioritari, quali la trasparenza e la protezione del consumatore e, grazie ad un quadro per le crisi bancarie, riusciremo a prevenire e gestire eventuali crisi future. La Commissione ricercherà il sostegno del Parlamento e del Consiglio per giungere ad un accordo per una riforma completa entro la fine del 2011.</p>
      <p sl="en">L’Europa deve tenere il passo, concentrandosi sui vantaggi comparativi a sua disposizione in questo XXI secolo segnato dalla globalizzazione. Se i nostri concorrenti abbassano i prezzi, noi dobbiamo essere più intelligenti. Un esempio di intervento a livello europeo sarà la definizione di un sistema di normazione più integrato che funga da importante piattaforma per incrementare il vantaggio concorrenziale delle nostre aziende, soprattutto delle PMI.</p>
      <p sl="en">Affinché l’Europa rimanga competitiva e garantisca un numero maggiore di posti di lavoro di qualità, è necessario pianificae con attenzione la transizione verso una società a basso tenore carbonio, che utilizzi le risorse in modo efficiente. Per questo motivo assegneremo la priorità al lavoro volto a definire le politiche sul cambiamento climatico, l’energia ed il trasporto. Nel 2011 ci concentreremo in particolar modo sull’efficienza energetica.</p>
      <p sl="en">Per adattarsi ad una realtà economica molto dinamica è necessario garantire un alto livello di protezione dei diritti dei lavoratori, cooperando intensamente con tutte le parti sociali. Nel 2011 svilupperemo e presenteremo delle proposte chiave in materia di distacco dei lavoratori e orario di lavoro. Al contempo, la revisione delle norme relative agli aiuti di Stato applicabili ai servizi di interesse generale rappresenterà un passo concreto verso la definizione di un quadro di qualità, che tenga conto della natura particolare di suddetti servizi.</p>
      <p sl="en">Con l’Atto per il mercato unico, la Commissione ha avviato un processo ambizioso per far sì che il mercato unico possa esprimere il suo pieno potenziale. Le nostre aziende dovrebbero concentrarsi sulle loro attività e non sulla burocrazia. Oltretutto, le PMI sono spesso soffocate da oneri eccessivi o addirittura scoraggiate dal perseguire progetti transfrontalieri potenzialmente molto promettenti. Un esempio concreto: chiarendo le norme relative alla gestione collettiva dei diritti d’autore sarà possibile semplificare le condizioni quadro vigenti, incoraggiare le attività transfrontaliere e rilasciare un notevole potenziale in termini di creazione di posti di lavoro, non da ultimo nel promettente settore digitale.</p>
      <p sl="en">Per quanto riguarda la domanda, sarà nostra priorità rafforzare la fiducia del consumatore tramite la nostra proposta sul metodo alternativo di risoluzione delle controversie, strumento importante per accelerare i processi, spesso troppo lenti, a cui si ricorre per risolvere i problemi dei consumatori.</p>
      <p sl="en">Che si agisca nelle vesti di consumatori, di lavoratori, di studenti, di viaggiatori o ricoprendo uno qualunque dei molteplici ruoli che ci si trova a svolgere nella vita moderna di tutti i giorni, l’Unione europea acquista un significato solo quando introduce nuove opportunità, una riduzione dei rischi o un miglioramento della qualità della vita. E’ questa l’Unione europea al servizio dei cittadini.</p>
      <p sl="en">L’obiettivo di rendere l’UE una realtà tangibile per i cittadini deve andare oltre il progetto del mercato unico. Il potenziamento della sicurezza dovrebbe sempre rappresentare uno strumento per aiutare i cittadini a trarre beneficio dalle opportunità messe a disposizione dall’Unione europea, e mai un obiettivo fine a se stesso. La nostra proposta per dei “confini intelligenti” renderà più agevoli i viaggi fuori e dentro l’Unione europea, contribuendo al contempo a contrastare l’immigrazione irregolare. Per far sì che l’Europa rimanga aperta, interverremo anche contro coloro che tentano di sfruttare il nostro sistema economico per scopi illegali, mentre il quadro per la tutela dei dati risponderà ad una preoccupazione molto tangile per i consumatori nell’era di Internet. L’Unione deve ricoprire un ruolo nel mondo che corrisponda al suo peso economico, pertanto è necessario conferire coerenza alla nostra azione esterna.</p>
      <p sl="en">Il Programma di lavoro annuncia delle azioni concrete volte a proiettare, a livello internazionale, i nostri obiettivi per il 2020 relativi ad occupazione e crescita. Modernizzeremo inoltre le nostre politiche per lo sviluppo e per gli aiuti umanitari. Un’Europa più forte a livello internazionale costituisce un’esigenza per i più bisognosi nel mondo.</p>
      <p sl="en">Prima di giungere alle conclusioni, desidero illustrare brevemente quello che non ritroverete nel Programma di lavoro della Commissione e spiegarne i motivi.</p>
      <p sl="en">Come preannunciato, entro la metà del 2011 avanzeremo delle proposte per il prossimo quadro finanziario pluriennale. Gli strumenti ed i programmi specifici verranno presentati nella seconda metà del 2011, contestualmente alla presentazione del quadro generale. Al fine di mantenere la natura politica del Programma di lavoro, non è stato incluso, di regola, il lavoro di attuazione. Lo stesso dicasi dei negoziati internazionali, dal momento che la loro conclusione dipende da parti terze. Queste attività rimangono comunque una parte essenziale delle nostre principali attività. Continueremo a garantire risultati, proseguendo il dialogo con voi.</p>
      <p sl="en">Nella mia introduzione, ho sottolineato che il Programma di lavoro non rappresenta sola la conclusione del nostro fruttuoso dialogo, ma anche l’inizio di una nuova fase rispetto al nostro impegno concreto volto a condurre l’Unione europea fuori dalla crisi e ben oltre. Adesso dobbiamo mantenere questo slancio e trovare il modo di accelerare il nostro lavoro.</p>
      <p sl="en">Vorrei dunque cogliere questa opportunità per incoraggiare il Parlamento e il Consiglio ad impegnarsi in discussioni trilaterali sulle modalità di attuazione delle disposizioni del trattato relative alla programmazione in seno all’Unione. Dal punto di vista della Commissione, questo potrebbe condurre a degli accordi per far progredire i negoziati su specifiche iniziative di particolare rilevanza per il raggiungimento dei nostri obiettivi politici. Un impegno concertato di tal tipo dimostrerebbe quanto siamo determinati nel fornire risposte concrete e tempestive alla crisi che ci ha colpiti tutti. I cittadini europei se lo aspettano. Ritengo che le istituzioni dell’Unione europea dovrebbero dare risposta alle preoccupazioni dei cittadini.</p>
      <p sl="en">Vi ringrazio per l’attenzione.</p>
    </intervention>
    <intervention id="2-464" speaker_id="23821" name="József SZÁJER" is_mep="True" mode="spoken" nationality="Hungary" birth_date="07-09-1961" birth_place="Sopron" m_state="HU">
      <p sl="hu">a nome del gruppo PPE. – Signor Presidente, Presidente Barroso, onorevoli deputati l’Europa deve superare la crisi. L’economia europea deve basarsi sul lavoro. Dobbiamo condurre i paesi dell’Unione europea fuori dall’attuale grave crisi concentrandoci, in via prioritaria, sulla creazione di opportunità di lavoro per un numero quanto più ampio di cittadini europei. Questo il motivo per cui il gruppo del Partito popolare europeo (Democratico cristiano) sostiene pienamente la scelta di considerare la creazione di posti di lavoro l’obiettivo più importante del Programma di lavoro della Commissione per il prossimo anno.</p>
      <p sl="hu">L’Europa ha appreso molto dalla crisi. Questo anno ci siamo impegnati per lo sviluppo di un nuovo sistema di governance economica, ricorrendo ad una procedura accelerata, e mi auguro che, il prossimo anno, il Parlamento avrà modo di discutere delle nuove proposte relative alla regolamentazione finanziaria, al fine di garantirne l’adozione in tempi brevi.</p>
      <p sl="hu">I colleghi del gruppo del Partito popolare europeo solleveranno delle questioni importanti per ogni ambito e io vorrei limitarmi a menzionarne alcuni: la competitività deve basarsi sull’innovazione e sulla ricerca. Riteniamo che non vi siano sufficienti iniziative in questo ambito all’interno del Programma di lavoro della Commissione. E’ necessario incrementare la tutela dei diritti di proprietà intellettuale, nonché definire un sistema europeo di brevetti praticabile. Riteniamo che il maggiore controllo sui prodotti alimentari importati sia importante e che questi ultimi debbano rispettare quanto meno gli stessi requisiti qualitativi che l’Unione europea pretende dai proprio produttori. Avremmo desiderato un numero maggiore di proposte in merito alla questione idrica indicata dalla Presidenza ungherese quale uno degli obiettivi principali.</p>
      <p sl="hu">Onorevoli deputati, questo settembre il discorso del Presidente Barroso sullo stato dell’Unione ha dato avvio ad una nuova organizzazione del programma legislativo e di lavoro dell’Unione europea, sulla base del trattato di Lisbona. Dal momento che il nuovo trattato attribuisce al Parlamento il chiaro diritto di intervenire nella definizione del Programma dell’Unione europea, riteniamo che siano importanti ulteriori misure. Sfortunatamente le esperienze passate non sono positive. I precedenti Programmi di lavoro della Commissione sono stati realizzati solo parzialmente secondo i piani. Come ho già avuto modo di ribadire più volte, alcuni miei colleghi ed io lamentiamo la considerevole perdita di tempo ed energia investiti, ogni anno, per analizzare ed adottare un documento che, in ogni caso, copre solo parte della realtà. Questo il motivo per cui vorrei proporre che anche le commissioni competenti del Parlamento verifichino regolarmente l’attuazione del Programma di lavoro della Commissione nel corso dell’anno, al fine di aumentare l’influenza esercitata dai cittadini che rappresentiamo sugli affari comuni dell’Unione europea.</p>
    </intervention>
    <intervention id="2-465" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo S&amp;D. – Signor Presidente, Presidente Barroso, Commissario Šefčovič, ritengo che buona parte del contenuto del Programma sia condivisibile, Presidente Barroso. Tuttavia, sono certo che lei comprenderà se oggi scegliamo di concentrarci sui punti più critici, ai quali vogliamo si lavori più intensamente. Viviamo in un’Europa che avverte sempre di più l’influenza delle forze anti-europee, che lottano contro le istituzioni dell’Unione. Dobbiamo valutare con attenzione quali materiali e metodi utilizzare per contrastarle, ma tornerò su questo punto in seguito.</p>
      <p sl="de">La prima questione è la politica sulla crescita. Presidente Barroso, è corretto regolare i mercati finanziari e prevedere delle reti di sicurezza. Tuttavia, dobbiamo anche trovare il modo di tornare alla situazione che lei ha spesso descritto con chiarezza, in altre parole, a quella che noi definiamo crescita eco-sostenibile o lavoro verde e la ristrutturazione dell’economia. Il Commissario Oettinger ha recentemente pubblicato una serie di documenti sulle politiche in materia di energia che hanno implicato grandi investimenti. Sfortunatamente i documenti non spiegano come finanziare questi investimenti. Dobbiamo superare questa crisi sviluppando una politica per la crescita attiva. Mi domando come sia possibile effettuare investimenti di questo tipo in settori come quello energetico e dei trasporti, ad esempio, al fine di ottenere una crescita eco-sostenibile o creare posti di lavoro verdi; quelli esistenti semplicemente non bastano.</p>
      <p sl="de">Il secondo punto che desidero affrontare riguarda il mercato interno. Lei ha ragione, Presidente Barroso. Il progetto del mercato interno deve essere reso pubblico. Lei ha presentato numerose relazioni basate sul lavoro del professor Monti, che ha un atteggiamento molto critico nei confronti della dimensione sociale del mercato interno nello specifico. E’ necessario ottenere di più in questo ambito e, cosa ancor più importante, ci attendiamo da lei delle proposte concrete in merito alla direttiva sul distacco dei lavoratori. Nell’interesse dei lavoratori stessi, è bene chiarire che questa direttiva non deve essere utilizzata allo scopo di ottenere lavoro a basso costo. Il suo obiettivo è piuttosto migliorare la protezione sociale.</p>
      <p sl="de">Il terzo punto è relativo alle politiche fiscali. Riteniamo che le proposte avanzate in questo ambito siano troppo deboli. Come abbiamo appena costatato nel caso del dibattito in Irlanda, non deve essere concesso ad alcuni paesi di fissare delle aliquote fiscali più basse, al fine di attirare le aziende, per poi chiedere ad altri paesi di finanziare i loro deficit di bilancio non appena si trovano ad affrontare delle difficoltà finanziarie, se posso usare un approccio così semplicistico. L’armonizzazione fiscale è necessaria fino ad un certo punto, ad esempio, aliquote minime per l’imposta sulle società. Ritengo che sia necessario compiere dei progressi in questo ambito. Sono a conoscenza delle difficoltà che esistono rispetto ad alcuni Stati membri, ma penso sia essenziale farlo, specialmente quando si parla di questioni sociali. Il divario tra ricchi e poveri è inaccettabile ed è necessario introdurre nuove proposte, in particolar modo a vantaggio delle donne, che vengono colpite in modo particolarmente violento dalla povertà.</p>
      <p sl="de">Infine, lei ha parlato delle preoccupazioni dei cittadini, Presidente Barroso. E’ una questione estremamente importante. Tuttavia, il modo in cui presentiamo quello che facciamo – e questo riguarda sia voi che il Parlamento – è altrettanto importante. Molte persone non comprendono perché, nel caso di un numero elevato di problemi, ci limitiamo a diffondere degli incomprensibili comunicati stampa sul nostro lavoro. Dobbiamo collaborare per spiegare in modo più efficace quello che facciamo. L’iniziativa dei cittadini partirà molto presto ed i suoi oppositori la sfrutteranno e la useranno contro l’Europa. Dobbiamo assicurarci che l’iniziativa dei cittadini contribuisca a sostenere e sviluppare l’Europa.</p>
    </intervention>
    <intervention id="2-466" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">nome del gruppo ALDE. – Signor Presidente, sono tempi duri per l’economia europea e per il progetto europeo in generale. Abbiamo sviluppato delle strategie ampie come nel caso del pacchetto climatico, del pacchetto per l’energia e della strategia 2020: programma dopo programma. Sembra che ancora non si sappia dove vogliamo andare e cosa vogliamo essere.</p>
      <p sl="en">Perché dico questo? Perché voler essere i migliori non basta per esserlo. La realtà è che stiamo adottando delle strategie in cui non tutti credono. Nessuno – o quasi nessuno – le sta mettendo in pratica e nessuno è pronto a finanziarle.</p>
      <p sl="en">Sembra vi siano troppe strategie e una mancanza di interesse nel concretizzarle. Ecco perché io ritengo sia giunto il momento di ritornare alle basi che hanno reso possibile il progetto europeo e che ci hanno avvicinato: cose semplici e naturali. Il mercato unico dovrebbe essere il nostro grande programma e dovremmo profondere il massimo impegno per realizzarlo poiché, se vogliamo essere competitivi a livello internazionale, è necessaria una maggiore integrazione economica. L’unico strumento sensato per raggiungere questo obiettivo è proprio il mercato unico.</p>
      <p sl="en">Accolgo favorevolmente il Programma di lavoro della Commissione e, nello specifico, la proposta relativa all’Atto sul mercato unico, ma non basta. Lei ha citato la relazione monetaria. Lei sa di cosa abbiamo bisogno – incoraggiare gli investimenti, attirare il capitale e ridurre con coraggio le spese burocratiche. Dovremmo concentrarci sulle cose semplici che hanno un impatto evidente sulla competitività europea, come nel caso dell’efficienza delle risorse, la riduzione dei costi dell’energia, la riforma delle politiche agricole e il futuro dei trasporti.</p>
      <p sl="en">La Commissione ed il Parlamento devono lavorare a stretto contatto e garantire che questi strumenti corrispondano alla nostra volontà. Ci attendiamo quindi, per il 2011, una proposta ambiziosa per il quadro finanziario pluriennale.</p>
      <p sl="en">E’ necessario aumentare la regolamentazione per gestire la crisi finanziaria? Sì, ma solo se l’obiettivo è incrementare la competitività europea. In ogni caso, dovremmo evitare di adottare una risposta autistica alla crisi, nella speranza che il resto del mondo segua il nostro esempio.</p>
      <p sl="en">Se non invieremo ai nostri cittadini e al mondo il messaggio secondo cui l’UE è un’associazione pragmatica di idee, capitale e valori, allora non diventeremo l’attore globale che vogliamo essere. Invece di influenzare le politiche globali, ne verremo influenzati.</p>
      <p sl="en">Concedetemi ora una parola sul semestre europeo. La Commissione è nella posizione migliore per identificare i nostri punti di forza e le nostre debolezze quando pianifichiamo il nostro lavoro. Ma è necessario esercitare cautela perché voi state proponendo ai cittadini UE e agli Stati membri di credere che Bruxelles sappia meglio degli altri cosa va fatto e che i politici a Bruxelles abbiano più a cuore gli interessi dei cittadini degli europarlamentari delle loro circoscrizioni elettorali. Si tratta di un compito difficile, che lei porterà avanti coordinando le politiche nel 2011.</p>
      <p sl="en">Mi auguro che lei abbia successo in questa missione, nel promuovere crescita e occupazione – non solo per alcuni, ma per tutti. Altrimenti, assisteremo all’emergenza di una vera forma di antieuropeismo.</p>
      <p sl="en">Le auguro buona fortuna.</p>
    </intervention>
    <intervention id="2-467" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signor Presidente, Presidente Barroso, è importante chiarire che non possiamo discutere di questo Programma di lavoro senza prendere in considerazione l’attuale dibattito sul bilancio e senza pensare alla Grecia, all’Irlanda o ad altri paesi che potrebbero attraversare delle difficoltà.</p>
      <p sl="de">Innanzi tutto, vorrei affermare che alla fine del dibattito sul bilancio ho sentito che lei, Presidente Barroso, ha assunto un approccio molto aperto nei confronti delle posizioni del Parlamento. Ritengo che sia realmente importante essere onesti quando si adotta un Programma di lavoro di questo tipo, senza fingere di poter raggiungere e realizzare tutti questi meritevoli obiettivi senza un bilancio affidabile che non debba essere costantemente rinegoziato.</p>
      <p sl="de">In secondo luogo, le discussioni in merito all’Irlanda hanno dimostrato quanto siamo distanti dal raggiungere una soluzione reale e dal trovare un modo per superare le crisi che noi stessi abbiamo causato, a causa di un atteggiamento troppo liberale nei confronti dei mercati finanziari. A nome del mio gruppo, vorrei affermare che le sue proposte su come superare la crisi finanziaria e come trovare delle vie di fuga rappresentano un interessante punto di partenza, ma non riteniamo che l’obiettivo che vi siete prefissati sia abbastanza ambizioso.</p>
      <p sl="de">Se guardiamo indietro al tempo già speso per discutere di un’unione monetaria funzionale ed efficace in seno all’Unione europea e se vogliamo garantire che venga effettivamente compiuto un passo avanti verso la governance economica per l’Europa, appare evidente che non possiamo arrenderci adesso.</p>
      <p sl="de">Riteniamo che la sua proposta non si concentri in modo positivo sulla definizione di una politica economica comune dopo la fine della crisi, piuttosto che limitarci ad affrontarne i sintomi, e continueremo ad agire in questo ambito.</p>
      <p sl="de">Il Commissario Swoboda ha già fatto riferimento alle questioni ambientali. Non sono soddisfatta del modo in cui si è parlato di una crescita equa ed eco-compatibile in questo Programma di lavoro. Non è in linea con quanto detto nel contesto della strategia Europa 2020 ed è interessante rilevare come il Commissario Oettinger rientri nel gruppo dei Commissari che si allontanano sempre di più dall’idea di ristrutturare l’Europa al fine di renderla sostenibile.</p>
    </intervention>
    <intervention id="2-468" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">a nome del gruppo ECR. – Signor Presidente, il prossimo anno rappresenterà un banco di prova per le istituzioni europee rispetto alla loro capacità di sostenere l’attuale ripresa economica e di permettere, tramite le loro politiche, una crescita sul lungo termine. Il Programma di lavoro della Commissione europea rappresenta un documento centrale a questo proposito.</p>
      <p sl="cs">Tuttavia, vorrei affermare a questo punto che, a volte, una legislazione più snella può servire di più. Sono pertanto preoccupato, ad esempio, per le attività di regolamentazione della Commissione previste nell’area delle concessioni sui servizi. In questo caso specifico, va detto che l’area delle concessioni è stata esclusa adesso in modo esplicito dal quadro degli appalti pubblici, come confermato in numerose sentenze della Corte di giustizia europea. Dei cambiamenti radicali in questo settore non sarebbero decisamente positivi. Le persone coinvolte in attività economiche, inclusi quanti lavorano nell’amministrazione pubblica, sono quelle più colpite, considerando che le condizioni nelle quali hanno imparato a muoversi cambiano costantemente e, pertanto, non hanno alcuna certezza per quanto riguarda le decisioni che li riguardano. Tutte le politiche devono dunque essere adottate con notevole anticipo, in modo da dare a tutti il tempo necessario per prepararsi durante la fase di attuazione.</p>
    </intervention>
    <intervention id="2-469" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">a nome del gruppo GUE/NGL. – Signor Presidente, Presidente Barroso, le riflessioni della Commissione sembrano trascurare puntualmente la grave crisi che colpisce l’Europa. Nel documento si legge addirittura che vi sono evidenti segnali di ripresa. Dove sono questi segnali per quelli che sono attualmente disoccupati, che vivono in condizioni di povertà o che sono senzatetto?</p>
      <p sl="fr">Sapete che abbiamo effettuato un prestito pari a 400 miliardi di euro di denaro pubblico per salvare le banche e che questa cifra corrisponde esattamente ai risparmi imposti a otto paesi che seguono attualmente il piano di austerità? Le vostre scelte sono pertanto inefficaci.</p>
      <p sl="fr">Propongo di effettuare una valutazione, all’interno del Programma della Commissione, sugli effetti dell’attuazione dei trattati di Maastricht e Lisbona sui lavoratori e i cittadini europei. A mio avviso, la soluzione non è l’austerità nei salari e nei bilanci. Al contrario, dovrebbe basarsi sull’aumento dei salari, sul potenziamento della protezione sociale e su schemi pensionistici per ripartizione basati sulla solidarietà, nonché su un contributo del reddito da capitale alle finanze pubbliche, stabilendo così una nuova giustizia fiscale. Perché non avviare anzi immediatamente degli studi sulla creazione di un’imposta sui movimenti di capitale, creando un nuovo credito e assegnando un nuovo ruolo alla Banca centrale europea che, tramite la creazione di denaro e di un nuovo credito, aiuterebbe gli Stati membri a rifinanziare le banche per salvaguardare i posti di lavoro, per l’istruzione, la formazione, per tutti i beni pubblici comuni e la ricerca e l’innovazione.</p>
      <p sl="fr">Per rendere l’Europa credibile oggi, è necessario distribuire la ricchezza in modo differente e non ricorrere alla camicia di forza dell’austerità e della disoccupazione.</p>
    </intervention>
    <intervention id="2-470" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">a nome del gruppo EFD. – Signor Presidente, dal momento che la creazione di posti di lavoro è una delle priorità del Programma, vorrei attirare l’attenzione della Commissione su una nuova ondata di emigrazione dai paesi dell’Europa meridionale. Temo che però nessuno in seno alla Commissione europea mi stia ascoltando. In Grecia stiamo già assistendo all’emigrazione di numerosi lavoratori giovani qualificati o altamente qualificati verso l’Australia, il Canada e gli Emirati. Lo stesso sta accadendo in Irlanda.</p>
      <p sl="en">Da una parte, la Germania ha annunciato di avere problemi di carenza di lavoratori qualificati. Vorrei affermare che la Germania non ha bisogno di accogliere lavoratori qualificati dai paesi terzi. Gli Stati membri che attraversano problemi economici potrebbero fornire lavoratori qualificati alla Germania. Vorrei quindi proporre un’iniziativa, da intraprendere insieme alla Commissione, per lo sviluppo del concetto di valore aggiunto. Perché non sviluppare un mercato del lavoro con un valore aggiunto europeo? All’interno degli Stati membri esistono una domanda e un’offerta. Dobbiamo rafforzare l’Europa con una forza lavoro qualificata europea. Questo elemento manca nel Programma e lo propongo con forza.</p>
    </intervention>
    <intervention id="2-471" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, vorrei complimentarmi con la Commissione per il suo ambizioso Programma di lavoro, ma dobbiamo tentare di allinearlo maggiormente agli obiettivi strategici dell’Europa e con la strategia a lungo termine. Vorrei chiedere alla Commissione di guardare al futuro con più coraggio e meno ansia. Godete del sostegno necessario da parte del Parlamento mentre il Consiglio, in particolare, ricopre un ruolo molto più limitato. Le forze progressiste devono rimanere unite in queste caso. La competitività è una delle questioni centrali che dobbiamo affrontare, al fine di garantire che l’Europa rimanga competitiva e che sia possibile raggiungere gli obiettivi che ci siamo prefissati, come nel caso della crescita sostenibile e sociale. E’ altrettanto importante trasmettere questo messaggio correttamente. Sfortunatamente, le forze anti-europee hanno una presenza molto più prominente, soprattutto nei media, che non quelle filoeuropee. Tuttavia, sappiamo tutti che l’Europa può progredire nella giusta direzione solo se unita.</p>
      <p sl="de">Dobbiamo fare appello alla Commissione affinché nei prossimi anni si concentri, nell’ambito del suo programma, sull’utilizzo delle risorse e delle materie prime e sull’istruzione. Le università e le scuole devono contribuire alla creazione di un’Europa intelligente. Il campo della ricerca e dello sviluppo si tova ad affrontare delle sfide particolari a questo proposito. Dobbiamo essere consapevoli che il resto del mondo non sta dormendo. Non dobbiamo guardare al futuro con angoscia e portare avanti un approccio campanilista, come in parte sta accadendo in seno al Consiglio. Il Parlamento e la Commissione devono guardare insieme al futuro.</p>
    </intervention>
    <intervention id="2-472" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signor Presidente, ritengo che, nel periodo turbolento che stiamo attraversando, non deve essere stato facile per la Commissione stilare un piano così ambizioso, ed è per questo che vorrei cominciare esprimendo i miei più sentiti complimenti. Ciononostante, vorrei anche aggiungere alcuni commenti.</p>
      <p sl="sk">La parola chiave del programma è la ripresa economica dopo la crisi, una ripresa intelligente, sostenibile e inclusiva. Devo ammettere, signor Vicepresidente, che sono piuttosto scettica al riguardo. In primo luogo, ritengo che sia alquanto prematuro parlare di ripresa perché, anche se vi sono delle indicazioni al riguardo, non è ancora affatto certo che vi sarà una ripresa e ritengo che non possiamo permetterci ulteriori dubbi.</p>
      <p sl="sk">Oltretutto credo che, in molti Stati, la Commissione stia sostenendo delle politiche che rendono un’eventuale ripresa abbastanza improbabile. Tra questi vorrei citare la Lettonia, la Grecia e recentemente anche l’Irlanda. Se è vero che il debito è spesso troppo oneroso, scopriremo presto, tramite politiche economiche restrittive, che non si tornerà alla crescita e che il reale onere del debito sarà cresciuto ulteriormente.</p>
      <p sl="sk">Constato il tentativo di imporre una disciplina di bilancio introducendo, in un’ottica simile, norme europee più rigide. Misure di questo tipo sono controproducenti durante una crisi. Oltretutto, la disciplina di bilancio non risolverà gli squilibri strutturali in seno alle economie dell’UE come nel caso, ad esempio, delle eccedenze e dei disavanzi commerciali. Tuttavia, ritengo che questo tema rientri in una discussione più ampia.</p>
      <p sl="sk">Sostengo pienamente l’impegno della Commissione europea nel caso della regolamentazione del settore finanziario. Non sono esattamente certa che le misure proposte e adottate siano sufficienti ma, in linea di principio, segnano indubbiamente un passo nella giusta direzione. E’ lodevole anche l’impegno a favore di una crescita intelligente e sostenibile e comprendo che il Programma non possa entrare nel merito dei dettagli, ma sono effttivamente necessarie formulazioni e misure più ambiziose nella lotta alla povertà e in favore dell’inclusione sociale.</p>
    </intervention>
    <intervention id="2-473" speaker_id="2338" name="Ian HUDGHTON" is_mep="True" mode="spoken" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Signor Presidente, il Programma della Commissione contiene alcune priorità condivisibili: il sostegno alla crescita economica, la protezione e la creazione di posti di lavoro, il potenziamento dell’efficienza energetica e lo sviluppo delle fonti di energie rinnovabili.</p>
      <p sl="en">Il governo scozzese guidato dal Partito Nazionale Scozzese, governo filoeuropeo e nazionalista, condivide questi obiettivi e sta sfruttando al massimo i poteri limitati che gli sono assegnati, ottenendo buoni risultati anche rispetto ad altre sfide.</p>
      <p sl="en">Il gruppo Verde/Alleanza libera europea, che comprende anche il Partito Nazionale Scozzese, nonché altri nazionalisti filoeuropei del Galles, della Catalogna e delle Fiandre, stanno contribuendo ad un buon governo nei nostri paesi, ma noi aspiriamo a svolgere un ruolo centrale anche nel processo decisionale dell’UE, prendendo il nostro posto al pari di un normale Stato membro indipendente, al fine di esercitare l’intera gamma di poteri governativi in patria e lavorare in modo costruttivo qui con i colleghi per rendere migliore l’Europa.</p>
    </intervention>
    <intervention id="2-474" speaker_id="28390" name="Pilar del CASTILLO VERA" is_mep="True" mode="spoken" nationality="Spain" birth_date="31-07-1952" birth_place="Nador " m_state="ES">
      <p sl="es">Signor Presidente, in questo momento di crisi, che ci troviamo ad affrontare, esistono essenzialmente due tipi di politiche e azioni: politiche ed azioni volte alla prevenzione e politiche e azioni volte alla stimolazione.</p>
      <p sl="es">Le politiche volte alla prevenzione sono quelle attualmente legate alla supervisione dei servizi finanziari, la governance ed il potenziamento di quest’ultima. In altre parole, qualunque cosa che possa far emergere la presenza di eventuali problemi prima che questi soffochino le economie europee.</p>
      <p sl="es">Tuttavia, le politiche del secondo tipo – politiche volte alla stimolazione – sono essenziali. Esse presentano tre aspetti fondamentali, Presidente Barroso, signor Wathelet. Ovviamente ve ne sono altri, ma vorrei evidenziarne tre: la ricerca e l’innovazione, lo sviluppo di una società digitale – in altre parole l’agenda digitale – e il mercato interno.</p>
      <p sl="es">Per quanto riguarda il primo aspetto, quello della ricerca e dell’innovazione, ritengo che il Programma di lavoro presentato dalla Commissione sia lacunoso.</p>
      <p sl="es">Il Presidente Barroso ha dichiarato precedentemente che i programmi specifici verranno presentati alla metà del 2011, ma non credo sia sufficiente. Posso garantirle che io e il mio gruppo avremmo sinceramente gradito un riferimento all’ottavo programma quadro per la ricerca e lo sviluppo tecnologico, che non è contenuto nella vostra proposta.</p>
    </intervention>
    <intervention id="2-475" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signor Presidente, Commissario Šefčovič, onorevoli deputati, la discussione circa il Programma di lavoro della Commissione non è una mera formalità, quanto un modo per attirare l’attenzione dei cittadini europei e segnalare alla Commissione stessa ambiti rispetto ai quali può contare sul sostegno dei componenti di quest’Aula.</p>
      <p sl="bg">Mi concentrerò su alcuni punti specifici. Il prossimo anno sarà particolarmente importante rispetto al ruolo dell’UE nello scenario internazionale. Nei rapporti con l’esterno, dovremmo assistere ad un potenziamento del Servizio europeo per l’azione esterna, che non può avvenire senza il sostegno dell’intera Commissione europea.</p>
      <p sl="bg">Per quanto riguarda le politiche sull’allargamento, vorremmo che la Commissione traesse vantaggio dalla nuova energia che si è prodotta nel 2010. Facciamo appello alla Commissione affinché aiuti la Croazia ad adempiere agli ultimi requisiti e dunque a concludere quanto prima i negoziati sull’adesione per il 2011. Riteniamo sia particolarmente importante progredire rispetto al capitolo 23 e ci attendiamo che la Commissione comunichi al Parlamento come si sono evoluti i negoziati nel primo trimestre del 2011.</p>
      <p sl="bg">L’altro Stato candidato, che la Commissione deve tenere sotto controllo con particolare attenzione, è la Turchia. Ci aspettiamo che la Turchia venga incoraggiata ad accelerare il processo di adempimento agli impegni assunti nei negoziati dopo le elezioni del 2011 e ad avviare un lavoro di stesura di una nuova costituzione, ponendo particolare enfasi sui diritti e le libertà fondamentali dei cittadini.</p>
      <p sl="bg">Invitiamo altresì la Commissione ad informare con regolarità il Parlamento europeo circa il processo redazionale in riferimento alla domanda di adesione della Serbia.</p>
      <p sl="bg">Ci auguriamo che la revisione della politica di vicinato europea si concluda con una proposta per delle correzioni opportune che garantiscano la coerenza tra gli obiettivi politici e gli strumenti finanziari che servono per garantire suddetti obiettivi. A questo riguardo, la Commissione potrà contare sul sostegno del Parlamento europeo. Gli obiettivi contenuti nella strategia Europa 2020 devono riflettere la nostra politica nei confronti dei paesi vicini che si affacciano sul Mediterraneo nonché ad Est. La ringrazio e le auguro un lavoro fruttuoso nel corso del prossimo anno.</p>
    </intervention>
    <intervention id="2-476" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Signor Presidente, Presidente Barroso, onorevoli deputati, vogliamo che il programma legislativo della Commissione europea sia in linea con gli obiettivi a lungo termine dell’Unione e riteniamo che vi sia un certo margine di miglioramento in diversi ambiti, anche se apprezziamo molto l’approccio di fondo di questo Programma.</p>
      <p sl="de">Per quanto riguarda il mercato interno, ambito per il quale sono responsabile, vorrei affermare, in particolare, che noi desideriamo garantire, sulla base dei documenti prodotti dal professor Monti, che tutti i cittadini europei possano trarre ancora più benefici dal mercato interno. Discutere del Programma di lavoro della Commissione e basarsi sulla relazione Monti significa innanzi tutto, chiaramente, che la Commissione deve tenere da conto i requisiti della suddetta relazione, in altre parole, deve garantire che le procedure d’infrazione intraprese dalla Commissione contro gli Stati membri vengano potenziate, per far sì che i problemi di recepimento vengano ridotti dall’1 allo 0,5 per cento. Sfortunatamente, non si fa alcun riferimento a questo aspetto nel Programma. Oltre alle misure individuali che vengono citate in questa relazione, come l’agenda digitale, i crediti ipotecari, le concessioni e molte altre a cui non farò riferimento, riteniamo che sia importante, in ogni caso, che le misure annunciate per il 2011 vengano effettivamente presentate nel 2011. Le informazioni aggiuntive relative al fatto che la Commissione stia valutando certi piani legislativi non sono d’aiuto.</p>
      <p sl="de">Infine, ritengo che dovremmo invitare la Commissione europea a condurre una valutazione d’impatto su tutte le sue proposte legislative, al fine di comprendere perché sono necessarie.</p>
    </intervention>
    <intervention id="2-477" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Signor Presidente, Presidente Barroso, onorevoli deputati, credo siano stati compiuti importanti passi avanti, in nome dei cittadini europei, con il trattato di Lisbona, poiché abbiamo incluso l’economia sociale di mercato tra i principi della politica europea. E’ evidente che noi, in quanto europei e in quanto parlamentari, ci attendiamo che l’economia sociale di mercato diventi realtà. Adesso guardiamo al mercato interno stesso e alle questioni ad esso collegate e ci rendiamo conto che sono stati omessi alcuni degli elementi che invece sarebbero dovuti essere inclusi.</p>
      <p sl="de">Non basta condurre delle valutazioni sull’impatto sociale della legislazione europea. E’ necessario prevedere una clausola sociale in modo che le promesse fatte, secondo cui i cittadini avrebbero realmente tratto vantaggio dall’Europa, vengano mantenute e non rimangano solo sulla carta. Non si tratta solo della clausola sociale, ma anche di altre importanti questioni come i servizi di interesse economico generale, che richiedono una tutela sociale. E’ estremamente importante, a mio avviso, che la Commissione europea affronti finalmente questa questione e analizzi i problemi che colpiscono i lavoratori con un’attenzione superiore allo stretto necessario, ad esempio, nel contesto della direttiva per il distacco dei lavoratori, rispetto alla quale stiamo ancora aspettando di capire cosa accadrà.</p>
      <p sl="de">Infine, punto per il quale comincio ad essere realmente infastidito, abbiamo da tempo invitato la Commissione europea ad introdurre un sistema per le azioni collettive a livello europeo. La Commissione ha già condotto sei o sette studi differenti. Che cosa ritroviamo adesso in questo Programma di lavoro? E’ stato commissionato un ulteriore studio. Non si può continuare così. Chiediamo che la Commissione presenti finalmente delle proposte e delle decisioni in questo ambito.</p>
    </intervention>
    <intervention id="2-478" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Signor Presidente, signor Commissario, nel mio ruolo di coordinatore del gruppo del Partito popolare europeo (Democratico cristiano) in seno alla commissione per gli affari economici e monetari, vorrei evidenziare due punti del programma.</p>
      <p sl="fr">Innanzi tutto il rafforzamento della governance economica e l’inaugurazione del semestre europeo. Accogliamo con favore il pacchetto sulla governance economica. E’ fondamentale raggiungere questo obiettivo. A questo proposito il mio gruppo vorrebbe venissero adottate misure efficaci e vincolanti che vadano oltre quelle già proposte. E’ altrettanto importante che il Parlamento venga realmente coinvolto nelle fasi finali di definizione dei processi previsti, nonché nella loro attuazione. E’ opportuno identificare delle basi giuridiche, in modo da evitare che i trattati vengano emendati nella loro sostanza, con l’unico risultato di rallentare l’attuazione delle misure necessarie.</p>
      <p sl="fr">Il secondo punto riguarda il prosieguo del lavoro sulla regolamentazione finanziaria. I progetti sono già stati presentati, o comunque lo saranno a breve. Il 2011 sarà un anno decisivo e apprezziamo l’atteggiamento propositivo del Commissario Barnier. Nel 2010 il Parlamento ha dimostrato la propria determinazione, adottando il pacchetto sulla supervisione finanziaria, la direttiva sui gestori di fondi di investimento alternativi e probabilmente, entro la fine dell’anno, il regolamento che istituirà la supervisione europea delle agenzie di rating del credito. Desideriamo proseguire sulla strada di una regolamentazione pragmatica, intelligente ed efficace, ed è questo che ci attendiamo oggi dalla Commissione.</p>
    </intervention>
    <intervention id="2-479" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, il Presidente Barroso, nel suo intervento, ha citato l’introduzione di alcune misure sul distacco dei lavoratori. Non ha fornito indicazioni specifiche al riguardo, ma desidererei ricordargli che, in occasione delle audizioni, prima che fosse rinominato Presidente, ha assunto un impegno chiaro per la revisione della direttiva sul distacco dei lavoratori che potrebbe, anche in virtù dei procedimenti legali che ne scaturirebbero, prevenire ogni forma di dumping sociale. Desidero ricordargli questo suo impegno.</p>
      <p sl="en">Vorrei sottolineare inoltre che è essenziale introdurre delle norme volte a garantire la certezza del diritto per chi, all’interno degli Stati membri, fornisce servizi sociali di interesse generale. Sembra che la Commissione sia totalmente cieca dinanzi ai problemi che esistono in questo ambito. Sto attualmente lavorando ad una relazione e trovo positiva l’istituzione di una piattaforma sulla povertà, ma non esistono prove che la Commissione stia utilizzando la strategia 2020 su cui poggia la piattaforma, ad esempio nei negoziati in corso con il governo irlandese per risolvere i problemi che affliggono il paese.</p>
      <p sl="en">Se la strategia 2020 non è il quadro per questi negoziati, allora qual è il quadro? Qual è il contributo europeo per risolvere le difficoltà in Irlanda, a parte la risoluzione dei problemi delle banche?</p>
      <p sl="en">Posso aggiungere un ultimo punto? Ritengo che la scelta dei miei colleghi deputati di parlare dell’introduzione di un’imposta minima sull’utile di esercizio in seno all’Unione europea, senza parlare al contempo di una politica fiscale comune, senza disporre di un bilancio sufficientemente solido da fornire la coesione necessaria agli Stati deboli e a quelli periferici e senza una gamma di politiche europee, che sono necessarie prima di parlare seriamente di un’imposta unica sulle società in seno all’intera Unione europea, sia come mettere il carro davanti ai buoi.</p>
    </intervention>
    <intervention id="2-480" speaker_id="23819" name="Csaba ŐRY" is_mep="True" mode="spoken" nationality="Hungary" birth_date="12-05-1952" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Signor Presidente, nel mio ruolo di coordinatore del gruppo del Partito popolare europeo (Democratico cristiano) in seno alla commissione per gli affari economici e monetari, ritengo che il Programma di lavoro che ci è appena stato presentato sia incoraggiante e sono particolarmente lieto di apprendere che presto potremo avviare un dibattito sull’iniziativa faro nota con il nome “new skill, new job”.</p>
      <p sl="hu">Vorrei esprimere alcuni commenti di tipo politico e professionale. Ritengo sia importante che le consultazioni vengano avviate in tempo utile e che la Commissione prenda in considerazione non solo l’agenda proposta dal Consiglio, ma anche un’agenda che tenga conto delle esigenze del Parlamento. Penso che sia essenziale, come hanno detto anche altri, che le risorse finanziarie esistenti vengano messe a disposizione di progetti e priorità e, al contempo, credo che sia essenziale che i programmi adottati prevedano inoltre una fase di controllo e monitoraggio.</p>
      <p sl="hu">Tra i vari problemi vi è quello dell’istruzione. Approviamo che gli standard relativi all’istruzione e alla formazione siano stati incrementati, ma lamentiamo l’assenza di vantaggi dal punto di vista normativo nel caso di malattie professionali. Vorrei sottolineare e ricordare alla Commissione che noi siamo a favore di un’attuazione efficiente della direttiva sul distacco dei lavoratori, ma che ci opponiamo a qualunque tipo di nuova direttiva.</p>
      <p sl="hu">Riteniamo che il Fondo sociale, il Fondo di adeguamento alla globalizzazione e il Fondo regionale europeo debbano essere utilizzati in modo sinergico, ponendo particolare attenzione sulla principale priorità necessaria per collegare questi programmi, ovvero la creazione di posti di lavoro e l’incremento del tasso di occupazione. Un’ultima notazione: gli oneri amministrativi che gravano pesantemente sugli operatori economici, e in particolar modo sulle piccole e medie imprese, devono essere eliminati, e lo stesso vale anche per i programmi europei e per le iniziative di finanziamento europee.</p>
    </intervention>
    <intervention id="2-481" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, cercherò di essere breve. Vorrei ringraziare la Commissione per il Programma di lavoro elaborato; immagino sia stata un’operazione difficile dal momento che il bilancio non è ancora disponibile. Anche io desidero citare alcuni punti che sarebbe stato importante includere e che invece mancano. Avremmo apprezzato una proposta legislativa sulla politica industriale, già attesa da tempo e, analogamente, sarebbe stato importante progredire sul piano della politica sulle materie prime.</p>
      <p sl="hu">Avremmo preferito delle proposte più concrete all’interno del Programma di lavoro della Commissione per quanto riguarda l’efficienza energetica e i progetti energetici. Non condividiamo la scelta di non effettuare una valutazione semestrale del programma quadro per la ricerca e lo sviluppo e desideriamo dichiarare espressamente che, se sarà possibile raggiungere un accordo sul bilancio per quanto riguarda i programmi Galileo e ITER, allora potremo tornare su questo tema.</p>
      <p sl="hu">Apprezzeremmo molto un’attuazione più efficiente della politica per le piccole imprese che si appresta a festeggiare il secondo anniversario. Analogamente, saremmo lieti se questo anno, durante il quale si succederanno le presidenze di due nuovi Stati membri, ovvero Ungheria e Polonia, la coesione e l’integrazione all’interno dell’UE proseguissero.</p>
      <p sl="hu">Il divario tra i membri occidentali e quelli orientali dell’Unione europea, che è evidente ad esempio a livello salariale, nonché sotto altri punti di vista, è inaccettabile. Sarebbe sicuramente opportuno progredire su questo fronte. Infine, saremmo lieti se si potesse approfondire il partenariato orientale, estremamente importante in termini di sicurezza energetica. E’ un fatto innegabile, sebbene vi siano alcuni, persino qui in Parlamento, che cercano di ostacolare questo processo, ad esempio in relazione ad Euronest.</p>
    </intervention>
    <intervention id="2-482" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, questo Programma di lavoro presenta la ripresa della crescita e dell’occupazione e la regolamentazione economica come fattori chiave per recuperare fiducia. E’ vero. Il nostro modello economico di sviluppo non può più accontentarsi del potenziamento della dimensione attuativa di un patto di stabilità che ha mostrato in più occasioni i propri limiti. La ripresa della crescita deve essere centrata sulla creazione di posti di lavoro all’interno dell’intera Unione. E’ necessario guardare all’occupazione e agli standard sociali come indicatori di forza economica e, da questo punto di vista, sottolineare l’esigenza di riflettere più attentamente sull’imposta europea sulle operazioni finanziarie e perseguire un maggior coordinamento tra l’Unione europea e i ministri europei per l’occupazione, nonché analizzare le proposte economiche dell’Unione. Sostengo i colleghi, intervenuti prima di me, che hanno evidenziato l’importanza della direttiva sul distacco dei lavoratori e sui servizi di interesse generale.</p>
      <p sl="fr">Ritengo che la strategia digitale dell’Unione europea costituisca un fattore cruciale per questa nuova economia. Dovremmo riconoscere maggiormente l’ambizione della Commissione a questo riguardo.</p>
      <p sl="fr">Per quanto riguarda la cittadinanza, l’Unione dovrebbe ricondurre i cittadini al cuore del progetto europeo e l’incremento di stanziamenti finanziari non dovrebbe limitarsi agli aspetti legati alla sicurezza, nello specifico sulla gestione dei flussi migratori.</p>
      <p sl="fr">Infine, vorrei concludere, signor Presidente, dichiarando che, sostanzialmente, questo Programma di lavoro per il 2011 dovrebbe essere il perfetto esempio di una politica che affronta positivamente la tendenza delle nazioni a ritirarsi, che sta colpendo tutti gli Stati membri. Ritengo che la Commissione europea abbia il potere di modificare le cose, sapendo di poter fare affidamento sul Parlamento, che avrà un ruolo proattivo e la sosterrà laddove si dimostrasse più ambiziosa.</p>
    </intervention>
    <intervention id="2-483" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, Presidente Barroso, vorrei affrontare brevemente tre punti. Innanzi tutto ritengo, in riferimento alle relazioni esterne, che la Commissione, che ha una particolare responsabilità in questo ambito, dovrebbe adottare un approccio al partenariato orientale più concettuale rispetto a quanto fatto in passato, e dovrebbe altresì invitare a dei rapporti multilaterali tra i componenti del partenariato. In particolare, dovremmo, nel nostro stesso interesse, condurre una valutazione più efficace del partenariato orientale, non solo dal punto di vista energetico e questa dovrebbe essere una delle nostre priorità.</p>
      <p sl="de">In secondo luogo, non conosco la situazione dei fondi strutturali in altri ambiti, ma il procedimento per la gestione finanziaria dei programmi per le relazioni esterne è insopportabilmente lento. Non appena il denaro risulta disponibile, l’obiettivo politico è vecchio di un anno ormai. E’ accaduto nel caso dei programmi per il Medio Oriente, il partenariato orientale e molti altri ambiti. Sono consapevole che questo aspetto è legato anche al Parlamento e al regolamento finanziario dell’Unione europea e che causa numerosi problemi in conseguenza delle procedure che abbiamo seguito dieci anni fa sotto la Commissione Santer. Tuttavia, se vogliamo utilizzare al meglio tutto questo denaro, garantire che non sia un peso morto e che non arrivi troppo tardi, poiché il treno è già partito in un’altra direzione e promuovere i nostri interessi politici, allora abbiamo bisogno che la Commissione sviluppi delle idee vincenti su come accelerare il processo decisionale relativo allo sviluppo e all’attuazione dei programmi e dei finanziamenti in questi ambiti.</p>
      <p sl="de">Il terzo punto che desidero affrontare, Presidente Barroso è la questione del Consiglio economico transatlantico e delle relazioni economiche con gli Stati Uniti e non solo la sua rilevanza economica, ma anche quella strategica che, a mio avviso, non sono affrontate nel documento della Commissione con sufficiente dovizia di dettagli.</p>
    </intervention>
    <intervention id="2-484" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, i cittadini si aspettano che nel 2011 le istituzioni europee si concentrino sulla creazione di nuovi posti di lavoro e sull’Europa sociale.</p>
      <p sl="ro">Nel mio ruolo di vicepresidente della commissione per i trasporti ed il turismo, desidero esprimere il mio profondo disappunto rispetto alla scelta di rimandare il libro bianco sul futuro dei trasporti fino al 2011. Suddetto documento è essenziale sia per le future prospettive finanziarie che per il futuro della politica di coesione, dei quali abbiamo già cominciato a parlare.</p>
      <p sl="ro">Desidero sottolineare, all’interno del Programma di lavoro per il 2011, l’importanza delle iniziative legislative nei seguenti ambiti: protezione dei dati personali, miglioramento della sicurezza delle informazioni e delle reti sulla base degli standard e delle raccomandazioni in materia di appalti pubblici, firme elettroniche e meccanismi di autenticazione. Si tratta di iniziative imprescindibili per l’attuazione dell’agenda digitale e per il completamento del mercato interno, incluso il settore dei servizi.</p>
      <p sl="ro">Attendiamo con interesse anche l’iniziativa sulle reti energetiche intelligenti, necessarie sia per poter ottenere l’elettricità ottenuta dalle fonti di energia rinnovabile, nelle quali gli Stati membri hanno fatto notevoli investimenti negli ultimi anni, che per preparare le infrastrutture necessarie per i veicoli elettrici.</p>
      <p sl="ro">Vorrei concludere dichiarando che l’agenda digitale e l’efficienza energetica, che sono ambiti utili per contribuire sia alla creazione di posti di lavoro che alla competitività dell’Europa, dovrebbero essere, insieme all’Europa sociale, le nostre principali priorità per il 2011.</p>
    </intervention>
    <intervention id="2-485" speaker_id="28219" name="Daniel CASPARY" is_mep="True" mode="spoken" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Signor Presidente, Presidente Barroso, la Commissione ha presentato un programma per il 2011 estremamente vasto e vorrei chiarire che ritengo sarebbe meglio ripensare le nostre priorità.</p>
      <p sl="de">Al momento abbiamo circa 30 Direzioni Generali e 26 Commissari. Non ritengo che ogni Direzione ed ogni Commissione debba giustificare la propria esistenza producendo un ampio numero di proposte legislative. Penso che a volte sarebbe meglio per l’Europa fissare delle reali priorità, limitandosi all’essenziale. La forza dell’Europa consiste non nel dedicarsi ad un numero quanto più ampio di problemi, quanto nel prendersi più tempo per le questioni importanti.</p>
      <p sl="de">Vorrei concentrarmi in particolare sul commercio estero, dal momento che ricopro il ruolo di coordinatore per il mio gruppo in questo ambito. Apprezzerei se si potesse progredire almeno sul fronte delle relazioni transatlantiche, come ha già dichiarato l’onorevole Brok. Il Consiglio economico transatlantico figura nell’agenda da anni, ma ancora non ha registrato alcun reale successo. Guardando a come il mondo è cambiato in questo periodo e come si è spostato il potere economico delle diverse regioni, è evidente che è necessario collaborare più da vicino con gli americani.</p>
      <p sl="de">Sarebbe utile se, nel corso dei propri lavori, la Commissione potesse ricordarsi che, da quando è entrato in vigore il trattato di Lisbona, il Parlamento europeo ha il ruolo di colegislatore in materia di commercio estero. Entrambe le parti, Parlamento e Commissione, dovranno imparare a relazionarsi l’uno con l’altro e come legiferare insieme, specialmente in riferimento al commercio estero. Sarei lieto se la Commissione prestasse particolare attenzione a questo aspetto e, cosa ancor più importante, destinasse molto tempo al dialogo e a delle attività trasparenti e congiunte.</p>
    </intervention>
    <intervention id="2-486" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="ga">Signor Presidente, innanzi tutto, accolgo con favore il lavoro svolto dalla Commissione per presentare questo programma. L’Unione europea si sta impegnando al massimo per porre fine a questa crisi economica. Tuttavia, nonostante l’impegno profuso ed il lavoro ancora da compiere, non possiamo dimenticare quanti vivono nei paesi in via di sviluppo.</p>
      <p sl="en">Signor Presidente, nel ruolo di coordinatore congiunto per il PPE nella commissione per lo sviluppo, vorrei affermare che è assolutamente scandaloso apprendere che, dopo aver raggiunto un accordo per sostenere i paesi in via di sviluppo con un impegno pari allo 0,7 per cento del PNL, questa voce di bilancio è la prima – o comunque tra le prime – ad essere tagliata ogni volta che nei nostri Stati membri si attraversa un periodo di austerità. Capisco – lo capiamo tutti – che quando il reddito nazionale lordo (RNL) scende, lo stesso accade ai nostri contributi, che però non devono diminuire in quanto percentuale del RNL per poi ridursi ulteriormente.</p>
      <p sl="en">Chiedo alla Commissione di fare quanto in suo potere, immediatamente dopo la revisione degli obiettivi di sviluppo del Millennio a New York, per garantire che gli Stati membri tengano fede ai loro impegni. Non chiediamo loro di non ridurre i loro contributi, ma semplicemente di non farlo come percentuale dei loro redditi nazionali lordi in calo.</p>
    </intervention>
    <intervention id="2-488" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Signor Presidente, vorrei dichiarare brevemente che, a causa delle difficoltà economiche che stiamo attraversando, è facile e naturale concentrarsi unicamente sugli aspetti economici. L’Europa, tuttavia, non è costituita solo dal mercato europeo, ma anche dai cittadini europei. Dobbiamo pertanto promuovere l’attivazione del programma di Stoccolma, sul quale abbiamo appena raggiunto un accordo, poiché è proprio questo programma che ci permetterà di creare un’Europa per i nostri cittadini.</p>
      <p sl="mt">In termini più concreti, per il prossimo anno abbiamo bisogno di un maggiore sviluppo per poter contrastare il terrorismo e per garantire condizioni di sicurezza generale per i nostri cittadini, che chiedono proprio più sicurezza all’Unione europea. Dobbiamo anche potenziare la lotta alla criminalità organizzata, specialmente nel caso della corruzione. Inoltre, è necessario rafforzare i diritti dei nostri cittadini, ad esempio per quanto riguarda le vittime di atti criminali. Infine, dobbiamo creare un sistema europeo comune di asilo e una politica per l’immigrazione basata sul principio della solidarietà. La ringrazio.</p>
    </intervention>
    <intervention id="2-489" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, il Programma di lavoro per il 2011 presentato dalla Commissione europea appare effettivamente molto ambizioso. Mi auguro che questo documento rappresenti un pilastro per il futuro – un futuro europeo più competitivo, unito e prospero.</p>
      <p sl="lt">Ciononostante, in passato, si sono susseguiti molti documenti e piani ambiziosi, non tutti messi poi in atto. Ricordo bene come, qualche anno fa, i paesi che oggi attraversano una grave crisi finanziaria, erano citati come esempio su come condurre le politiche finanziarie ed economiche. Oggi, tuttavia, si sono verificati dei cambiamenti radicali.</p>
      <p sl="lt">Per questo motivo sostengo pienamente un controllo più rigido dei mercati finanziari, la creazione di un mercato comune per l’energia e lo sviluppo di principi al fine di integrare maggiormente i paesi nella nostra economia. Solo allora saremo in grado di garantire che, in futuro, l’Unione europea possa essere più competitiva e che i nostri cittadini siano più tutelati dal punto di vista lavorativo e salariale.</p>
    </intervention>
    <intervention id="2-490" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, leggendo il Programma di lavoro della Commissione emerge un aspetto principale: la crisi viene sfruttata da parte della Commissione per appropriarsi di più potere. Coordinamento delle politiche economiche e fiscali, controllo più ampio e rigoroso delle politiche fiscali, miglior coordinamento delle politiche macroeconomiche e, cosa ancor più inquietante, nuovi meccanismi di attuazione. Ci è stato detto che questo produrrà una crescita più intelligente, sostenibile e inclusiva, ma se si analizza il documento della Commissione Europa 2020, risulta evidente: 23 milioni di disoccupati, una riduzione del PIL del 4 per cento nel 2009. Fintantoché abbracceremo la globalizzazione, non riusciremo a emergere dalla crisi.</p>
      <p sl="en">Il documento per il 2020 descrive gli Stati membri come i più innovativi al mondo, ma finché economie emergenti a basso costo di manodopera potranno rubare invenzioni restando impunite, l’innovazione non ci aiuterà. Dobbiamo proteggere le nostre economie da economie piratesche che schiavizzano i lavoratori. Lo stesso documento fa riferimento ai cittadini talentuosi e creativi; forse dovremmo perseguire quelle politiche demografiche che promuovono questi talenti e tutelano e preservano la creatività.</p>
    </intervention>
    <intervention id="2-491" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il Programma di lavoro della Commissione è ambizioso, ma ritengo manchi un elemento – desidererei che la Commissione ponesse una maggiore enfasi sull’attuazione di regole, norme, strategie e politiche che esistono già. Stiamo definendo nuove strategie e redigendo nuovi documenti, ma vi sono moltissimi documenti che semplicemente non vengono attuati, specialmente nel campo dell’energia. Pertanto, ritengo che questo punto andrebbe trattato separatamente e con particolare attenzione dalla Commissione. Se quest’ultima non garantisce che le leggi già approvate entrino effettivamente in vigore, non sarà molto credibile e perderà la sua legittimità. E’ questo inoltre il comportamento che ha determinato l’insorgenza di gravi problemi finanziari in Europa – ovvero non abbiamo rispettato i criteri di Maastricht. Molti paesi hanno lentamente cominciato a ignorarli o a violarli, e ora ci troviamo ad affrontare problemi molto gravi. Effettivamente non è un aspetto che colpisca molto, e forse non si presenta bene su carta, ma ritengo sia essenziale per il lavoro della Commissione.</p>
    </intervention>
    <intervention id="2-492" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, sebbene la Commissione preveda di ridare slancio quanto prima alla creazione di posti di lavoro, per quanto riguarda l’occupazione e le questioni sociali, sfortunatamente, il Programma di lavoro della Commissione per il 2011 non contiene alcuna proposta specifica sulla creazione di nuovi posti di lavoro di qualità. La Commissione ripropone ancora una volta le stesse iniziative legislative sul distacco dei lavoratori e l’orario di lavoro, come fatto per il programma di lavoro dell’anno precedente, e promette di migliorare i diritti dei lavoratori migranti all’interno dell’Unione europea.</p>
      <p sl="lt">Tuttavia questo non basta. Stiamo tenendo un dibattito approfondito sul futuro delle pensioni nell’Unione europea e una delle proposte è volta ad aumentare l’età pensionabile, ma la Commissione non ha fornito alcuna proposta specifica sull’occupazione per i più anziani. In secondo luogo, nelle condizioni create dalla crisi economica e finanziaria, il lavoro illegale e l’economia sommersa sono cresciuti significativamente. Onestamente mancano delle proposte concrete su come debellare insieme questa malattia.</p>
      <p sl="lt">In terzo luogo, al fine di superare la povertà e ridurre sensibilmente il numero di persone che vivono in condizioni di povertà all’interno dell’Unione europea, mi auguro sinceramente che la Commissione introdurrà una direttiva sul reddito minimo quanto prima.</p>
    </intervention>
    <intervention id="2-493" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, quando si elabora un programma di lavoro si mettono da conto la continuità da una parte e i cambiamenti dall’altra. In che proporzione e quale sarà la relazione tra loro nel 2011? Indubbiamente, dovremmo portare avanti il lavoro legato alla crisi esistente, sostenendo la crescita economica e creando posti di lavoro. I nostri obiettivi per il 2011 sono pertanto già stati fissati. Il numero di strategie adottate è sufficiente.</p>
      <p sl="pl">Tuttavia, dobbiamo anche intervenire sulla profondità delle riforme legate alla governance economica. Lo si può vedere nella relazione Monti nell’ambito di misure essenziali per il mercato unico. Dobbiamo agire in modo analogo per quanto concerne la riforma delle istituzioni finanziarie e della loro supervisione. Il 2011 dovrebbe essere l’anno delle misure di attuazione che sono state adottate e l’anno in cui le nuove agenzie diventano operative.</p>
      <p sl="pl">Per migliorare in termini di competitività è necessaria, sostanzialmente, una maggiore efficienza, tramite l’utilizzo di metodi moderni ed innovativi. Infine, un ulteriore compito importante è rappresentato dal lavoro sugli obiettivi e sui quadri finanziari pluriennali per il periodo 2014-2020. In questo caso, in futuro sarà necessario concentrarsi su una maggiore integrazione economica.</p>
    </intervention>
    <intervention id="2-494" speaker_id="96655" name="Monika SMOLKOVÁ" is_mep="True" mode="spoken" nationality="Slovakia" birth_date="06-10-1956" birth_place="Janovík" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signor Presidente, il Programma di lavoro presentatoci è ambizioso. Include aspetti che contribuiranno a realizzare la strategia 2020. E’ stato detto molto, ma preferirei soffermarmi su quanto non è stato detto, o almeno non pienamente. Nello specifico, che priorità intende assegnare la Commissione ad un’adozione accelerata di proposte urgenti? Pongo l’accento sull’adozione accelerata. Conosciamo tutte le lungaggini che caratterizzano la legislazione europea.</p>
      <p sl="sk">Vorrei inoltre porre una domanda – il Programma si conclude sottolineando la cooperazione tra la Commissione, il Parlamento europeo ed il Consiglio. La mia domanda è: ritiene che una cooperazione costruttiva con il Consiglio sia possibile quando né il Cancelliere Merkel né il Presidente Sarkozy lanciano segnali di cooperazione?</p>
    </intervention>
    <intervention id="2-495" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. – Signor Presidente, vorrei ringraziare tutti gli onorevoli deputati per le parole positive e gentili che hanno riservato al Programma di lavoro della Commissione</p>
      <p sl="en">Analizzando i vostri interventi, si nota una certa convergenza negli obiettivi che vorremmo raggiungere insieme. Ritengo che dipenda dal fatto che, per larga parte, il Programma di lavoro della Commissione è stato frutto del nostro impegno comune. Il dialogo strutturale che abbiamo introdotto questo anno, la comunicazione intensa tra le diverse commissioni ed i Commissari hanno dato i loro frutti. Siamo giunti ad un Programma di lavoro della Commissione che contiene gli obiettivi convergenti tra il Parlamento e la Commissione.</p>
      <p sl="en">Molti di voi hanno sottolineato l’importanza del concentrarsi su una corretta attuazione, cosicché i nostri programmi e le nostre proposte non rimangano solo su carta. Comprendo perfettamente questa richiesta e per questo abbiamo incluso nel Programma di lavoro della Commissione il monitoraggio del lavoro in corso. Sarò lieto di venire ciclicamente qui in Parlamento per riferire circa i progressi e l’attuazione del programma di lavoro, in modo che voi possiate tenere un dibattito, non semplicemente una volta all’anno ma con cadenza regolare, sul nostro modo di procedere rispetto alla realizzazione del programma stesso.</p>
      <p sl="en">Fino ad ora, in questo anno, su 34 iniziative preannunciate ne realizzeremo sicuramente 30. Questa è indubbiamente un’evoluzione positiva ma, di certo, saremo pronti a discutere questa questione ulteriormente con voi e vi terremo informati su base regolare.</p>
      <p sl="en">Sono altrettanto lieto che voi ci esortiate a fare di più e non di meno, con alcune eccezioni. Si tratta indubbiamente di una tendenza molto apprezzata da parte del Parlamento nei confronti della Commissione. Sono d’accordo con quanti hanno dichiarato che dobbiamo migliorare. Non solo dobbiamo ottenere dei buoni risultati per raggiungere gli obiettivi prefissati, ma dobbiamo altresì dimostrare che un lavoro di alta qualità è la migliore risposta ed il miglior strumento contro l’euroscetticismo che circola in Europa e contro i fantasmi del passato, che riaffiorano sempre nei momenti di difficoltà: protezionismo, razzismo, xenofobia e molti dei fenomeni appena descritti. Con un buon lavoro ed un’efficace cooperazione, possiamo sconfiggere questi fantasmi del passato.</p>
      <p sl="en">Effettivamente è necessario investire molto nelle infrastrutture, e siamo certi di avere bisogno di infrastrutture moderne. Se desideriamo competere a livello globale e mantenere il nostro vantaggio competitivo, è evidente che dobbiamo potenziare le nostre infrastrutture. Non è importante unicamente per i nostri obiettivi politici, ma anche per rendere le nostre economia eco-sostenibili e renderle efficienti nel loro utilizzo delle risorse. A questo scopo, dobbiamo, oggi più che in passato, ricorrere alle obbligazioni UE orientate a progetti, dobbiamo impegnarci maggiormente con la BEI e dobbiamo trovare il modo di sfruttare di più in futuro i partenariati pubblico-privato. Troverete questi elementi nel programma.</p>
      <p sl="en">Per quanto riguarda il mercato unico, accolgo con favore tutte le notazioni e l’attenzione dedicate a questo tema, poiché si tratta del tesoro più prezioso dell’Unione europea. Abbiamo raggiunto molto con il mercato unico e sappiamo di poter ottenere ancora di più se saremo in grado di liberare tutto il suo potenziale. Dobbiamo abbattere le restanti barriere al mercato unico, le strozzature e sfruttare le nuove aree dell’economia. Alcuni di voi hanno fatto riferimento all’economia digitale e a come potremmo migliorare la qualità di vita in Europa se ricorressimo maggiormente ai servizi, alla pubblica amministrazione e al commercio on line, e questi sono nuovi settori in cui profondere un maggiore impegno.</p>
      <p sl="en">Mario Monti ha presentato un’eccellente relazione e il Commissario Barnier ha scelto di utilizzarla come base per una serie di proposte. Abbiamo avviato il dibattito su come migliorare il mercato unico europeo, come renderlo più aperto e competitivo, in modo da registrare risultati ancora migliori di quelli odierni. Vi invito dunque a partecipare e a considerare quali tra la proposte presentate dal Commissario Barnier potrebbero essere più rilevanti e a quali assegnare la massima priorità. Ritengo che, insieme, raggiungeremo un mercato unico migliore e più solido.</p>
      <p sl="en">Per quanto riguarda gli oneri amministrativi, come ben sapete, l’allora Commissario Verheugen aveva incluso nel programma una riduzione degli stessi del 25 per cento entro il 2012. Sono lieto di annunciarvi che la Commissione si sta impegnando molto seriamente al fine di superare questa soglia. Adesso aspiriamo ad una riduzione del 30 per cento, ma è necessario chiarire che la Commissione non può ottenere risultati da sola. Molto spesso gli oneri amministrativi crescono a livello nazionale, contestualmente all’attuazione di normative europee che prevedono una serie di vicoli. Dobbiamo lavorare alla questione su entrambi i livelli, quello europeo e quello nazionale.</p>
      <p sl="en">Sono pienamente d’accordo con voi per quanto riguarda la dimensione sociale del mercato unico europeo. Abbiamo appreso delle lezioni dal passato e avanzeremo delle proposte sul distacco dei lavoratori, sulla direttiva orario di lavoro e sui servizi di interesse generale, per riflettere questa importante dimensione sociale, poiché sappiamo che il mercato unico funzionerà solo se verrà sostenuto dai cittadini. Pertanto, è necessario includere una valutazione dell’impatto sociale molto solida nelle proposte che definiamo, in modo da accertarci che quelle che presenteremo ai cittadini verranno accettate e sostenute da loro.</p>
      <p sl="en">L’onorevole Tzavela ha lanciato un appello accorato relativo alla possibile fuga di cervelli, dichiarando che stiamo perdendo dei giovani istruiti che vanno a lavorare altrove, al di fuori dell’Unione europea. A volte accade a causa delle barriere restanti sul mercato del lavoro in Europa, altre a causa di una mancanza di informazione, ma spesso anche perché il nostro sistema dell’istruzione non corrisponde alle esigenze delle aziende europee. Pertanto sono lieto che a breve avvierete una discussione sulla nuova iniziativa faro.</p>
      <p sl="en">Vedo che i miei colleghi, i Commissari Vassiliou e Andor sono qui e vi spiegheranno come intendiamo migliorare, come far corrispondere le competenze con le esigenze, in modo tale da far sì che i giovani non siano disoccupati ma che possano indirizzare il loro potenziale verso l’economia europea, il che sarà un vantaggio per tutti noi.</p>
      <p sl="en">Molti di voi hanno evidenziato l’importanza della regolamentazione dei mercati finanziari e di un processo decisionale rapido, nonché come raggiungere questi obiettivi. Abbiamo già sottolineato che, nel futuro, dovremo progredire garantendo un miglior coordinamento con il Parlamento, la Commissione ed il Consiglio. Vorremmo farlo tramite una nuova forma di programmazione dell’Unione, che ci permetta di decidere in merito alle priorità, la tempistica e le scadenze, al fine di pervenire a dei risultati più rapidamente e di accelerare il processo legislativo ad un ritmo superiore a quello odierno.</p>
      <p sl="en">Posso garantirvi che, per quanto riguarda il quadro finanziario pluriennale, faremo del nostro meglio per presentarvi un progetto ambizioso. Abbiamo bisogno del vostro aiuto per spiegare a tutti i livelli – mezzi di comunicazione, opinione pubblica nazionale – la portata di questa discussione, quanto è possibile raggiungere in Europa utilizzando appena l’un per cento del PIL, la struttura del bilancio europeo con quasi il 95 per cento che rifluisce nelle economie nazionali con un alto valore aggiunto dall’Unione europea. Questo dibattito deve essere condotto anche nelle capitali europee e dobbiamo parlare ai cittadini, informarli su come viene strutturato il bilancio in modo da riottenere un ampio sostegno per le nostre proposte ambiziose.</p>
      <p sl="en">L’onorevole Brok ha fatto riferimento ad alcuni ambiti molto importanti nelle relazioni esterne – il partenariato orientale, il processo di allargamento – sui quali dobbiamo lavorare in termini di credibilità su entrambi i fronti. Dobbiamo essere molto credibili rispetto al modo in cui negoziamo e monitoriamo i criteri che vengono soddisfatti dai paesi candidati, ma dobbiamo anche essere credibili relativamente alle nostre offerte ai candidati in modo che la fiducia venga alimentata su entrambi i fronti.</p>
      <p sl="en">Gli Stati Uniti sono un partner molto importante e sarebbe estremamente utile riuscire ad abolire alcune delle barriere agli scambi reciproci, e sono d’accordo nel dichiarare che dobbiamo investire di più in quest’ambito.</p>
      <p sl="en">Per quanto riguarda il commercio, sapete che l’Europa è pronta a negoziare e ad intervenire, ma abbiamo bisogno di partner. Non possiamo limitarci a produrre degli accordi se poi non siamo certi che avranno un loro corrispettivo dall’altra parte. Ma sono d’accordo sull’esigenza di affrontare questa questione sempre, avanzando nuove proposte e cercando nuove aperture, poiché il commercio globale gioverà indubbiamente all’economia globale, ed è di questo che al momento l’economia globale ha tendenzialmente bisogno.</p>
      <p sl="en">Infine, per quanto riguarda la libertà , la sicurezza e la giustizia, siamo perfettamente consapevoli che si tratta di uno degli ambiti di maggiore interesse e preoccupazione per i nostri cittadini ed è per questo motivo che vi abbiamo dedicato larga parte del nostro Programma. Sono certo che i miei colleghi, i Commissari Malmström e Reding, si concentreranno sul modo di affrontare tutte queste questioni, sollevate sia nel corso di questa discussione che nell’ambito del dialogo strutturale che i Commissari hanno tenuto con le commissioni competenti.</p>
    </intervention>
    <intervention id="2-496" speaker_id="4436" is_mep="True" mode="spoken" role="Presidente" name="Gianni PITTELLA" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà nel corso della tornata di dicembre.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-796" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il Programma di lavoro della Commissione per il 2011 si basa chiaramente sulla continuità. Tra i proclami su una “crescita intelligente, sostenibile e inclusiva” hanno prevalso gli orientamenti generali, che hanno dato origine a gravi squilibri in seno all’UE, la reale divergenza delle economie UE, la grave crisi e le prospettive di recessione che alcuni Stati membri stanno attraversando, insieme alla disoccupazione e le gravi ingiustizie sociali. Include inoltre altre linee guida volte ad esempio a mantenere i criteri irrazionali del Patto di stabilità e crescita, la liberalizzazione e la svalutazione della forza lavoro, e desidero evidenziare la sua insistenza sull’intenzione di avanzare una nuova proposta per emendare la direttiva sull’orario di lavoro. E’ inoltre opportuno evidenziare che la dichiarazione nel Programma relativa alla regolamentazione finanziaria, secondo la quale sarebbero già state avanzate buona parte delle misure volte a colmare le lacune esposte dalla crisi. Si dimostra così che la promessa di porre fine ai paradisi fiscali e agli strumenti finanziari derivati sono state abbandonate e che la speculazione finanziaria prosegue incontrollata. Si prevedono nuovi attacchi ai diritti, alle libertà e alle garanzie dei cittadini, incluso il programma di registrazione dei viaggiatori, questione che è motivo di preoccupazione e che richiede la nostra attenzione.</p>
    </intervention>
    <intervention id="2-497" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La comunicazione della Commissione volta a delineare il suo Programma di lavoro per il 2011 si concentra sul superamento della crisi e sulla promozione della crescita economica. Un elemento rilevante è il mercato virtuale, che presenta ancora un elevato potenziale di sviluppo – tuttavia, a condizione che venga istituito un reale mercato unico su Internet. A questo proposito, esorto vivamente la Commissione a concludere un’attuazione approfondita dell’agenda digitale, a cui si fa riferimento nella comunicazione. Ritengo che l’utilizzo del potenziale racchiuso nelle tecnologie per l’informazione dovrebbe essere considerato come un percorso percorribile per emergere dalla crisi. Lo sviluppo del commercio on line, le misure nel campo dei diritti sulla proprietà intellettuale e la possibilità di mettere il patrimonio culturale europeo on line, dovrebbero essere considerati al pari di un banco di prova dell’efficacia dell’Unione europea.</p>
      <p sl="pl">Nel mio ruolo di relatore per la commissione per gli affari giuridici nell’ambito del miglioramento della regolamentazione (relazione 2008), vorrei esprimere il mio apprezzamento rispetto alla decisione della Commissione di includere le proposte contenute nella mia relazione nel piano di lavoro annuale. Mi riferisco alla maggiore enfasi assegnata alla valutazione ex post delle norme europee e al prolungamento del periodo destinato alle consultazioni pubbliche per le nuove proposte da 8 a 12 settimane.</p>
    </intervention>
    <intervention id="2-795" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Apprezzo il fatto che la Commissione europea voglia iniziare l’anno nuovo con un Programma di lavoro di sostanza. In questi giorni stiamo costatando come il rapido cambiamento delle circostanze economiche e finanziarie e della politica internazionale travolga i nostri piani quasi ogni settimana. Ritengo importante, pertanto, che il Programma di lavoro della Commissione venga rivisto più volte nel corso del prossimo anno.</p>
      <p sl="hu">Sono lieta che il documento descriva la creazione di posti di lavoro come una delle principali priorità per il 2011 ma, al contempo, lamento l’assenza di iniziative legislative per l’occupazione e gli obiettivi sociali. La Commissione ha finalmente deciso di delineare una strategia quadro europea per i rom, ma ritengo essenziale che venga affiancata da una proposta legislativa che si concentri sull’integrazione e sul divieto di discriminazione. Una volta costituita, la Commissione Barroso aveva promesso che, prima di presentare delle proposte, avrebbe proceduto ad una valutazione del loro impatto sociale; tuttavia, non ve n’è traccia nell’attuale Programma di lavoro. Mi aspetto che la Commissione sia pronta, fin dall’inizio del 2011, ad accettare e considerare le iniziative dei cittadini che porteranno la firma di un milione di cittadini EU. In un momento in cui, in alcuni Stati membri, assistiamo ad attacchi, più o meno manifesti, alla libertà dei mezzi di comunicazione e violazioni dei diritti democratici fondamentali, ritengo sia particolarmente importante che la Commissione europea, nel suo ruolo di guardiana dei trattati, presti maggiore attenzione alle decisioni governative che minacciano l’indipendenza dei mezzi di comunicazione che si occupano di informazione, il sistema di pesi e contrappesi democratici e lo stato di diritto e dovrebbe anche, se necessario, intervenire in difesa dei valori democratici fondamentali.</p>
    </intervention>
    <intervention id="2-794" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">In quanto donna e politico impegnato con tematiche relative alla parità di genere, sono delusa dal Programma di lavoro della Commissione per il 2011. Le donne sono state completamente dimenticate e trascurate da questo programma. Mi sono dovuta realmente impegnare per trovare almeno una volta il termine “donne” … nell’allegato. Anche in questo caso e cito “A secondo dell’esito della consultazione, la Commissione potrebbe adottare nel 2012 una proposta legislativa relativa alla conciliazione tra vita professionale e privata che ricomprenda anche la paternità ed il congedo filiale”. “A secondo”. “Potrebbe adottare”. “Nel 2012”. Questa frase proviene da una Commissione che a marzo si è affrettata a produrre la cosiddetta vuota “carta delle donne” e che ha trascurato il Parlamento quando si è trattato di negoziare la nuova strategia per l’uguaglianza di genere che, mi preme sottolinearlo, non è più concreta di questo Programma di lavoro della Commissione. Sapevamo in marzo che la carta del Commissario Reding era solo un documento di facciata privo di alcuna sostanza. Abbiamo chiesto più volte un testo legislativo forte, ma il Commissario Reding non ha dimostrato alcun interesse. Perché possiamo accettare un’Europa che sanziona gli Stati membri quando, dal punto di vista finanziario, non sono in linea con le norme e gli accordi comunitari, ma non possiamo accettare un’Europa che sanziona gli Stati membri che trascurano la parità di genere e compongono governi con pochi o nessun ministro donna?</p>
    </intervention>
    <intervention id="2-498" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Non sorprende che i tre paesi che hanno portato al fallimento dei negoziati sul bilancio siano contribuenti netti e, oltretutto, beneficiari della correzione di bilancio. Non vi è alcun dubbio che il Regno Unito abbia dato inizio alla battaglia obbligatoria per la correzione in suo favore. Le scuse avanzate da questi saccheggiatori del bilancio sono inconsistenti. E’ alquanto irresponsabile limitare la flessibilità di bilancio in un periodo di crisi. Dobbiamo, al contrario, aumentare la flessibilità. Il rifiuto di discutere delle nuove risorse finanziarie per il bilancio comunitario con il Parlamento, come previsto dal trattato di Lisbona, e il rifiuto di dialogare del quadro finanziario pluriennale, rappresentano una triste caricatura dell’umorismo britannico un tempo apprezzato.</p>
    </intervention>
    <intervention id="2-499" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Il Programma di lavoro della Commissione per il 2011 deve contenere una proposta di direttiva per la lotta alla violenza contro le donne e un programma comunitario per il finanziamento dello sport. La Commissione si è impegnata in questo senso ed è giunto il momento di intervenire. La violenza contro le donne è, al momento, la più grave manifestazione di discriminazione delle donne, nonché una violazione dei diritti umani. In Europa ben il 45 per cento delle donne – ovvero 100 milioni – è stato vittima di atti di violenza. Ogni giorno, tra l’uno e i due milioni di donne subiscono delle violenze. Non vi è alcuna giustificazione per i ritardi nella redazione di una direttiva su questo tema.</p>
      <p sl="pl">Vorrei inoltre richiamare l’attenzione sulla questione dello sport che, in seguito all’entrata in vigore del trattato di Lisbona, rientra nelle competenze dell’Unione europea. Ancora una volta, la Commissione, facendo appello alle restrizioni di bilancio a livello nazionale ed europeo, ha posticipato la presentazione di un programma UE in questo ambito. Temo che, se accetteremo un approccio di questo tipo, non vi sarà mai un programma, perché esisteranno sempre questioni più importanti dello sport. Tuttavia, la promozione dell’attività fisica porta evidenti benefici, in termini di un miglioramento della salute e del benessere degli europei, nonché della loro efficienza e produttività sul posto di lavoro. In questo modo è possibile ridurre le malattie e di conseguenza i costi a carico del servizio sanitario ed è utile anche per la lotta all’esclusione sociale. E’ altrettanto importante sfruttare il potenziale dei cittadini più anziani sul mercato del lavoro. Mi auguro che la Commissione prenderà in considerazione la questione, sollevata già molte volte, nelle sue proposte future relative alla disoccupazione e alla creazione di nuovi posti di lavoro.</p>
    </intervention>
  </section>
  <section id="creitem39" title="15. Agenda per nuove competenze e nuovi posti di lavoro (discussione)">
    <intervention id="2-502" speaker_id="4436" is_mep="True" mode="spoken" role="Presidente" name="Gianni PITTELLA" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="unknown">L'ordine del giorno reca la dichiarazione della Commissione sull'Agenda per nuove competenze e nuovi posti di lavoro.</p>
    </intervention>
    <intervention id="2-503" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, oggi nell’Unione europea si contano 23 milioni di disoccupati: una cifra che corrisponde a un tasso di disoccupazione del 10 per cento circa.</p>
      <p sl="en">Questa situazione, che è frutto della crisi economica e finanziaria, comporta conseguenze drammatiche ma non ha impedito alla Commissione europea di proporre obiettivi ambiziosi nel quadro della strategia Europa 2020; l’Unione europea si è prefissa traguardi ambiziosi che dovrà cogliere in un futuro non troppo lontano.</p>
      <p sl="en">Come obiettivo generale, abbiamo stabilito un tasso di occupazione del 75 per cento, per uomini e donne, da raggiungere entro il 2020. Oggi stesso, poi, la Commissione ha adottato un’altra iniziativa faro nel quadro della strategia Europa 2020: “un’ agenda per nuove competenze e nuovi posti di lavoro”, che delinea i metodi con cui intendiamo muoverci verso il traguardo della piena occupazione.</p>
      <p sl="en">Essa va a integrare l’iniziativa faro “Gioventù in movimento”, che è stata adottata in settembre. Entrambe dovranno contribuire a raggiungere gli obiettivi che ci siamo prefissi per il 2020 in materia di occupazione e istruzione. Certo, la crisi ha cancellato milioni di posti di lavoro; certo, dobbiamo affrontare una concorrenza internazionale sempre più aspra: ma tutto questo non giustifica, da parte nostra, un’azione timida o esitante.</p>
      <p sl="en">Al contrario, deve costituire uno stimolo ad agire e dare forma al nostro futuro. Creare posti di lavoro più numerosi e di qualità superiore è un compito che è nelle nostre mani. La politica occupazionale è in gran parte di competenza degli Stati membri ma, in quanto responsabili politici a livello di Unione europea, noi membri della Commissione, insieme al Parlamento europeo e alle parti sociali, dobbiamo fare la nostra parte. Dobbiamo mettere in condizioni di lavorare effettivamente tutti coloro che sono in grado di farlo. Dobbiamo permettere alla forza lavoro di generare nuove idee e di avviare nuove imprese. Dobbiamo consentire alla generazione più giovane di trarre profitto dal modello sociale che abbiamo sviluppato. Dobbiamo garantire a tutti i lavoratori una migliore qualità del lavoro e migliori condizioni di lavoro. L’agenda per nuove competenze e nuovi posti di lavoro definisce l’azione da intraprendere in quattro settori: il funzionamento dei mercati del lavoro; le competenze; la qualità del lavoro e le condizioni di lavoro; e infine la creazione di posti di lavoro.</p>
      <p sl="en">L’agenda propone 13 azioni specifiche a livello di Unione europea, da portare avanti in partenariato con i governi, le parti sociali e la società civile.</p>
      <p sl="en">In primo luogo, dobbiamo garantire un miglior funzionamento dei nostri mercati del lavoro grazie a riforme del lavoro che assicurino la necessaria dose di flessibilità e sicurezza. Una delle lezioni che abbiamo appreso negli ultimi due anni è che le politiche di flessicurezza hanno contribuito a farci superare la crisi.</p>
      <p sl="en">Ora proponiamo di discutere con gli Stati membri e le parti sociali tutti gli elementi della flessicurezza e i metodi per migliorarli, sulla base di principi comuni di flessicurezza dell’Unione europea.</p>
      <p sl="en">L’agenda prevede accordi contrattuali flessibili ma affidabili, apprendimento permanente in senso lato, politiche attive del mercato del lavoro e sistemi moderni di sicurezza sociale.</p>
      <p sl="en">Esistono nell’Unione europea mercati del lavoro fortemente segmentati, in cui lavoratori che godono di contratti di lavoro sicuri e a tempo indeterminato coesistono, e qualche volta lavorano insieme nel medesimo luogo di lavoro svolgendo le stesse mansioni, con lavoratori che dispongono solo di contratti a tempo determinato, con scarse salvaguardie sociali ed esigue possibilità di ottenere un lavoro a tempo indeterminato.</p>
      <p sl="en">Per migliorare la situazione e ridurre le sperequazioni esistenti, l’agenda approvata oggi suggerisce, tra le possibili soluzioni da discutere, quella di estendere l’uso di accordi contrattuali a tempo indeterminato che prevedano un periodo di prova sufficientemente lungo e un aumento graduale dei diritti di protezione sociale, accesso a formazione, apprendimento permanente e servizi di orientamento professionale per tutti i lavoratori.</p>
      <p sl="en">Nel corso del tempo, questo sistema permetterebbe ai lavoratori di acquisire pieni diritti, mentre le imprese disporrebbero, durante il periodo di prova, di una flessibilità sufficiente ma decrescente, così da eliminare gli ostacoli che spesso scoraggiano gli imprenditori dall’assumere nuovi lavoratori per il lungo periodo.</p>
      <p sl="en">In secondo luogo, dobbiamo fornire ai lavoratori le competenze adatte ai posti di lavoro che il mercato offrirà oggi e in futuro. Sappiamo che, anche in questo periodo, alcuni imprenditori hanno difficoltà a coprire i posti di lavoro vacanti, in quanto non riescono a reperire personale dotato di competenze adeguate.</p>
      <p sl="en">Da tutto questo emerge non solo che occorrono maggiori competenze – che devono poi essere le competenze di volta in volta necessarie – ma anche che nel mercato del lavoro dell’Unione europea si registrano persistenti squilibri tra competenze disponibili ed esigenze.</p>
      <p sl="en">Nel futuro prevedibile, la carenza di manodopera in alcuni settori potrebbe addirittura aggravarsi rispetto a oggi: personale qualificato in materia di TIC, medici, infermieri, ricercatori, e lavoratori dotati delle competenze verdi che ci aiuteranno a passare a un’economia più verde.</p>
      <p sl="en">A questo proposito “agenda per nuove competenze e nuovi posti di lavoro” propone strumenti pratici. Introdurremo maggiore trasparenza per le esigenze in materia di competenze e cercheremo di far meglio combaciare domanda e offerta, in particolare tramite la panoramica europea delle competenze, affinché i cittadini possano verificare più agevolmente le competenze più richieste ora e in futuro. Il Commissario, signora Vassiliou, potrà illustrarvi più ampiamente questo punto. È chiaro in ogni caso che dobbiamo collaborare strettamente con tutte le parti interessate per colmare il divario che separa istruzione e formazione e mondo del lavoro.</p>
      <p sl="en">In terzo luogo, proponiamo di migliorare la qualità del lavoro e le condizioni di lavoro. In questo campo l’Unione europea si è data una legislazione assai ambiziosa, che ora è necessario rivedere. L’esperienza maturata in fatto di applicazione ci indica i momenti e i settori in cui esistono margini di miglioramento. Dobbiamo garantire un miglior funzionamento della legislazione stessa, che deve porsi in linea con le nuove forme di lavoro e la nuova tecnologia e deve diventare più facile da comprendere e da applicare sia per i cittadini che per le imprese.</p>
      <p sl="en">In pratica, proponiamo di riesaminare la direttiva sull’orario di lavoro e di formulare una proposta legislativa finalizzata a migliorare l’attuazione della direttiva sul distacco dei lavoratori; presenteremo inoltre proposte in materia di salute e sicurezza sul lavoro.</p>
      <p sl="en">Oltre a riesaminare la legislazione comunitaria, l’agenda per nuove competenze e nuovi posti di lavoro propone un approccio integrato che comprende i cosiddetti strumenti non vincolanti, dai codici di condotta alle raccomandazioni e alle linee guida attuative, dalle valutazioni mediante parametri di riferimento allo scambio di buone pratiche.</p>
      <p sl="en">Sono ansioso di discutere questi problemi con voi e confido che insieme al Parlamento europeo, agli Stati membri e alle parti sociali potremo garantire una maggiore efficienza.</p>
      <p sl="en">Un’ultima, ma non certo meno importante osservazione: dobbiamo creare più occupazione. La creazione di nuovi posti di lavoro è necessaria per la crescita, ma troppi ostacoli si frappongono. Proponiamo quindi di migliorare le condizioni quadro per la creazione di occupazione, soprattutto nei settori più dinamici e a più alta intensità di R&amp;S, riducendo gli oneri amministrativi e le imposte sul lavoro, e aiutando gli imprenditori.</p>
      <p sl="en">Proponiamo pure un’azione tesa a promuovere l’imprenditorialità e a sostenere coloro che si accingono ad avviare un’impresa o l’hanno avviata di recente.</p>
      <p sl="en">A tal proposito, non si insisterà mai troppo sull’importanza del nuovo strumento di microfinanziamento, come mezzo per aiutare i singoli cittadini a creare le proprie imprese. L’Unione europea è ricchissima di talenti: dobbiamo far sì che le idee e le innovazioni che stanno fiorendo conducano alla creazione di posti di lavoro di qualità.</p>
      <p sl="en">Oggi la Commissione ha presentato le proprie priorità, relative ai metodi per avanzare verso la piena occupazione. Con la collaborazione di tutti noi, un’agenda per nuove competenze e nuovi posti di lavoro può segnare un vero salto di qualità. Vi invito a fare tutti la vostra parte, per realizzare l’impresa comune di giungere alla piena occupazione in Europa.</p>
    </intervention>
    <intervention id="2-504" speaker_id="photo_generic" name="Androulla Vassiliou" is_mep="True" mode="spoken">
      <p sl="en">membro della Commissione. – Signor Presidente, sono particolarmente lieta di presentare, insieme al Commissario Andor, la nuova iniziativa faro “Un’agenda per nuove competenze e nuovi posti di lavoro”. Istruzione e formazione di migliore qualità sono un elemento fondamentale per fornire ai cittadini le competenze necessarie a trovare lavoro, mantenere il lavoro e prepararsi ai lavori del futuro.</p>
      <p sl="en">Per tale motivo dobbiamo investire nelle persone e nella loro capacità di innovare, creare nuove imprese e nuovi posti di lavoro. Senza significativi e prolungati investimenti in competenze di alto livello e nell’istruzione, le nostre economie stenteranno a uscire rapidamente dalla crisi. Le competenze sono il nocciolo della strategia Europa 2020 per una crescita intelligente, sostenibile e inclusiva. Ecco perché due iniziative faro, “Gioventù in movimento” e “Un’agenda per nuove competenze e nuovi posti di lavoro”, sono dotate di un’importante dimensione in materia di istruzione e formazione, oltre che di occupazione.</p>
      <p sl="en">Oggi, con quest’iniziativa, intendiamo avviare una riflessione sul modo in cui istruzione e formazione possono contribuire a farci raggiungere un tasso di occupazione del 75 per cento entro il 2020. Secondo le previsioni, il numero di posti di lavoro occupati da personale altamente qualificato aumenterà di 16 milioni di unità entro il 2020, mentre quello dei posti di lavoro occupati da lavoratori poco qualificati è destinato a diminuire di 12 milioni circa nello stesso periodo. In Europa, oltre 80 milioni di adulti lamentano gravi carenze in fatto di competenze fondamentali. Occorre dunque agire con urgenza, soprattutto per quanto riguarda l’istruzione.</p>
      <p sl="en">In primo luogo, come ha già notato il Commissario Andor, dobbiamo riconoscere che l’apprendimento permanente rappresenta uno dei pilastri fondamentali delle strategie di sicurezza flessibile, allo scopo di garantire un miglior funzionamento del nostro mercato del lavoro. È una diagnosi che ci trova tutti d’accordo. Le competenze possono garantire e migliorare i processi di transizione sul mercato del lavoro, ma in Europa l’apprendimento permanente non è ancora realtà. Il miglioramento delle competenze non deve costituire un lusso riservato ai lavoratori altamente qualificati; è una necessità per tutti. In tutti gli Stati membri, i lavoratori poco qualificati hanno scarse opportunità di partecipare alla formazione continua; questa situazione dovrà cambiare grazie agli sforzi congiunti di tutte le parti in causa: governi, datori di lavoro e cittadini.</p>
      <p sl="en">In secondo luogo, dobbiamo fornire ai cittadini le competenze necessarie all’occupazione. L’Europa non ha bisogno solo di migliorare le competenze di coloro che sono già entrati nel mercato del lavoro; deve anche provvedere affinché i cittadini si dotino sin dall’inizio della combinazione di competenze giuste per adattarsi e progredire in una società in rapido mutamento. In primo luogo dobbiamo prevedere in maniera più precisa le competenze richieste sul mercato del lavoro. Tenendo presente tale obiettivo, presenteremo una panoramica europea delle competenze, che oltre a indicare quali siano le competenze ricercate dai datori di lavoro servirà a prevedere le competenze che saranno richieste in futuro. Per preparare i giovani a entrare nel mercato del lavoro e ad adattarsi a ricoprire mansioni che forse oggi ancora non esistono, dobbiamo far sì che i sistemi di istruzione riescano a fornire la giusta combinazione di competenze. Occorre dedicare un’attenzione particolare alle competenze fondamentali in fatto di alfabetizzazione, calcolo e scienze.</p>
      <p sl="en">È importantissimo combattere con grande accanimento i fenomeni della dispersione scolastica e del basso rendimento scolastico. Per tale motivo ho deciso di varare, in gennaio, un gruppo di alto livello sull’alfabetizzazione. Inoltre, per sviluppare una società basata sulla conoscenza, è necessario che i nostri ragazzi ottengano risultati migliori in scienze, matematica e tecnologia. Dobbiamo però concentrare i nostri sforzi sull’acquisizione di competenze trasversali, che sono elementi cruciali per l’occupabilità: per esempio le competenze linguistiche, l’alfabetizzazione informatica o l’imprenditorialità e le competenze legate alla capacità di prendere iniziative. A mio avviso, è altrettanto importante agire per sviluppare le competenze che si renderanno necessarie per i lavori del futuro: nel campo dell’energia rinnovabile, dell’edilizia verde, dei trasporti intelligenti e della promozione dei servizi elettronici nel campo della sanità (e-health), solo per fare qualche esempio.</p>
      <p sl="en">Infine, persino in questo periodo di crisi e di alti tassi di disoccupazione, alcuni datori di lavoro segnalano di incontrare difficoltà nel reperire i lavoratori. L’agenda invita perciò a far combaciare meglio le competenze dei lavoratori con le opportunità occupazionali, e a sfruttare il potenziale dell’Europa. A tale scopo intendo proporre un passaporto europeo delle competenze, che consenta ai cittadini di registrare le proprie competenze in maniera chiara e comparabile; il passaporto si fonderà sul popolare CV di Europass. Faccio notare, infine, che da sole né l’istruzione né l’occupazione sono in grado di fornire la giusta combinazione di competenze.</p>
      <p sl="en">Dobbiamo cercare nuove forme di cooperazione e partenariato con gli istituti di istruzione e formazione, le imprese e le altre parti interessate, compresi i sindacati e i servizi pubblici per l’impiego.</p>
      <p sl="en">Signor Presidente, onorevoli deputati, con Europa 2020 noi indichiamo i nostri obiettivi e le nostre aspirazioni. È giunto il momento di avviarci verso la realizzazione di tali aspirazioni e di definire una strategia di riforme. L’agenda per nuove competenze e nuovi posti di lavoro illustra i metodi con cui l’Europa può contribuire alla realizzazione di tali obiettivi. Per uscire dalla crisi occorre sviluppare in Europa un’economia competitiva e basata sulla conoscenza, che offra nel nostro continente un maggior numero di posti di lavoro di migliore qualità.</p>
    </intervention>
    <intervention id="2-505" speaker_id="23819" name="Csaba ŐRY" is_mep="True" mode="spoken" nationality="Hungary" birth_date="12-05-1952" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">a nome del gruppo PPE. – Signor Presidente, signori Commissari, in omaggio alle tradizioni del nostro Parlamento noi di solito esaminiamo le proposte con spirito costruttivo ma critico; in quest’occasione devo però manifestare favore e sostegno incondizionati per i concetti appena espressi. Mi sembra convincente soprattutto la definizione formulata dal Commissario Andor, per quanto riguarda la piena occupazione: a chiunque ne abbia la capacità e la volontà, occorre fornire l’opportunità e i mezzi per lavorare.</p>
      <p sl="hu">Sono favorevole pure alle quattro priorità principali: miglior funzionamento dei mercati del lavoro, migliore qualità del lavoro, politiche più incisive per promuovere la creazione di posti di lavoro e migliori condizioni di lavoro, anche se ci rendiamo conto che non sarà facile raggiungere questi obiettivi. Concordiamo con le affermazioni fatte in materia di flessicurezza, anche se – devo dire – è giunto ormai il momento di discutere i dettagli. È un termine che usiamo assai spesso, e il cui significato interpretiamo in molti modi diversi.</p>
      <p sl="hu">In armonia con i principi fondamentali del “legiferare meglio”, giudichiamo necessario reagire al mutare delle condizioni di lavoro. È quindi giustificato rivedere la direttiva sull’orario di lavoro, anche se desidero sottolineare che non sentiamo la necessità di introdurre una nuova direttiva al posto della direttiva sul distacco dei lavoratori; siamo però pronti a discutere l’attuazione e l’esperienza maturata nel corso dell’attuazione stessa, apportando, se necessario, degli emendamenti. Vorrei comunque attirare l’attenzione sulla regolamentazione delle forme di lavoro atipiche. Si riscontrano qui relazioni completamente nuove tra datori di lavoro e lavoratori, sia per quanto riguarda la sicurezza sociale, sia per le altre condizioni; di conseguenza, in questo campo vi sono ovviamente molte lacune da colmare.</p>
      <p sl="hu">Occorre incrementare la mobilità e dedicare maggiore attenzione alla cooperazione dei servizi statali per l’impiego. Infine, signor Presidente – so che il tempo sta per scadere – sono completamente d’accordo con la constatazione che, in un certo senso, le basse qualifiche costano più della crisi. A vantaggio di tutti, dobbiamo quindi continuare a pensare in termini di formazione adeguata e flessibile, riconoscendo la possibilità della formazione formale e informale.</p>
    </intervention>
    <intervention id="2-506" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">a nome del gruppo S&amp;D. – Signor Presidente, ho ascoltato le dichiarazioni dei due Commissari con grande soddisfazione. In tempi di crisi, e specialmente di crisi acuta, ci occorre una visione, e queste due dichiarazioni ci offrono appunto una visione; sono ambiziose, e indicano quattro obiettivi che, penso, qualsiasi cittadino europeo sarà pronto a sostenere.</p>
      <p sl="el">Però – per quanto il panorama sia roseo, c’è sempre un “però” – desidero in primo luogo sollevare la questione della sicurezza. Flessibilità e sicurezza devono procedere di pari passo, e a nostro parere la priorità va assegnata alla sicurezza. La questione della istruzione e della formazione è assolutamente essenziale: infatti – come ha giustamente notato il Commissario Andor – non abbiamo solamente bisogno di nuove competenze, ma dobbiamo anche indirizzare le vecchie competenze nella direzione che desideriamo. Vi sono problemi relativi all’imprenditorialità: dobbiamo agevolare i giovani che desiderano avviare la propria impresa, e dobbiamo agevolare le imprese che desiderano assumere un maggior numero di lavoratori.</p>
      <p sl="el">Concludo con un cenno alla brillante idea del Commissario, signora Vassiliou: il passaporto europeo delle competenze. È un tema che mi fa immediatamente pensare a lavoratori distaccati, per cui mi chiedo: se io, dotata di un passaporto che segnala competenze eccezionali, provengo dal paese A e vado a lavorare nel paese B, la questione del mio contratto di lavoro sarà stata risolta? Siamo con lei; eserciteremo ogni controllo e lotteremo al suo fianco.</p>
    </intervention>
    <intervention id="2-507" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">a nome del gruppo ALDE. – Signor Presidente, signor Commissario, mi occuperò di una sola delle vostre quattro priorità: politiche più incisive per promuovere la creazione di posti di lavoro e la domanda di forza lavoro.</p>
      <p sl="en">Secondo questo documento la ripresa economica deve basarsi su una crescita foriera di occupazione, ma dopo la crisi economica in Europa la crescita economica è stata debole e irregolare. Come deputata irlandese al Parlamento europeo, comprendo benissimo le esortazioni ad attuare misure di austerità, che ci vengono rivolte; c’è però il concreto timore che ciò soffochi qualsiasi opportunità di crescita.</p>
      <p sl="en">Ecco quindi la mia domanda: quest’agenda per i nuovi posti di lavoro e la crescita si applicherà o no all’Irlanda o alla Grecia o, se è per questo, a qualsiasi altro paese che debba applicare queste rigide misure di austerità? Da dove verrà la crescita, e di conseguenza da dove verrà l’occupazione?</p>
      <p sl="en">Questo documento contiene idee eccellenti; non sto cercando di svalutarle. Un punto cruciale è il modo di collegare investimenti, ricerca e sviluppo e innovazione da un lato, e il processo produttivo dall’altro. È assolutamente necessario connettere strettamente i due elementi.</p>
      <p sl="en">Le proposte tese a coinvolgere l’economia sociale, le cooperative, le mutue e le microimprese nel costante sforzo di offrire opportunità occupazionali a livello locale giungono nel momento più opportuno; sono profondamente convinta che una mobilitazione a livello locale, senza scopo di lucro, attuata per mezzo delle mutue, possa rappresentare un volano per lo sviluppo sostenibile.</p>
      <p sl="en">Incoraggiando l’imprenditorialità consentiremo ai cittadini di svolgere un ruolo concreto nella ripresa economica. Far combaciare competenze e opportunità di lavoro è un elemento cruciale, ma nutro forti preoccupazioni su molti aspetti, signor Commissario.</p>
      <p sl="en">La settimana scorsa ho organizzato in Parlamento una riunione su malattie mentali e inclusione sociale; una gentile signora austriaca è intervenuta dicendo che i politici devono smetterla di parlare di occupazione e crescita: non gli crede nessuno! Non so quel che ne pensa lei, signor Commissario, ma per quanto mi riguarda queste parole mi hanno turbato. Non dico che un tale stato d’animo sia generalizzato, ma si sta comunque diffondendo, e proprio per questo – mi sembra – le parole che pronunciamo in questa sede devono tradursi in azione.</p>
      <p sl="en">È una questione davvero urgente, e dobbiamo cominciare a pensare fuori dagli schemi. Sì ai posti di lavoro verdi, sì al lavoro informatico, ma non dobbiamo dimenticare i posti di lavoro locali e – come ho già detto – la promozione di un’etica del no profit, che non dovrà sostituire, bensì controbilanciare quel modello fondato sul profitto che proprio ora minaccia l’euro e la stabilità dell’Unione.</p>
    </intervention>
    <intervention id="2-508" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, Commissari Vassiliou e Andor, ci attendevamo grandi cose dall’agenda per nuove competenze e nuovi posti di lavoro. Essa doveva fornire l’impulso che avrebbe aiutato i lavoratori europei a prepararsi ai cambiamenti ambientali. Ma soprattutto, dopo che il Parlamento aveva avanzato una serie di idee nella sua risoluzione sui posti di lavoro verdi, ci attendevamo che la Commissione raccogliesse queste idee per svilupparle e proporre poi misure specifiche che indicassero i metodi per creare nuovi posti di lavoro grazie al cambiamento ambientale, o per adattare i posti di lavoro esistenti così da conservarli e rendere la società industriale europea più verde, a vantaggio dei lavoratori. E voi invece che cosa avete fatto? Avete riesumato il vecchio tema della flessicurezza. Credete davvero che la deregolamentazione possa creare nuovi posti di lavoro? Abbiamo appena dovuto constatare che i posti di lavoro precari sono i primi a scomparire durante una crisi.</p>
      <p sl="de">Posso solo dire che vi sbagliate, se pensate che un’economia sostenibile, basata sulla conoscenza, possa svilupparsi sui fondamenti dell’insicurezza e delle cattive condizioni di lavoro. Voi puntate alla povertà attraverso il lavoro, non all’incremento della prosperità; ma la povertà non è amica del progresso. Per fare progressi in campo ambientale, ci occorre un programma di istruzione e formazione di ampio respiro per tutti i lavoratori dipendenti, e soprattutto per quelli di livello inferiore. Vi esorto a continuare a lavorare a quest’agenda, introducendo i miglioramenti indispensabili.</p>
    </intervention>
    <intervention id="2-509" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">a nome del gruppo EFD . – Signor Presidente, onorevoli colleghi, il mio intervento non vuole essere il solito esercizio retorico euroscettico, ma un impulso affinché l'UE cominci a badare più al contenuto che al contenitore e abbandoni la propaganda a favore della concretezza.</p>
      <p sl="it">Fallita la strategia di Lisbona, l'Europa ha confezionato il nuovo slogan "UE 2020", ma nei fatti non ha dato nessuna risposta innovativa ai problemi occupazionali. I dati lo confermano: il tasso di disoccupazione in Europa è al 9,6%, quello giovanile al 20,2%. In Italia, terzo contribuente netto al bilancio UE, la situazione per i giovani è ancora più drammatica, col 25,9% di ragazzi senza un'occupazione.</p>
      <p sl="it">Nell'Europa che vorrei non esistono sprechi di risorse nelle campagne promozionali, ma investimenti efficienti affinché l'offerta formativa prepari i professionisti per il settore del mercato interno, dove esistono concrete opportunità occupazionali.</p>
      <p sl="it">Concludo ribadendo l'importanza di investire nella formazione professionale, simbolo dell'eccellenza dei nostri territori. Il mondo dell'artigianato offre un potenziale di occupazione e un patrimonio di conoscenza unico a cui deve essere affidato il compito di sostenere la competitività del sistema Europa.</p>
    </intervention>
    <intervention id="2-510" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, signora Commissario, signor Commissario, ci poniamo l'obiettivo di individuare le necessità del mercato del lavoro nei prossimi anni. Stiamo quindi parlando del futuro dei giovani europei, delle professioni e delle economie che da domani sosterranno la nostra comunità.</p>
      <p sl="it">Da troppo tempo dibattiamo su quali tipi di lavoro saranno disponibili tra dieci anni, su come cambieranno le qualifiche e le competenze richieste in tutta l'Unione. Ci chiediamo continuamente se l'istruzione e la formazione impartite oggi ai cittadini europei saranno utili per trovare facilmente un lavoro.</p>
      <p sl="it">Mi chiedo come concretamente la Commissione europea intenda adottare nuove misure per conseguire gli obiettivi che si è posta. Siamo certi di conoscere tutte le necessità dei giovani? Siamo sicuri che l'e-learning sia la soluzione, oppure possiamo studiare nuove forme di istruzione e formazione più incisive? Rimangono solo sei mesi per concludere il progetto pilota lanciato a maggio 2010 per cui è già tempo di bilanci. Conseguiremo risultati positivi? Saranno incoraggianti? Dobbiamo puntare a formare i giovani con politiche europee di istruzione che sappiano anticipare necessità future.</p>
      <p sl="it">Ho sentito poco fa un lungo elenco di "dobbiamo fare". Per usare una terminologia medica, ho sentito parlare di tanta diagnosi e di poca cura. Non dobbiamo limitarci alla pura demagogia ma lavorare con idee concrete, come esige la strategia Europa 2020. È questa la sfida che tutti gli Stati membri devono affrontare insieme alle imprese ed è questa la migliore eredità che possiamo lasciare ai nostri figli.</p>
    </intervention>
    <intervention id="2-511" speaker_id="96998" name="Evelyn REGNER" is_mep="True" mode="spoken" nationality="Austria" birth_date="24-01-1966" birth_place="Wien" m_state="AT">
      <p sl="de">Signor Presidente, Commissari Andor e Vassiliou, le nuove competenze per una nuova occupazione sono un argomento importantissimo. Perché? Perché qui è in gioco il nostro futuro. Non si tratta solo di superare faticosamente le sfide che già conosciamo, come il cambiamento demografico e la crisi economica; c’è anche il fatto che qualifiche supplementari offriranno ai cittadini l’opportunità di progettare i posti di lavoro del futuro e dunque di contribuire attivamente a un’economia innovativa.</p>
      <p sl="de">Commissario Andor, lei fa bene a sottolineare fortemente l’importanza del partenariato sociale. Vorrei però incoraggiare la Commissione a concentrare l’attenzione sulle condizioni di lavoro e sul logorio fisico – e soprattutto mentale – prodotto da un’intensa vita lavorativa. Quale vantaggio trae la società se i cittadini offrono prestazioni elevate nel breve periodo, ma a lungo andare bruciano ogni energia riducendosi a rottami? Evidentemente nessuno. Perciò la valutazione sistematica dell’acquis communautaire deve basarsi su tale approccio e non su quello della miglior regolamentazione.</p>
      <p sl="de">Per quanto riguarda poi la flessicurezza, non approvo la proposta della Commissione riguardante una sorta di contratto di lavoro introduttivo, che offrirebbe pieni diritti occupazionali solo dopo un certo periodo di tempo. Mi sembra alquanto meschino trattare in questo modo i giovani, che sono così importanti per il nostro futuro, proprio all’inizio della loro carriera professionale. Tutto questo significa forse che la Commissione sta praticamente alzando bandiera bianca in materia di rapporti di lavoro precari? Aspetto con ansia che la Commissione compia qualche progresso in questo campo.</p>
    </intervention>
    <intervention id="2-512" speaker_id="96831" name="Jutta STEINRUCK" is_mep="True" mode="spoken" nationality="Germany" birth_date="01-09-1962" birth_place="Ludwigshafen" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, Commissari Andor e Vassiliou, è vero che la lotta contro la disoccupazione e l’obiettivo della piena occupazione rappresentano insieme uno dei nostri compiti più urgenti. Come ha detto l’onorevole Harkin, i cittadini d’Europa non vogliono concetti astratti; vogliono soluzioni concrete. Desidero ringraziarvi per la vostra iniziativa; scorgo numerosi spunti positivi, ricordati anche da due colleghe del mio gruppo. Giudico però necessari alcuni miglioramenti, poiché incrementando flessibilità e mobilità non si riuscirà a creare un solo nuovo posto di lavoro; a questo proposito vorrei associarmi alle osservazioni dell’onorevole Schroedter. In Europa abbiamo bisogno di posti di lavoro sicuri e di buona qualità; tocca agli Stati membri e alle imprese garantire che si tratti di posti di lavoro a tempo indeterminato, che assicurino ai cittadini un reddito dignitoso. Questa situazione dovrà diventare nuovamente una norma generale, ed è questo il fine cui dobbiamo tendere a livello europeo, scegliendo la direzione più opportuna.</p>
      <p sl="de">Nell’agenda, voi menzionate nuove forme di contratti di lavoro che comportano diritti più limitati per i lavoratori che sono all’inizio della carriera; li definite accordi contrattuali a tempo indeterminato che prevedano un periodo di prova sufficientemente lungo. A mio avviso, un simile espediente non creerà assolutamente nuovi posti di lavoro. L’esperienza dimostra – come in Germania il governo socialdemocratico ha dovuto constatare alcuni anni fa – che indebolire i diritti dei lavoratori non significa assolutamente creare nuovi posti di lavoro. Misure di tal genere non fanno altro che trasformare i posti di lavoro sicuri in posti di lavoro precari. Non dobbiamo consentire che ciò avvenga in futuro.</p>
    </intervention>
    <intervention id="2-513" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, questo dibattito giunge in un momento particolarmente opportuno, in cui la ripresa economica dell’Unione europea rimane fragile e gli Stati membri devono ancora far fronte a una situazione di depressione sul mercato del lavoro.</p>
      <p sl="ro">È questo il motivo per cui la società europea deve diventare una società basata sulla conoscenza. L’Unione europea deve instaurare un rapporto più corretto tra domanda e offerta di lavoro, e deve adoperarsi per dotare la forza lavoro delle competenze necessarie a ricoprire i posti di lavoro di nuova creazione.</p>
      <p sl="ro">Per quanto riguarda la Romania, l’ultima relazione di monitoraggio della Commissione segnala che il mercato del lavoro si è stabilizzato a partire dall’inizio del 2010. La ripresa non può tuttavia accompagnarsi immediatamente a una riduzione della disoccupazione. Purtroppo, i giovani romeni rimangono uno dei gruppi più duramente colpiti: oltre il 20 per cento di essi è privo di occupazione.</p>
      <p sl="ro">Da questo punto di vista, lo strumento della Commissione europea mi sembra utile, dal momento che il suo obiettivo principale è la partecipazione dei giovani al mercato del lavoro.</p>
    </intervention>
    <intervention id="2-514" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signor Presidente, se si discute il tema della disoccupazione è certamente necessario denunciare con forza la disoccupazione giovanile, che equivale al doppio – e in qualche paese al quadruplo – della media europea. Apprezzo l’agenda presentata assai più della strategia.</p>
      <p sl="sk">Dobbiamo adottare misure specifiche a sostegno dell’occupazione e di un monitoraggio effettivo. È assolutamente necessario incoraggiare la cooperazione tra i ministeri nazionali del lavoro e dell’istruzione, ed elaborare una strategia di lungo periodo concernente le competenze che il mercato del lavoro richiederà in futuro ai cittadini potenzialmente in cerca di lavoro, e non solo le competenze richieste oggi.</p>
      <p sl="sk">L’istruzione e la formazione professionale sono un processo di lungo periodo; di conseguenza è necessario conoscere le competenze di cui avremo bisogno fra dieci anni – e non solo oggi – così da poter sostenere la prossima generazione. La signora Commissario ha ricordato la necessità di migliorare l’istruzione e investire nelle persone; su tutto questo concordo pienamente con lei. Solo destinando maggiori investimenti all’istruzione dei giovani riusciremo a creare una generazione competitiva e un’Unione europea migliore.</p>
      <p sl="sk">Invito perciò gli Stati membri dell’Unione europea a non tagliare i bilanci destinati all’istruzione e alla gioventù, ma anzi a incrementarli, proprio in un periodo difficile come questo. Ogni centesimo in più speso per l’istruzione frutterà un profitto cento volte maggiore, grazie a una generazione futura forte e soddisfatta.</p>
    </intervention>
    <intervention id="2-515" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, queste misure devono puntare essenzialmente a utilizzare nel miglior modo possibile le risorse umane disponibili nell’ambito dell’Unione europea, evitando così l’opzione dell’immigrazione di massa. In termini specifici, questo significa sviluppare nuove competenze di lungo periodo, che corrispondano ai nuovi requisiti del mercato del lavoro. Ci occorre un programma di formazione ulteriore per quei cittadini che hanno interrotto l’istruzione a scuola, nel corso dell’apprendistato o durante l’università.</p>
      <p sl="de">Sono inoltre necessari incentivi per l’istruzione ulteriore, le misure di riqualificazione e l’apprendimento permanente. Nel 2011, quando il mercato del lavoro si aprirà ai paesi dell’Europa orientale, l’Unione europea sarà costretta ad adottare misure a tutela dei cittadini degli Stati membri che saranno colpiti più direttamente dall’apertura del mercato del lavoro. I lavoratori meno qualificati e i collaboratori indipendenti saranno le prime vittime di questa trasformazione. Mi attendo che la Commissione fornisca a questi cittadini una tutela adeguata contro la disoccupazione, il lavoro sottopagato e il dumping sociale.</p>
    </intervention>
    <intervention id="2-517" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, signora Commissario, signor Commissario, non vi è dubbio che in un momento di così grande difficoltà dell'Unione europea, il fatto di avere il coraggio e la determinazione di portare avanti un'iniziativa come quella presentata dai Commissari non può che essere registrato con grande favore.</p>
      <p sl="it">Una formazione più mirata, un'istruzione reale e orientata ad acquisire conoscenze e abilità che servono al mercato del lavoro, una valorizzazione dei giovani che passi dalla loro formazione e dalle loro conoscenze che devono essere arricchite quotidianamente, un mercato del lavoro che necessita sì di nuove competenze ma che ha bisogno di utilizzare al meglio i flussi migratori.</p>
      <p sl="it">I quattro obiettivi sono positivi, ma non vi è dubbio che bisogna far funzionare al meglio i tanti strumenti che la Commissione ha ancora oggi a disposizione. Bisogna avere lungimiranza e avvedutezza, ma nel contempo la nuova frontiera della tecnologia deve orientare queste scelte di modo che la strategia 2020 sia coerente con una formazione attenta e una volontà reale di agevolare un mercato del lavoro che sia al servizio della società europea e soprattutto al servizio dei giovani.</p>
    </intervention>
    <intervention id="2-518" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, la preoccupazione principale dei cittadini europei è quella di conservare il posto di lavoro.</p>
      <p sl="ro">A causa della crisi economica e finanziaria, il tasso di disoccupazione ha raggiunto il 10 per cento, mentre quello della disoccupazione giovanile tocca il 20 per cento. I giovani e gli ultracinquantenni – che hanno difficoltà a trovare lavoro – sono spesso costretti ad accettare contratti di lavoro a tempo determinato, oppure un lavoro inferiore alle qualifiche di cui dispongono.</p>
      <p sl="ro">L’agenda per nuove competenze e per la nuova occupazione deve collegarsi alla politica industriale e alla politica per l’innovazione dell’Unione europea. Per mantenere la competitività dell’Unione non dobbiamo limitarci a sviluppare capacità innovative; occorre pure ricreare la capacità produttiva, il che significa creare posti di lavoro nell’Unione europea.</p>
      <p sl="ro">Un’economia efficiente dal punto di vista ambientale richiede ovviamente nuove competenze.</p>
      <p sl="ro">Desidero attirare l’attenzione sull’alto tasso di dispersione scolastica: un numero sempre maggiore di giovani non riesce a frequentare la scuola secondaria o l’università. L’istruzione garantisce un futuro ai giovani, e per questo abbiamo il dovere di garantire ai giovani l’accesso all’istruzione.</p>
    </intervention>
    <intervention id="2-519" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Sono veramente lieto che i principi fondamentali di questa iniziativa faro mirante a promuovere e migliorare l’occupazione in Europa, per cogliere infine un traguardo ambizioso nel 2020, abbiano ricevuto un’accoglienza favorevole. Siamo naturalmente disponibili a discutere i vari dettagli sia ora che in una fase successiva.</p>
      <p sl="en">Vorrei soffermarmi su alcuni punti che sono stati analizzati, o anche criticati, nel corso del dibattito, e che in qualche caso richiedono ulteriori spiegazioni.</p>
      <p sl="en">In primo luogo, ci manteniamo fedeli al concetto di flessicurezza, ma ciò non significa sottolineare solo l’aspetto della flessibilità: in tal caso utilizzeremmo questo concetto nel modo che era consueto in passato.</p>
      <p sl="en">Vorrei illustrarvi alcuni esempi che riflettono in maniera chiara il periodo attuale e le nuove sfide che ci attendono.</p>
      <p sl="en">Vogliamo decisamente calibrare meglio questa iniziativa in rapporto al fattore età. Quando parliamo di apprendimento permanente, intendiamo accentuare particolarmente le opportunità di apprendimento permanente dei lavoratori più anziani; infatti dobbiamo presupporre che la vita professionale attiva si stia allungando e che sarà necessario fornire una maggiore assistenza ai cittadini nei cambiamenti o negli sviluppi della carriera.</p>
      <p sl="en">Dobbiamo concentrarci in maniera più precisa sui giovani, che costituiscono evidentemente un elemento fondamentale di Europa 2020. Però esiste già un’iniziativa faro distinta – “Gioventù in movimento” – che delinea in termini estremamente concreti gran parte delle iniziative e delle strategie concernenti la giovane generazione.</p>
      <p sl="en">I giovani sono una fascia d’età per cui non intendiamo introdurre un livello più elevato di flessibilità: ce n’è già abbastanza. Per i giovani lavoratori c’è più flessibilità in Europa che negli Stati Uniti. Desideriamo incoraggiare un aumento della mobilità, poiché riteniamo che la generazione più giovane sia in grado di sfruttare meglio l’integrazione del mercato del lavoro europeo, maturando competenze e migliorando la competitività valendosi non solo del mercato in sé, ma anche delle istituzioni offerte dall’Unione europea.</p>
      <p sl="en">Mi riferivo a migliori condizioni di lavoro e a posti di lavoro di qualità; mi rammarico che l’onorevole Schroedter non abbia compreso perfettamente questo punto. Vogliamo affrontare la segmentazione, che costituisce una delle più importanti sfide dell’attuale mercato del lavoro europeo, e abbiamo offerto un esempio estremamente concreto: l’accordo contrattuale a tempo indeterminato con un periodo di prova sufficientemente lungo, che può essere utile. Non si tratta di togliere i contratti a tempo indeterminato a chi già ne fruisce, bensì di aiutare chi finora ha ottenuto solo contratti a breve termine o a tempo determinato, a raggiungere finalmente un contratto a tempo indeterminato e a cominciare ad accumulare diritti. Ciò servirà, in qualche misura, a creare nuovi posti di lavoro, ma soprattutto a creare maggiori diritti. Se vogliamo discutere di posti di lavoro di qualità, anche questo è un punto assai importante.</p>
      <p sl="en">Se poi parliamo di investire nel capitale umano, non dobbiamo dimenticare che il Fondo sociale europeo serve appunto a sostenere tutte le iniziative di questo tipo in tutti gli Stati membri; ci auguriamo che esso continui a rappresentare, per l’Unione europea, un efficace strumento di sostegno per tutte le iniziative riguardanti l’occupazione e l’inclusione sociale.</p>
      <p sl="en">Queste iniziative si estendono su un arco di dieci anni e abbracciano tutti gli Stati membri; non si tratta di affrontare situazioni di emergenza finanziaria a breve termine in alcuni Stati membri. Non possiamo partire dal presupposto che i prossimi dieci anni trascorreranno nel costante travaglio di continue emergenze finanziarie. Questa politica non può essere ovviamente tanto specifica da affrontare la situazione attuale, ma certo si applica anche alla Grecia e all’Irlanda.</p>
      <p sl="en">La Grecia è evidentemente uno dei paesi in cui una maggior dose di flessibilità contribuirebbe a stimolare il clima degli investimenti; lo stesso discorso vale per la Spagna. L’Irlanda invece potrebbe riequilibrare i fattori della competitività, concentrandosi maggiormente sugli investimenti a favore di competenze e istruzione, rispetto ad altre forme di competitività ampiamente sfruttate nel periodo più recente.</p>
      <p sl="en">Dobbiamo naturalmente dedicare attenzione estrema alla situazione assai critica in cui ci troviamo in questo momento; l’anno prossimo vi saranno forse esigue possibilità di aumentare i tassi di occupazione. È necessario però considerare anche il quadro complessivo, che inizierà a migliorare a partire dalla prima metà dell’anno prossimo, poiché le economie più importanti, che stanno portando avanti la ripresa, registrano già una crescita dell’occupazione. Riteniamo che, nonostante le agitazioni del settore finanziario, questo processo sia destinato a continuare, e le politiche europee che abbiamo proposto, benché non in grado di gestire a livello microeconomico la creazione di posti di lavoro negli Stati membri, potranno senz’altro creare un quadro adeguato e fornire un orientamento agli Stati membri per continuare ad avanzare verso la piena occupazione.</p>
    </intervention>
    <intervention id="2-520" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-793" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">L’attuale crisi economica e fattori strutturali come la globalizzazione, il progresso tecnologico, l’invecchiamento della popolazione e la transizione verso un’economia a basse emissioni di carbonio hanno posto in risalto l’esigenza di adeguare le politiche occupazionali europee e hanno indotto le istituzioni dell’Unione a individuare soluzioni per far fronte alla crescente disoccupazione e combattere la povertà. In effetti l’iniziativa della Commissione, nel quadro della strategia Europa 2020, rappresenta la risposta dell’Unione europea alle sfide poste dall’attuale clima economico e dalle trasformazioni economiche e sociali che interessano il mercato del lavoro. Desidero sottolineare l’importanza dei due obiettivi indicati dalla Commissione in quest’iniziativa: da un lato uscire dalla crisi economica utilizzando come strumento il miglioramento delle competenze, e dall’altro garantire la competitività a lungo termine dell’economia europea anticipando le esigenze future e mantenendo un armonioso equilibrio tra l’offerta e la domanda di competenze sul mercato del lavoro. L’Europa deve migliorare la propria competitività in un ambiente globale sempre più competitivo. Le competenze offrono la soluzione per uscire dalla crisi e consentire ai cittadini europei di migliorare il proprio tenore di vita. Accolgo con favore quest’iniziativa che incoraggia lo scambio di informazioni e il coinvolgimento degli Stati membri nelle discussioni tese a individuare soluzioni o prassi utili per creare nuovi posti di lavoro.</p>
    </intervention>
    <intervention id="2-792" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Con grande ambizione, l’Unione europea si è impegnata a incrementare l’occupazione fino al tasso del 75 per cento nel corso del prossimo decennio. Per cogliere tale obiettivo dobbiamo adottare misure concrete a livello sia nazionale che di Unione europea. Giudico particolarmente importante promuovere il partenariato sociale e il dialogo sociale per mezzo di misure specifiche a tutti i livelli: europeo, nazionale, regionale, settoriale e di singola impresa. In secondo luogo, occorre migliorare costantemente competenze e qualifiche dei lavoratori, che devono soddisfare le esigenze del mercato del lavoro. È quindi necessario adeguare a tali esigenze i vari sistemi d’istruzione: quello generale, quello dell’istruzione superiore e quello della formazione professionale. Udiamo costantemente proclamare la necessità di incrementare l’occupazione, ma in che modo? Occorre allestire un meccanismo specifico che fornisca incentivi, anche di natura fiscale, per creare posti di lavoro a favore dei giovani e degli anziani. Occorre inoltre analizzare l’impatto degli strumenti microfinanziari sul mercato del lavoro e consentire maggiore flessibilità nell’utilizzo dei fondi erogati dal Fondo sociale europeo. Mi auguro vivamente che l’agenda per nuove competenze e nuovi posti di lavoro produca risultati concreti a favore dei cittadini dei nostri paesi.</p>
    </intervention>
    <intervention id="2-521" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">Secondo la dichiarazione congiunta emessa in occasione del Vertice USA-Unione europea di novembre, la creazione di posti di lavoro è una priorità nel contesto euroatlantico. La Commissione deve però vigilare sul fenomeno sempre più rilevante della migrazione esterna, che si registra ora in Grecia: giovani lavoratori qualificati e anche altamente qualificati emigrano verso il Canada, l’Australia e gli Emirati arabi. A quanto sembra, anche in Irlanda si inizia ora ad assistere al medesimo processo. D’altra parte, la Germania ha annunciato di aver bisogno di lavoratori qualificati; non c’è alcun motivo per cui la Germania debba importare tali lavoratori da paesi terzi. Essa potrebbe collaborare con gli Stati membri meridionali per impiegare lavoratori qualificati europei. La Commissione è intenzionata ad avviare una saggia politica occupazionale tra gli Stati membri, a sostegno di un mercato del lavoro europeo con lavoratori europei?</p>
    </intervention>
  </section>
  <section id="creitem40" title="16. Tempo delle interrogazioni (Interrogazioni alla Commissione)">
    <intervention id="2-523" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca il Tempo delle interrogazioni (B7-0563/2010).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Annuncio l’interrogazione n. 17 dell’onorevole Papanikolaou (H-0515/10)</p>
      <p sl="unknown">Oggetto: Occupazione precaria dei giovani</p>
      <p sl="unknown">Spesso, come rileva la comunicazione ufficiale della Commissione su "Gioventù in movimento", i giovani si trovano alle prese con una serie di contratti di lavoro a tempo determinato che riducono le possibilità di integrazione attraverso contratti di lavoro più stabili e ne aggravano quindi la precarietà lavorativa. Il problema è ancor più serio negli Stati membri in cui la legislazione sul lavoro risulta particolarmente protezionistica.</p>
      <p sl="unknown">Può la Commissione riferire:</p>
      <p sl="unknown">se ritiene che la qualità spesso dubbia e la durata incontrollabile dei periodi di tirocinio pratico (stage) non aggravi il problema;</p>
      <p sl="unknown">se intende intraprendere azioni concrete nell'ambito degli obiettivi stabiliti dalla strategia "Europa 2020" e del programma "Gioventù in movimento" per sostenere l'occupazione dei giovani e rafforzarne la sicurezza lavorativa;</p>
      <p sl="unknown">se intende portare avanti politiche specifiche ancor più mirate alla promozione e tutela dell'occupazione giovanile in quegli Stati membri che devono affrontare la recessione economica e tassi di disoccupazione giovanile particolarmente elevati?</p>
    </intervention>
    <intervention id="2-524" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, due mesi or sono la Commissione ha presentato l’iniziativa faro “Gioventù in movimento” nel quadro della strategia Europa 2020. Ciò costituisce un chiaro segnale della speciale attenzione che la Commissione dedica ai giovani.</p>
      <p sl="en">“Gioventù in movimento” si propone tre obiettivi: migliorare l’istruzione, incrementare l’occupazione e incoraggiare la mobilità dei giovani in tutta l’Unione europea. Essa comprende un’azione tesa ad avvicinare istruzione e formazione alle esigenze dei giovani, a incoraggiarli a utilizzare le borse di studio dell’Unione europea per studiare o seguire corsi di formazione in un altro paese e a superare gli ostacoli che impediscono di entrare e progredire nel mercato del lavoro.</p>
      <p sl="en">I due problemi riguardanti il mercato del lavoro sollevati dall’onorevole deputato – ossia i periodi di tirocinio e la segmentazione del mercato del lavoro – rientrano fra i temi trattati da “Gioventù in movimento”. Sono lieto di avere la possibilità di illustrare opinioni e obiettivi della Commissione in merito a questi due punti. Desidero in primo luogo sottolineare che – per quanto riguarda l’attuazione pratica – entrambi rientrano tra le competenze nazionali degli Stati membri.</p>
      <p sl="en">Permettetemi di iniziare con i periodi di tirocinio, o di apprendistato, come talvolta vengono definiti. So che il Parlamento europeo li considera assai importanti, come testimonia la relazione presentata quest’anno dall’onorevole Turunen. Il problema di fondo è che i datori di lavoro sono riluttanti ad assumere giovani lavoratori privi o quasi di esperienza pratica. Per tale motivo, negli ultimi anni è divenuto sempre più importante per i giovani acquisire una prima esperienza professionale mediante tirocini, che devono però essere di qualità elevata e avere chiari obiettivi formativi; inoltre, non devono sostituire né i normali posti di lavoro, né i periodi di prova.</p>
      <p sl="en">La Commissione intende proporre un quadro di qualità per il tirocinio, ma come primo passo dobbiamo perfezionare la nostra conoscenza di questo settore. La Commissione varerà presto uno studio destinato a tracciare un panorama di prassi e accordi giuridici attualmente vigenti negli Stati membri; ciò rientra in un progetto pilota che comprende misure per il mantenimento dell’occupazione, per il quale il Parlamento ha fornito alla Commissione un bilancio supplementare per il 2010.</p>
      <p sl="en">Un secondo nodo problematico riguarda la segmentazione del mercato del lavoro. Dal punto di vista della sicurezza del posto di lavoro, i giovani si trovano in una posizione difficile. Troppo spesso essi fruiscono solo di contratti a tempo determinato, che spesso si alterna alla disoccupazione, e molti giovani – pur dotati di qualifiche elevate – hanno scarse possibilità di ottenere contratti più stabili. Dobbiamo affrontare con urgenza il problema della segmentazione del mercato del lavoro, soprattutto perché colpisce principalmente i giovani e le loro prospettive occupazionali e mette a repentaglio la futura competitività dell’economia europea.</p>
      <p sl="en">La relazione sull’occupazione in Europa, che la Commissione pubblicherà tra pochi giorni, segnala che i lavoratori a tempo determinato ricevono un salario inferiore del 14 per cento, e ricevono una formazione più limitata, rispetto ai lavoratori con contratti a tempo indeterminato. Questa situazione esercita un impatto negativo sulla produttività, e riguarda soprattutto i giovani: tra questi ultimi, i lavoratori a tempo determinato costituiscono il 40 per cento del totale, contro una corrispondente percentuale del 13 per cento sul totale della popolazione in età lavorativa. Ciò significa che sono i giovani a dover sopportare il peso dell’adeguamento.</p>
      <p sl="en">Inoltre, per i giovani l’ingresso nel mercato del lavoro diventa un’impresa sempre più difficile. La percentuale di giovani che sono senza lavoro, non frequentano la scuola e non seguono una formazione oscilla dal 4 per cento circa di Danimarca e Paesi Bassi al 16-20 per cento di Italia, Cipro e Bulgaria. Ridurre la segmentazione del mercato del lavoro è un compito che spetta in primo luogo agli Stati membri. La Commissione ha individuato in questo problema una delle priorità che gli Stati membri dovranno affrontare, in linea con i principi comuni di flessicurezza, nel quadro della strategia Europa 2020 e della strategia europea per l’occupazione.</p>
      <p sl="en">Dal punto di vista pratico, la Commissione propone che gli Stati membri in cui il mercato del lavoro è segmentato prendano in considerazione l’ipotesi di introdurre un contratto a tempo indeterminato con un periodo di prova sufficientemente lungo e un aumento graduale dei diritti di protezione sociale, in luogo dell’attuale disparità giuridica fra contratti a tempo determinato e indeterminato. Il quadro per l’occupazione giovanile previsto da “Gioventù in movimento” offre a responsabili politici, parti interessate e istituzioni un orientamento per progredire in questo settore.</p>
      <p sl="en">Il più stretto coordinamento politico che, nell’ambito del semestre europeo, stiamo attualmente preparando insieme agli Stati membri, offrirà il quadro più opportuno per elaborare politiche e riforme che vadano a vantaggio dei giovani.</p>
    </intervention>
    <intervention id="2-525" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Commissario, la ringrazio per la sua risposta. Ho letto oggi, tra le comunicazioni della Commissione europea, la notizia dell’adozione di un’agenda per nuove competenze e nuovi posti di lavoro. Le comunicazioni odierne segnalano, tra l’altro, la decisione di promuovere un contratto unico a tempo indeterminato con un periodo di prova sufficientemente lungo, che sostituisca i vari tipi di contratti a tempo determinato e indeterminato.</p>
      <p sl="el">Le pongo perciò una domanda estremamente diretta: la Commissione sarà in grado di garantire, con tale iniziativa, che il nuovo tipo di contratto possa accrescere nei giovani la sensazione della stabilità del lavoro? In altre parole, si riuscirà a migliorare la situazione attuale, nella misura in cui è effettivamente possibile migliorarla?</p>
    </intervention>
    <intervention id="2-526" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, un lavoro stabile e un tenore di vita dignitoso sono obiettivi importantissimi per la gran parte dei giovani. Essi sono stati duramente colpiti dalla recente crisi economica e sono spesso costretti ad accettare un lavoro a tempo determinato o apprendistati malamente retribuiti, il che tra l’altro comporta – ovviamente – la mancanza di contributi pensionistici. Tutto questo rende assai arduo pianificare un progetto di vita nel lungo periodo. Vorrei perciò sapere: la Commissione intende varare misure che garantiscano ai giovani, in particolare, posti di lavoro a tempo indeterminato? O in altre parole: sono in via di elaborazione direttive che introducano standard per i posti di lavoro a tempo determinato?</p>
    </intervention>
    <intervention id="2-527" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Commissario, la ringrazio per la sua risposta; tutte le iniziative sono infatti necessarie, soprattutto per valutare in che misura i giovani siano stati colpiti da questo periodo di difficoltà. Vorrei chiedere se la Commissione non ritenga opportuno adottare un programma separato dell’Unione europea per l’innovazione e l’imprenditorialità giovanile, mirante a promuovere e sostenere la capacità imprenditoriale e la creatività dei giovani? Qual è la vostra posizione per quanto riguarda la possibilità, da parte dei giovani, di utilizzare il microcredito? È il caso di regolamentare per legge la procedura per il riconoscimento delle imprese fondate da giovani?</p>
    </intervention>
    <intervention id="2-528" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – La discussione precedente ha trattato diffusamente il tema del contratto a tempo indeterminato con un periodo di prova sufficientemente lungo, che a mio avviso rappresenta una soluzione pratica. Quest’anno, inoltre, la Commissione ha discusso la situazione dei giovani e l’impatto della crisi sull’occupazione giovanile: problemi che “Gioventù in movimento” ha già affrontato in termini concreti. Ovviamente sono possibili anche altre iniziative.</p>
      <p sl="en">Dovremo monitorare la situazione e collaborare con gli Stati membri. In questa fase abbiamo raccolto i dettagli dei programmi nazionali elaborati dagli Stati membri; quando li avremo analizzati e avremo esaminato le soluzioni pratiche e gli impegni presi, potremo avanzare altri suggerimenti. Il più importante è comunque quello di creare in Europa un ambiente macroeconomico che agevoli una ripresa forte e costante.</p>
      <p sl="en">Desidero formulare un’ulteriore osservazione. Ovviamente i giovani sono stati uno dei gruppi più duramente colpiti dalle perdite di posti di lavoro e dalla mancanza di opportunità cui abbiamo assistito negli ultimi due anni. Ci rendiamo perfettamente conto che il rischio a lungo termine di questa situazione non sta solo nelle immediate conseguenze occupazionali o nella questione sociale. Se non agiremo, si registrerà un impatto sulle tendenze demografiche, che sono già estremamente complesse. Nel prossimo mandato, quindi, instaurando una sorta di alleanza o cooperazione con la Presidenza ungherese, discuteremo il problema nel contesto di un dibattito demografico, poiché anche le politiche demografiche e familiari vanno considerate nel medesimo contesto della sicurezza del lavoro e del reddito per i giovani europei.</p>
    </intervention>
    <intervention id="2-529" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 18 dell’on. Vincas Paleckis (H-0527/10)</p>
      <p sl="unknown">Oggetto: Rafforzare la competitività attraverso l'energia alternativa</p>
      <p sl="unknown">La Commissione e noi tutti miriamo a garantire ai nostri concittadini comfort e sicurezza e a offrire un quadro per la competitività delle imprese europee. L'uso di fonti energetiche alternative è una delle soluzioni per migliorare la competitività produttiva. Purtroppo, pochi paesi possono vantare cifre elevate in questo campo, e si tratta per la maggior parte di paesi del Nord. Le tecnologie che utilizzano fonti energetiche alternative si stanno diffondendo lentamente nei nuovi Stati membri, specialmente in quelli dell'Est.</p>
      <p sl="unknown">Quali incentivi e promozioni ha adottato o intende adottare la Commissione per gli Stati membri che fanno poco uso di energie alternative o in cui queste tecnologie stanno vivendo una espansione debole, in modo che questi paesi nel loro insieme diventino più competitivi su scala mondiale?</p>
    </intervention>
    <intervention id="2-530" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signor Presidente, onorevoli deputati, l’onorevole Paleckis solleva il problema dell’energia rinnovabile e ci chiede quali misure intendiamo adottare per raggiungere i nostri obiettivi comuni. Tre anni fa, il Consiglio europeo ci ha indicato alcuni ambiziosi obiettivi in campo climatico; uno di essi riguarda l’energia rinnovabile, che entro il 2020 dovrà rappresentare il 20 per cento del consumo energetico totale nell’Unione europea. Ogni Stato membro deve sfruttare le opportunità di cui dispone e ha l’obbligo di contribuire alla realizzazione di tale obiettivo.</p>
      <p sl="de">Se dividiamo questo 20 per cento tra i vari settori – trasporti, riscaldamento, elettricità, industria e agricoltura – è chiaro che la produzione di elettricità è il più importante. Per raggiungere l’obiettivo del 20 per cento del consumo totale di energia, dobbiamo produrre il 35 per cento circa della nostra elettricità a partire da fonti rinnovabili. Se desideriamo svolgere questo compito in maniera efficiente, a prezzi accettabili per i consumatori, dobbiamo utilizzare i siti migliori. Ogni Stato membro ha i suoi punti di forza e di debolezza, che occorre sfruttare: penso al vento nel Mare del Nord, al sole nelle regioni meridionali dell’Unione europea, al biogas nelle aree rurali. È ovvio che, per garantire la sicurezza dell’approvvigionamento, dobbiamo migliorare notevolmente qualità e capacità di infrastrutture, reti di trasporto e impianti di stoccaggio. La Commissione ha preso in esame questo problema pochi giorni fa, quando abbiamo discusso e adottato un pacchetto per le infrastrutture energetiche dedicato, in parte, all’integrazione e all’alimentazione dell’energia rinnovabile.</p>
      <p sl="de">In materia di energia rinnovabile abbiamo fissato obiettivi vincolanti per ogni Stato membro. Tra pochi giorni, il 5 dicembre, giungerà la scadenza per il recepimento e la Commissione comincerà a controllare l’attuazione della direttiva, per verificare che siano stati introdotti incentivi e misure di sostegno tali da consentire la realizzazione degli obiettivi vincolanti. Gli Stati membri devono adoperarsi per instaurare le condizioni ideali per l’utilizzo dell’energia rinnovabile. Fra l’altro, la direttiva dell’Unione europea invita gli Stati membri a presentare piani d’azione nazionali che specifichino le misure necessarie e gli obiettivi nazionali concreti e vincolanti, disaggregati per settore: trasporti, riscaldamento, conversione in elettricità, e industria. La prossima fase comporterà la rimozione degli ostacoli amministrativi all’energia rinnovabile. Un terzo settore importante è quello edilizio: circa il 40 per cento della nostra energia viene usato in edifici industriali, negli impianti del settore dei servizi e nelle abitazioni private.</p>
      <p sl="de">Vogliamo che entro la fine del 2012 entrino in vigore piani di qualificazione e certificazione per l’installazione degli impianti di energia rinnovabile. Rientrano in questo quadro le reti di distribuzione e trasmissione che si devono preparare in vista dello sviluppo e dell’incremento dell’energia rinnovabile, e che devono pure garantire accesso prioritario per l’energia rinnovabile. Gli Stati membri possono adottare un approccio flessibile nella scelta delle tecnologie; possono decidere in quali tipi di energia rinnovabile investire per raggiungere gli obiettivi vincolanti. La Commissione, inoltre, sovvenzionerà innovazioni e progetti concernenti ricerca, sviluppo e commercializzazione di tecnologie per l’energia rinnovabile, utilizzando i finanziamenti del settimo programma quadro che voi ci avete messo a disposizione.</p>
      <p sl="de">La Commissione dispone inoltre, per un arco di tre anni, di finanziamenti provenienti dal piano europeo di ripresa economica destinati specificamente a progetti nel campo dell’energia rinnovabile; in questo caso, lo sviluppo dell’energia eolica offshore. Per i nuovi Stati membri, desidero sottolineare con forza che sono disponibili anche i programmi di coesione e i finanziamenti per la promozione dell’energia rinnovabile. L’energia rinnovabile gode di un’elevata priorità nella nostra politica energetica e climatica, in particolare per la riduzione della dipendenza dall’importazione di combustibili fossili. Solo con un lavoro comune potremo cogliere gli ambiziosi obiettivi climatici che ci siamo posti e incrementare la competitività dell’Europa. Confido che sia possibile stringere un solido partenariato con gli Stati membri per l’uso delle diverse risorse energetiche.</p>
    </intervention>
    <intervention id="2-531" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="de">la ringrazio vivamente, Commissario Oettinger, per la sua chiara e convincente risposta. Mi sembra che la Commissione abbia compiuto grandi progressi verso la realizzazione di questi obiettivi. A mio parere, tuttavia, dovrebbe essere possibile informare più ampiamente l’opinione pubblica e assicurarsi la collaborazione dei mass media, per ottenere un maggior sostegno in questo campo. Tutto questo, però, non avviene nella mia Lituania, per fare un esempio. Naturalmente questo rientra nelle responsabilità dei governi nazionali, cui però la Commissione potrebbe fornire assistenza.</p>
      <p sl="de">Concludo con questa domanda: a suo parere, quali Stati hanno fatto registrare un relativo successo nel rispettare gli obiettivi del 2020, e quali invece devono lamentare risultati negativi?</p>
    </intervention>
    <intervention id="2-532" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">tenendo presente che il pacchetto clima-energia impone già determinati obiettivi agli Stati membri in materia di riduzione delle emissioni inquinanti e miglioramento dell’efficienza energetica, vorrei chiederle quali misure state adottando per aiutare le imprese industriali – che sono grandi consumatrici di energia – ad ammodernare i propri stabilimenti, per diventare più efficienti dal punto di vista energetico e provocare minore inquinamento.</p>
    </intervention>
    <intervention id="2-533" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, desidero ringraziare il Commissario per la sua risposta assai esauriente.</p>
      <p sl="en">Vorrei porre due domande; la prima riguarda la strategia Europa 2020. Il Commissario nutre fiducia che riusciremo a raggiungere l’obiettivo del 20 per cento di energia rinnovabile previsto dalla strategia? In secondo luogo, egli ha parlato di reti: in che misura l’idea di una rete europea è realistica e desiderabile? Ce la possiamo permettere? È realizzabile?</p>
    </intervention>
    <intervention id="2-534" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione . – Signor Presidente, onorevoli deputati, tra poche settimane presenteremo al Parlamento europeo, al Consiglio e agli Stati membri la proposta sui metodi che intendiamo adottare per aumentare del 20 per cento l’efficienza energetica. Considerando i tre obiettivi che ci avete fissato, per quanto riguarda la riduzione del 20 per cento delle emissioni di CO2 stiamo compiendo lusinghieri progressi. Sono certo che, se continueremo nei nostri attuali sforzi, raggiungeremo o addirittura supereremo l’obiettivo di ridurre del 20 per cento le emissioni di CO2 in 10 anni.</p>
      <p sl="de">Quanto al 20 per cento di energia rinnovabile, anche qui i risultati sono positivi, benché i progressi compiuti nei vari Stati membri siano ineguali. Alcuni Stati membri erano già in largo vantaggio rispetto all’anno di riferimento. Per esempio, l’Austria aveva una percentuale del 23 per cento di energia rinnovabile cinque anni fa e prevede di raggiungere un livello del 34 per cento entro il 2020. All’opposto, il dato del Regno Unito era appena l’1,3 per cento, e quello di Malta lo 0 per cento: ciò significa che questi paesi dovevano partire praticamente dal nulla. Fra i battistrada annoveriamo la Svezia, che punta al 49 per cento, e poi Finlandia e Portogallo con un obiettivo del 38 per cento. Anche gli Stati baltici – i cui obiettivi sono il 25, 40 e 23 per cento – hanno ottenuto successi notevolissimi e in questo settore così importante possono vantare dati superiori alla media europea.</p>
      <p sl="de">L’obiettivo di un incremento del 20 per cento dell’efficienza energetica è quello che suscita in me le preoccupazioni più acute. Si tratta in questo caso di effettuare risparmi energetici intelligenti e di utilizzare l’energia in maniera mirata. Sarò lieto di discutere questo tema con il Parlamento nel primo trimestre dell’anno prossimo, allorché sarò in grado di presentarvi la nostra proposta per migliorare del 20 per cento l’efficienza energetica.</p>
      <p sl="de">Avete menzionato i mass-media. In effetti, per quanto riguarda il tema dell’energia rinnovabile e dei consumatori, un contributo più rilevante può venire dall’industria e dagli investitori – sia gli investitori nel settore tecnologico, sia gli investitori finanziari. Vi faccio una proposta. Nella primavera prossima intendo visitare i tre Stati baltici; sarò lieto di partecipare a una conferenza di rappresentanti di media, banche e imprese – se potrete indicare candidati adatti – per svolgere opera di sensibilizzazione nel vostro paese, utilizzando le mie modeste risorse, e per aprire opportunità di nuovi programmi e di cofinanziamento.</p>
      <p sl="de">La domanda successiva era questa: cosa penso di una rete energetica europea? Voglio rispondere in maniera estremamente chiara. Se considerate le infrastrutture dei trasporti in Europa, si contano strade, autostrade, ferrovie, lo spazio aereo europeo, con i grandi aeroporti e i piccoli aeroporti regionali, e grandi porti come Genova, Marsiglia, Amburgo e Rotterdam. Vi sono anche terminal per il gas naturale liquefatto e per il petrolio nel Mediterraneo, nel Mar Nero, nel Baltico, nel Mar del Nord e nell’Atlantico. Inoltre abbiamo infrastrutture informatiche per l’informazione, le comunicazioni e la navigazione, compresa la rete di telefonia mobile. In confronto, le nostre reti energetiche sono assai più arretrate. Trasportiamo televisori, carcasse di suini, cibi in scatola, e altre merci dal Portogallo alla Lettonia e dai Paesi Bassi alla Grecia, trasportiamo lavoratori e turisti, informazioni e servizi finanziari, ma le reti che trasportano gas ed elettricità sono ancora divise secondo i confini dei principati del diciannovesimo secolo. Dobbiamo integrare i mercati di Stati baltici, Finlandia, Europa centrale e Grecia, prima che Serbia e Croazia aderiscano all’Unione europea. Occorrono inoltre interconnettori per trasportare l’elettricità in entrambe le direzioni tra Spagna, Francia e Germania. Nel corso dei prossimi 20 anni dovremo varare finanziamenti e provvedimenti legislativi tali, da garantire alle nostre reti di trasporto di gas ed elettricità qualità e capacità equivalenti a quelle delle reti stradale e ferroviaria e dello spazio aereo, che si possono utilizzare per trasportare merci e offrire ai cittadini libertà di circolazione. In caso contrario, non avremo sicurezza di approvvigionamento né potremo dar prova di solidarietà in casi di emergenza. Non saremo in grado di scambiare le capacità di stoccaggio né di costruire gli impianti per l’energia rinnovabile nei siti migliori, né di trasportare l’elettricità nei centri più popolati. E ancora, non avremo quella concorrenza che i consumatori desiderano, né potremo costruire quel mercato interno che è sempre stato uno dei principi fondamentali dell’Unione europea, e che deve diventare una realtà per l’elettricità e il gas.</p>
      <p sl="de">Per tale motivo, sono decisamente favorevole a un’iniziativa di largo respiro tesa a sviluppare le reti per il trasporto di elettricità, gas e petrolio.</p>
    </intervention>
    <intervention id="2-535" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 19 dell’on. Göncz (H-0546/10)</p>
      <p sl="unknown">Oggetto: Fondi strutturali e disabilità</p>
      <p sl="unknown">Molte relazioni sull'utilizzo dei Fondi strutturali mostrano che, anche se le risorse raggiungono coloro che più ne hanno bisogno, questo non avviene nel modo che assicurerebbe loro il massimo beneficio o migliorerebbe effettivamente la loro qualità di vita.</p>
      <p sl="unknown">Come pensa la Commissione di evitare che i Fondi strutturali siano utilizzati per finanziare la sistemazione dei disabili in istituto? Quali sono i progetti della Commissione per incoraggiare il loro utilizzo allo scopo di finanziare soluzioni basate sulla comunità in alternativa all'assistenza in istituto e per promuovere l'inclusione sociale dei disabili?</p>
    </intervention>
    <intervention id="2-536" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Come sapete, la politica sociale, compresa la politica riguardante i disabili, rientra essenzialmente fra le responsabilità nazionali. Incrementare il sostegno ai gruppi svantaggiati, e in particolare ai disabili (comprese le persone che vivono in istituto) è però un importante filone dell’attività del Fondo sociale europeo.</p>
      <p sl="en">Secondo alcune stime, i disabili costituiscono almeno il 16 per cento della popolazione in età lavorativa dell’Unione europea, ma solo il 40 per cento dei disabili ha un’occupazione. La Commissione incoraggia il passaggio dall’assistenza in istituto a quella basata sulla comunità, e in questo campo collabora strettamente con gli Stati membri e in particolare con le autorità che gestiscono il FSE e il FESR, oltre che con le ONG.</p>
      <p sl="en">Nel 2009, la Commissione ha pubblicato una relazione elaborata da un gruppo di esperti, che ha analizzato il passaggio dall’assistenza in istituto a quella basata sulla comunità. In omaggio al principio della gestione concorrente, gli Stati membri sono responsabili della scelta delle operazioni da finanziare nell’ambito dei Fondi strutturali.</p>
      <p sl="en">Nell’attuale periodo di programmazione, il Fondo sociale europeo e il Fondo per lo sviluppo regionale sostengono alcuni programmi di deistituzionalizzazione nonché il passaggio dall’assistenza in istituto a quella basata sulla comunità. Tali iniziative riguardano, in particolare, alcuni Stati membri che hanno aderito all’Unione dopo il 2004: vengono quindi finanziati progetti in Bulgaria e Slovacchia.</p>
      <p sl="en">Come sapete, attualmente la Commissione sta elaborando nuove disposizioni in merito ai Fondi strutturali per il periodo successivo al 2013, e avanzerà proposte nel 2011. Per intensificare la lotta contro la discriminazione e promuovere l’inclusione sociale dei disabili, ai futuri programmi operativi si chiederà probabilmente, per esempio, di individuare i gruppi che rischiano la discriminazione e l’esclusione. La Commissione esaminerà il ruolo che potrebbero svolgere gli organismi competenti per l’uguaglianza a livello nazionale, e potrebbe anche prendere in considerazione l’ipotesi di introdurre requisiti più severi per la segnalazione delle misure adottate dagli Stati membri nella lotta contro la discriminazione – misure che fruiscono del sostegno dei Fondi strutturali.</p>
      <p sl="en">Inoltre, uno degli obiettivi della strategia europea per la disabilità 2010-2020, adottata dalla Commissione il 15 novembre, è quello di stimolare gli sforzi che gli Stati membri compiono per agevolare la transizione dall’assistenza in istituto a quella basata sulla comunità. A tale scopo, la strategia cerca di individuare buone prassi di utilizzo dei Fondi strutturali, che incoraggino le persone interessate a vivere in maniera indipendente e in comunità; intende inoltre sviluppare iniziative di sensibilizzazione, indirizzate agli organismi che gestiscono i Fondi strutturali a livello nazionale e di Unione europea. Per esempio, prepareremo una gamma di strumenti, destinata alle autorità di gestione, concernente il modo di utilizzare i Fondi strutturali per sviluppare i servizi basati sulla comunità.</p>
    </intervention>
    <intervention id="2-537" speaker_id="96832" name="Kinga GÖNCZ" is_mep="True" mode="spoken" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, proprio su questo punto desideravo porre ulteriori domande e formulare alcune osservazioni. Ho ascoltato con soddisfazione la risposta del Commissario; ora vorrei chiedere se, sulla base di tali principi, la Commissione intende introdurre una sorta di nuova condizionalità, nel prossimo periodo di bilancio, per scongiurare l’aggravarsi della segregazione e consentire invece, per esempio, l’utilizzo di questi fondi con l’obiettivo specifico di promuovere l’integrazione sociale. Il problema sta nel fatto che i fondi in questione venivano spesso utilizzati per costruire e ricostruire grandi istituti, anziché per alloggi integrati. Possiamo contare, ritengo, su numerosi abili esperti che saranno più che disposti ad aiutare la Commissione e gli Stati membri in questo compito.</p>
    </intervention>
    <intervention id="2-538" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">La ringrazio per la sua risposta, signor Commissario. Mi congratulo con la Commissione europea che nel mese corrente ha presentato la nuova strategia europea per la disabilità 2010-2020. Vorrei porre la domanda seguente. Quali programmi specifici, e quando, intende preparare la Commissione sulla base della strategia, per offrire ai disabili condizioni più favorevoli di ingresso nel mercato del lavoro, oppure per adattare ai disabili ambiente e infrastrutture?</p>
    </intervention>
    <intervention id="2-539" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – la Presidenza belga ha organizzato a Liegi una conferenza sul futuro delle politiche di coesione, sulla base della quinta relazione sulla coesione, che abbiamo pubblicato insieme al Commissario Hahn. La condizionalità è stata uno dei principali argomenti in discussione e, per quanto riguarda il Fondo sociale europeo, la situazione descritta dall’onorevole Göncz è stata trattata; vorremmo anzi sviluppare la condizionalità proprio in tal senso.</p>
      <p sl="en">Il termine “condizionalità” ha vari significati, alcuni dei quali, purtroppo, sono considerati scorretti o controproducenti. A nostro avviso il vero significato della condizionalità – per quanto riguarda i Fondi strutturali – è la necessità di sensibilizzare e responsabilizzare non solo rispetto ai contenuti, ma anche rispetto al contesto dei progetti e dei programmi operativi. Quando finanziamo programmi in varie regioni e microregioni dobbiamo collegarci alla realtà sociale: è un compito che intendiamo svolgere con estrema serietà.</p>
      <p sl="en">Di recente, abbiamo collaborato con alcuni Stati membri per allestire servizi basati sulla comunità. In Bulgaria, per esempio, il Fondo sociale europeo e il Fondo per lo sviluppo regionale hanno finanziato un progetto congiunto mirante a chiudere gli istituti per i bambini disabili, come prima fase dell’applicazione di un ambizioso piano per la chiusura di tutti gli istituti per bambini, così da fornire assistenza di tipo familiare e nuovi servizi a sostegno delle famiglie. Questo specifico programma era dell’ordine di 39 milioni di euro, ma altri programmi simili sono in funzione non solo in Bulgaria, ma anche in Slovacchia.</p>
    </intervention>
    <intervention id="2-540" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 20 dell’on. Mitchell (H-0530/10)</p>
      <p sl="unknown">Oggetto: Anglo Irish Bank</p>
      <p sl="unknown">In una dichiarazione sul settore finanziario irlandese, il Commissario Almunia ha affermato che rimanevano "alcuni aspetti importanti ancora da chiarire" in relazione alla Anglo Irish Bank. Può la Commissione spiegare quali sono questi aspetti importanti?</p>
    </intervention>
    <intervention id="2-541" speaker_id="photo_generic" name="Joaquín Almunia" is_mep="True" mode="spoken">
      <p sl="en">Vicepresidente della Commissione. – Signor Presidente, il 7 ottobre, quando l’onorevole Mitchell ha presentato quest’interrogazione, la situazione dell’Irlanda e del settore bancario irlandese non era la stessa di oggi. La mia risposta terrà conto degli avvenimenti che si sono registrati dopo la presentazione di quest’interrogazione.</p>
      <p sl="en">Sette giorni prima che lei presentasse la sua interrogazione, cioè il 30 settembre, il ministro delle Finanze irlandese Lenihan aveva discusso il costo totale della ristrutturazione della Anglo Irish Bank, fornendo due cifre possibili: una stima intermedia di 29 miliardi di euro e una stima più elevata di 34 miliardi di euro. In quel momento, il totale degli apporti di capitale forniti dai fondi pubblici alla Anglo Irish ammontava a circa 23 miliardi di euro.</p>
      <p sl="en">Come sempre dall’inizio della crisi, conformemente alle nostre informazioni in materia bancaria e di ristrutturazioni, le istituzioni finanziarie, allorché ricevono apporti di capitale pubblico, devono presentare un piano di ristrutturazione alla Commissione. Dopo un’estesa discussione sulla Anglo Irish, tale piano di ristrutturazione è stato presentato dal governo irlandese il 26 ottobre. Questa bozza di piano di ristrutturazione ipotizzava la graduale dismissione dell’Anglo Irish, con la suddivisione di Anglo in due banche: una parte si dedicherà a risanare gli asset immobiliari, e l’altra sarà una banca di depositi incaricata di reperire le risorse necessarie per mantenerla operativa durante la graduale riduzione dell’attività.</p>
      <p sl="en">Sia dal punto di vista delle norme sugli aiuti di Stato, sia da quello della concorrenza, l’ipotesi della dismissione è meno problematica dell’eventualità che la banca continui a operare. Di conseguenza, in alcune dichiarazioni pubbliche ho affermato che, a nostro parere, il compito si presentava meno arduo dei negoziati concernenti i piani di ristrutturazione di altre istituzioni finanziarie in numerosi Stati membri.</p>
      <p sl="en">Abbiamo lavorato a questa bozza di piano di ristrutturazione dal momento in cui il governo ci ha presentato il documento fino a domenica scorsa, allorché il governo irlandese ha deciso di chiedere un programma utilizzando i differenti meccanismi di sostegno per gli Stati membri dell’area dell’euro che si trovano in difficoltà finanziarie. Ora, nei negoziati in corso per questo programma occorrerà tener conto del piano di ristrutturazione della Anglo. È auspicabile che il programma irlandese venga approvato e adottato nei prossimi giorni; lo spero vivamente.</p>
      <p sl="en">In tale contesto, posso fornirvi alcune risposte più precise sul piano di ristrutturazione della Anglo Irish Bank, presentato dal governo irlandese, che verrà esaminato dai miei servizi in attesa di una decisione. Spero che ciò avvenga al più presto possibile, dopo l’adozione del programma.</p>
      <p sl="en">In ogni caso, devo dire, mi auguro di tutto cuore che l’adozione e l’attuazione del programma producano un clima più propizio ad affrontare i problemi economici e finanziari dell’Irlanda. È auspicabile che le componenti di fondo dell’economia irlandese, che sono valide e robuste, ricevano un trattamento positivo, tenendo conto della necessità di ristrutturare il settore finanziario, che è all’origine dei problemi del vostro paese.</p>
    </intervention>
    <intervention id="2-542" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Ringrazio il Commissario per la sua risposta. La parola “ristrutturazione” risuona assai spesso al di fuori di quest’Aula. Può il Commissario spiegare all’Assemblea se scorge qualche possibilità di un’acquisizione o fusione di una parte di Anglo Irish Bank con altre istituzioni come possibile contributo a tale ristrutturazione, oppure se prevede che la banca, alla fine verrà dismessa? In tal caso, i contribuenti irlandesi riavranno, in tutto o in parte, il loro denaro? Qual è l’opinione del Commissario in merito?</p>
    </intervention>
    <intervention id="2-543" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, signor Commissario, desidero ringraziare il Commissario per le informazioni che ci ha fornito. La mia domanda riguarda però una questione lievemente diversa. Signor Commissario, lei ci ha descritto la situazione di una banca di dimensioni assai cospicue – la Anglo Irish Bank – ma ci giungono informazioni secondo le quali anche altre banche irlandesi si troverebbero in difficoltà. Può dirci se negoziati analoghi si stanno svolgendo anche in relazione ad altre banche irlandesi?</p>
    </intervention>
    <intervention id="2-544" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Anch’io ringrazio il Commissario per la sua risposta.</p>
      <p sl="en">Per quanto riguarda la questione specifica della Anglo, ritiene la Commissione che la situazione della Anglo sia diversa da quelle delle banche di clearing, come le chiamiamo in Irlanda, ossia Allied Irish Banks, Bank of Ireland, Ulster Bank e così via?</p>
      <p sl="en">In secondo luogo, riguardo ai chiarimenti cui egli accennava, la questione è forse collegata alla proposta che il governo irlandese avanzerà domani, in merito allo strumento di finanziamento bancario in discussione con il FMI e la Banca centrale europea?</p>
    </intervention>
    <intervention id="2-545" speaker_id="photo_generic" name="Joaquín Almunia" is_mep="True" mode="spoken">
      <p sl="en">Vicepresidente della Commissione. – Purtroppo, dato che i negoziati sul programma richiesto sono in corso proprio in questi giorni e addirittura in queste ore, non posso entrare nei dettagli. All’onorevole Mitchell posso dire che questi piani di ristrutturazione per le istituzioni finanziarie irlandesi, e in generale il programma per finanziare le esigenze finanziarie dell’Irlanda in questo periodo di difficoltà, avranno auspicabilmente l’esito positivo di porre fine a questa situazione tanto ostica e ardua, così da riportare l’economia irlandese sulla strada della ripresa e della crescita sostenibile, che percorreva già in passato. L’Irlanda era uno dei più brillanti esempi di successo economico nell’area dell’euro e nell’Unione europea.</p>
      <p sl="en">Ecco in che modo si può annunciare ai contribuenti irlandesi che riavranno il loro denaro – che attualmente viene utilizzato per questa ristrutturazione – insieme ai finanziamenti che auspicabilmente affluiranno dopo l’adozione del programma da parte dei due meccanismi europei, oltre alla cooperazione del FMI a questo programma – grazie all’esito positivo di una soluzione valida dell’attuale problema irlandese.</p>
      <p sl="en">Non posso entrare nei dettagli: su questo punto chiedo la vostra comprensione. Posso dire però che vi sono altre istituzioni finanziarie – altre istituzioni finanziarie irlandesi – che rientrano nei piani di ristrutturazione in corso di negoziazione, oppure che sono state analizzate dalla Commissione. Avete constatato le nostre competenze riguardo alle norme sugli aiuti di Stato. Nel caso della Bank of Ireland, abbiamo adottato una decisione positiva sul piano di ristrutturazione. Nel caso della Allied Irish Bank, stiamo negoziando le condizioni del piano di ristrutturazione. Nel caso di EBS e INBS, stiamo pure considerando la ristrutturazione di tali imprese finanziarie.</p>
      <p sl="en">Devo aggiungere che in due casi – la Anglo Irish Bank e l’INBS – lavoriamo nella prospettiva della dismissione. Negli altri casi, la ristrutturazione riporterà auspicabilmente queste istituzioni finanziarie sul mercato in condizioni migliori, in condizioni vitali, dopo che la ristrutturazione sarà stata decisa e attuata.</p>
    </intervention>
    <intervention id="2-546" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 21 dell’on. Papastamkos (H-0519/10)</p>
      <p sl="unknown">Oggetto: Coltivare una comune coscienza europea</p>
      <p sl="unknown">Coltivare nei cittadini dell'UE una coscienza comune europea è una conditio sin qua non per la sopravvivenza dell'impresa cui è votata l'Unione. Dato che la mobilità dei cittadini europei attivi nel settore della cultura e delle arti può rivelarsi il meccanismo più efficace per consolidare una comune identità europea, quali iniziative concrete intende assumere la Commissione nel settore dello scambio di esperienze e conoscenze tra gli artisti europei, ai fini dell'istituzione di un programma di finanziamento destinato esclusivamente alle manifestazioni artistiche all'interno dell'UE, e per la semplificazione amministrativa e il sostegno economico dei programmi di collaborazione artistica transeuropea?</p>
    </intervention>
    <intervention id="2-547" speaker_id="photo_generic" name="Androulla Vassiliou" is_mep="True" mode="spoken">
      <p sl="el">membro della Commissione. – Signor Presidente, la Commissione concorda pienamente con l’onorevole deputato in merito all’immensa importanza della mobilità transnazionale dei cittadini europei attivi nei settori della cultura e delle arti. Anche noi ci adoperiamo per eliminare gli ostacoli che intralciano la loro mobilità.</p>
      <p sl="el">I nostri sforzi in materia comprendono il coordinamento dei sistemi di sicurezza sociale, le norme relative ai visti per gli artisti provenienti da paesi terzi, la tassazione e – naturalmente – una migliore informazione sui problemi della mobilità. Gli esperti del settore culturale discutono i metodi per promuovere la mobilità in gruppi di lavoro in cui sono rappresentati gli Stati membri e il settore culturale, con l’intento di realizzare gli obiettivi dell’agenda europea per la cultura.</p>
      <p sl="el">Nel quadro del programma Cultura (2007-2013), la Commissione sostiene progetti e attività che promuovono la mobilità transnazionale degli operatori culturali, incoraggiano la circolazione transnazionale delle opere artistiche e culturali e favoriscono il dialogo interculturale. Nel 2009, l’80 per cento circa dei progetti finanziati dalla Commissione ha riguardato la circolazione delle opere culturali e la mobilità degli operatori culturali.</p>
      <p sl="el">Naturalmente, la Commissione si sta ancora adoperando – come ho già osservato – per facilitare l’accesso al programma. La guida al programma, il calendario (che vale per il periodo 2008-2013), gli esempi positivi di progetti e i punti di contatto Cultura in ogni paese sono tutti elementi che contribuiscono a semplificare l’accesso. L’esperienza acquisita fino a oggi sarà preziosa per sviluppare le procedure dei futuri programmi Cultura.</p>
      <p sl="el">Facendo seguito a un’iniziativa approvata dal Parlamento, la Commissione ha varato pure progetti pilota miranti a incoraggiare la mobilità degli artisti, sia nel 2008 che nel 2009. Tali progetti intendono offrire agli artisti europei l’occasione di estendere il raggio delle proprie attività e di raggiungere un nuovo pubblico, oltre che di scambiarsi esperienze e di apprendere gli uni dagli altri per sviluppare la propria carriera.</p>
      <p sl="el">I risultati dei progetti pilota, che verranno integrati nei futuri programmi Cultura, sono naturalmente preziosi per i gruppi di lavoro degli Stati membri nel quadro del metodo aperto di coordinamento. Nel lungo periodo, tutti gli elementi che ho appena nominato contribuiranno a creare una coscienza comune tra i cittadini dell’Unione europea.</p>
    </intervention>
    <intervention id="2-548" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signor Presidente, ringrazio la signora Commissario per la sua dettagliata risposta. Sulla carta meteorologica della cultura europea si addensano le nubi della disunione, come tutti sappiamo. Esiste l’Europa dei numeri, l’Europa tecnica, ma tra di noi c’è anche chi sogna un’Europa della cultura, dell’istruzione, dell’arte, della mobilità degli artisti, della promozione delle creazioni culturali transeuropee.</p>
      <p sl="el">Mi annovero tra coloro che sono convinti che proprio qui stiano le basi, le fondamenta culturali d’Europa: un saldo fattore di stabilità, e insieme un dinamico stimolo al processo dell’unificazione europea. Diamo impulso alla cultura e alla creazione artistica e in percentuale – rinuncio per un attimo alla regola che mi sono imposto e passo alle cifre – cerchiamo di incrementare il contributo al PIL europeo per mezzo della creazione artistica e della cultura.</p>
    </intervention>
    <intervention id="2-549" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, ringrazio la signora Commissario per le interessanti informazioni che ci ha comunicato, ma la mia domanda e le mie preoccupazioni sono collegate alla situazione di bilancio. Siamo ben consapevoli di trovarci, oggi, in una situazione di incertezza per quanto riguarda il bilancio che sarà disponibile l’anno prossimo. A tal proposito le chiedo, signora Commissario, se tali problemi potranno in qualche maniera particolare incidere sugli interessantissimi progetti che lei ci ha illustrato.</p>
    </intervention>
    <intervention id="2-550" speaker_id="photo_generic" name="Androulla Vassiliou" is_mep="True" mode="spoken">
      <p sl="el">membro della Commissione. – Signor Presidente, vorrei in primo luogo dichiarare all’onorevole Papastamkos che sono completamente d’accordo con lui. Pochi giorni fa a Berlino ho partecipato all’immenso forum intitolato “Un’anima per l’Europa”, ove erano presenti anche i rappresentanti di tutte le agenzie culturali. Abbiamo discusso questi temi e abbiamo affermato che l’Europa non è solo un’Unione economica; l’Europa comincia dalla cultura.</p>
      <p sl="el">Come scrive Jean Monnet nelle sue memorie, “se potessi ricominciare, partirei dalla cultura”. Sono dunque assolutamente d’accordo e i nostri sforzi puntano proprio in questa direzione.</p>
      <p sl="en">Sono d’accordo con lei, ma temo, come tutti, che i governi, se devono iniziare i tagli al bilancio in tempi di austerità, partano dai settori più ovvi: la cultura – come abbiamo già visto in qualche caso – l’istruzione e la sanità. Sembra anche a me che si tratti di una politica di cortissimo respiro, che è necessario contrastare, perché nel lungo periodo sentiremo tutti le conseguenze di questi tagli.</p>
    </intervention>
    <intervention id="2-552" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 22 dell’on. Zanicchi (H-0522/10)</p>
      <p sl="unknown">Oggetto: Dialogo strutturato tra UE e federazioni sportive su questioni di interesse comune e possibili azioni concrete</p>
      <p sl="unknown">Con la ratifica del trattato di Lisbona ed il riconoscimento della specificità dello sport si è aperta la strada ad una vera dimensione europea in ambito sportivo. Nuove disposizioni consentono all’Unione europea di sostenere, coordinare ed integrare le azioni degli Stati membri, promuovendo la neutralità e la trasparenza nelle competizioni sportive, nonché la cooperazione tra organismi sportivi. È inoltre riconosciuta l'importanza di tutelare l'integrità fisica e morale degli atleti, in particolare dei giovani.</p>
      <p sl="unknown">Alla luce di quanto disposto dal trattato, cosa si aspetta la Commissione europea dalle federazioni sportive internazionali al fine di dar vita ad un dialogo su questioni di interesse comune che sia sempre più costruttivo? E quali azioni concrete intende compiere la Commissione per favorire questo dialogo e sfruttare in modo completo le competenze stabilite dal trattato in riferimento allo sport?</p>
    </intervention>
    <intervention id="2-553" speaker_id="photo_generic" name="Androulla Vassiliou" is_mep="True" mode="spoken">
      <p sl="en">membro della Commissione. – Nel 2007, la Commissione ha avviato un dialogo strutturato con le parti interessate del settore dello sport, sulla base del Libro bianco sullo sport del 2007.</p>
      <p sl="en">In seguito agli appelli formulati dai ministri dello Sport dell’Unione europea e dal Consiglio europeo nel 2008, la Commissione si è impegnata a rafforzare ulteriormente il dialogo, assegnando alle organizzazioni sportive internazionali un ruolo di maggior rilievo nel dialogo con l’Unione europea. Tale impostazione è sfociata in scambi regolari tra la Commissione, il Comitato olimpico internazionale e le federazioni sportive internazionali.</p>
      <p sl="en">Nel 2008, la Commissione ha istituito il Forum dell’Unione europea per lo sport. Questa manifestazione – che riunisce una volta all’anno le principali parti interessate allo sport a livello internazionale, europeo e nazionale, tra cui organismi governativi ma anche organizzazioni sportive non governative – viene considerata l’elemento centrale del dialogo strutturato. Il prossimo Forum avrà luogo a Budapest nel febbraio 2011, e in tale occasione la Commissione intende presentare alle parti interessate del settore sportivo una comunicazione su una nuova agenda dell’Unione europea per lo sport.</p>
      <p sl="en">Nell’organizzare riunioni ed eventi, la Commissione ha scrupolosamente cercato di garantire una rappresentanza equilibrata e inclusiva del movimento sportivo. Essa affronta questo dialogo con grande impegno, tenendo conto della specifica organizzazione dello sport, della complessità dei problemi da affrontare, e naturalmente della diversità dei soggetti presenti sulla scena sportiva. Il rafforzamento del dialogo strutturato con il movimento sportivo sarà un fattore essenziale per il successo dell’agenda dell’Unione europea per lo sport, che la Commissione intende proporre sulla base del trattato di Lisbona. Nel quadro di tale dialogo rafforzato Stati membri, Parlamento e Commissione avranno ciascuno il proprio ruolo.</p>
    </intervention>
    <intervention id="2-554" speaker_id="41007" name="Iva ZANICCHI" is_mep="True" mode="spoken" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, con la ratifica del trattato di Lisbona e il riconoscimento della specificità dello sport si è aperta la strada a una vera dimensione europea in ambito sportivo.</p>
      <p sl="it">Nuove disposizioni consentono all'Unione europea di sostenere, coordinare e integrare le azioni degli Stati membri promuovendo la neutralità e la trasparenza nelle competizioni sportive, nonché la cooperazione tra organismi sportivi. È inoltre riconosciuta l'importanza di tutelare l'integrità fisica e morale degli atleti, in particolare dei giovani.</p>
      <p sl="it">Alla luce di quanto disposto dal trattato, cosa si aspetta la Commissione europea dalle federazioni sportive internazionali, al fine di dar vita a un dialogo su questioni di interesse comune che sia sempre più costruttivo? Quali azioni concrete intende compiere la Commissione per favorire questo dialogo e sfruttare in modo completo le competenze stabilite dal trattato in riferimento allo sport?</p>
    </intervention>
    <intervention id="2-555" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho ascoltato con grande attenzione la risposta della Commissione. A proposito delle scommesse clandestine, delle scommesse illecite che caratterizzano enormemente non soltanto le competizioni sportive riferite al calcio, volevo chiedere qual è la posizione della Commissione e se, nell'ambito di questo programma sul quale poc'anzi ci ha riferito, intende dare particolare connotazione a questo aspetto che rischia di alterare ogni competizione proprio a danno di quella lealtà che dovrebbe caratterizzare le competizioni sportive.</p>
    </intervention>
    <intervention id="2-556" speaker_id="photo_generic" name="Androulla Vassiliou" is_mep="True" mode="spoken">
      <p sl="en">membro della Commissione. – Vorrei iniziare rispondendo all’ultima domanda. Della questione si occupa il Commissario Barnier; naturalmente seguirò con estrema attenzione il suo operato. Da quanto mi risulta, nel 2011 egli intende presentare un Libro verde per avviare le consultazioni su questo importantissimo problema. Le assicuro che, considerati gli interessi del mio incarico, seguirò da vicino gli sviluppi della questione.</p>
      <p sl="en">Come ho segnalato nel mio intervento introduttivo, mi accingo a presentare una comunicazione sullo sport. Sarà la prima comunicazione in assoluto dedicata a un’agenda politica per lo sport; verrà pubblicata, spero, all’inizio di gennaio e analizzerà tutti i problemi sollevati dall’onorevole deputata. Come ho ricordato, la comunicazione verrà presentata e discussa per la prima volta nel quadro del dialogo strutturato, in occasione del Forum per lo sport che si terrà a Budapest nel prossimo mese di febbraio.</p>
    </intervention>
    <intervention id="2-557" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 27 dell’on. Konstantinos Poupakis (H-0514/10)</p>
      <p sl="unknown">Oggetto: Pesante imposizione fiscale in Grecia</p>
      <p sl="unknown">Con la firma del Memorandum d'intesa la Grecia si colloca ai primi posti in Europa per quanto riguarda il carico totale delle imposte di base, per cui si ha la terza aliquota più elevata di IVA, la terza accisa più elevata sui combustibili, il terzo coefficiente più elevato ai fini del calcolo dei contributi assicurativi, mentre vengono applicati tra i più elevati tassi impositivi alle imprese e ai più elevati oneri fiscali nominali. L'imposizione di tasse elevate con la contestuale riduzione degli stipendi e delle pensioni non determina in Grecia l'atteso incremento delle entrate, ma provoca al contrario ulteriore recessione e l'asfissia del mercato, mentre il tasso di povertà aumenta, i generi di prima necessità rincarano, i salariati e i pensionati incontrano sempre maggiori difficoltà e centinaia di imprese chiudono.</p>
      <p sl="unknown">Dato che l'obiettivo dell'UE è quello di assicurare il risanamento finanziario e garantire la coesione sociale, come giudica la Commissione quale parte contraente del Memorandum d'intesa le misure fiscali in parola?</p>
    </intervention>
    <intervention id="2-558" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Come l’onorevole deputato sa, la Grecia ha introdotto una serie di misure di politica fiscale per ridurre il proprio deficit. Tale programma è stato concordato con la Commissione, il Fondo monetario internazionale (FMI) e la Banca centrale europea. Esso costituiva una condizione per l’erogazione del finanziamento di 110 miliardi di euro fornito dagli Stati membri dell’area dell’euro e dal FMI.</p>
      <p sl="en">Il 6 agosto 2010, il governo greco ha presentato al Consiglio e alla Commissione una relazione che analizzava l’applicazione di tali misure fiscali, nonché delle riforme strutturali di più ampio respiro. L’onorevole deputato potrà reperire una valutazione dettagliata e approfondita delle misure adottate dalla Grecia nella prima metà del 2010 per conformarsi alla decisione del Consiglio 2010/320/CE del 10 maggio 2010, consultando la comunicazione della Commissione al Consiglio del 19 agosto 2010.</p>
      <p sl="en">Tale valutazione segnala in sostanza che nella prima metà del 2010 l’esecuzione del bilancio ha fatto registrare sviluppi positivi: il deficit si è ridotto a un ritmo più veloce di quello programmato, soprattutto perché la spesa è stata minore del previsto. Inoltre, nel quadro dell’adeguamento fiscale programmato, la combinazione di misure relative alla spesa e alle entrate scelta dal governo greco tiene conto dei più importanti aspetti sociali ed economici; ciò riguarda, in particolare, le potenziali complementarietà con un pacchetto di misure e riforme strutturali teso a migliorare l’ambiente microeconomico e il funzionamento del settore pubblico.</p>
    </intervention>
    <intervention id="2-559" speaker_id="96658" name="Konstantinos POUPAKIS" is_mep="True" mode="spoken" nationality="Greece" birth_date="18-01-1951" birth_place="Ilioupoli Attikis" p_group="Group of the European People's Party (Christian Democrats)" m_state="GR">
      <p sl="el">Signor Commissario, vorrei porre alla Commissione europea la seguente domanda supplementare: in quanto parte contraente del memorandum, quali raccomandazioni intende formulare alla Grecia, tenendo conto che l’attuale elevato livello di tassazione ha già provocato la chiusura o la delocalizzazione di varie imprese in altri paesi vicini ove il fisco è più indulgente, riducendo contemporaneamente l’afflusso di capitali d’investimento, il ritorno sul capitale e l’imprenditorialità in generale.</p>
    </intervention>
    <intervention id="2-560" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, signor Commissario, vorrei tornare su un problema sollevato nell’interrogazione dell’onorevole collega. Con gli aumenti e la politica fiscale applicati dal governo sulla base del memorandum, in Grecia l’inflazione è esplosa, attestandosi su un tasso superiore al 6 per cento, che è il più alto d’Europa. Rispondendo a un’interrogazione, il Commissario Rehn ha ammesso che l’elevato livello di inflazione è dovuto all’aumento dell’aliquota IVA, o in altre parole alla politica fiscale.</p>
      <p sl="el">Le chiedo se la Commissione ritiene che le misure fiscali in questione abbiano effettivamente innescato la spirale inflazionistica che sta compromettendo la competitività dell’economia greca; vorrei inoltre sapere quali misure proponete al governo greco per affrontare questo problema.</p>
    </intervention>
    <intervention id="2-561" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – In realtà le domande sono alquanto simili; devo sottolineare che, nel caso della Grecia, occorreva affrontare il problema di un deficit enorme. Come tutti sappiamo, nella lotta contro il deficit non esistono soluzioni miracolose. Per consolidare la propria soluzione fiscale, lo Stato membro deve ridurre la spesa o aumentare le tasse, oppure seguire contemporaneamente entrambe le strade. A questo proposito l’atteggiamento della Commissione è chiarissimo: tocca allo Stato membro scegliere le misure opportune per affrontare il deficit. La Grecia ha scelto una combinazione di misure relative sia alla spesa che alle entrate.</p>
      <p sl="en">La Commissione non può obbligare gli Stati membri ad aumentare o a ridurre imposte specifiche. Su questo punto è lo Stato membro a decidere.</p>
      <p sl="en">Fino a questo momento il programma greco ha dato buona prova e sono convinto che le autorità greche prenderanno in futuro tutte le misure necessarie per stabilizzare la propria posizione fiscale.</p>
    </intervention>
    <intervention id="2-562" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 28 dell’on. Higgins (H-0521/10)</p>
      <p sl="unknown">Oggetto: Frode e perdite doganali dovute al contrabbando di sigarette</p>
      <p sl="unknown">Non è la Commissione preoccupata per l'allarmante livello di contrabbando di sigarette, provenienti da paesi terzi, in paesi come l'Irlanda? A seguito di questo fenomeno, si verifica per l'UE una perdita delle entrate doganali, che rappresentano un'importante risorsa finanziaria, dato che ne costituiscono il 15% del bilancio. A loro volta, gli Stati membri perdono le accise. Intende la Commissione autorizzare o obbligare gli Stati membri a intensificare i controlli alle frontiere esterne dell'UE, al fine di risolvere il problema della frode doganale?</p>
    </intervention>
    <intervention id="2-563" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Per quanto riguarda i controlli alle frontiere, i controlli doganali devono mantenere l’equilibrio tra una serie di interessi finanziari e di sicurezza dell’Unione europea e i legittimi interessi del commercio.</p>
      <p sl="en">Per tale motivo, è stato elaborato un quadro comunitario per la gestione dei rischi, che consente di svolgere i controlli di sicurezza sulla base di norme e criteri di rischio comuni.</p>
      <p sl="en">Nell’Unione europea si controllano ogni anno 1,5 milioni di tonnellate di merci trasportate via mare e 12 milioni di tonnellate di merci trasportate per via aerea. Ai sensi dell’articolo 209, paragrafo 1, del trattato sul funzionamento dell’Unione europea, i servizi doganali degli Stati membri sono responsabili dell’applicazione della legislazione comunitaria in questione.</p>
      <p sl="en">Tali servizi hanno quindi il compito di organizzare i controlli alle frontiere fisiche e altrove, sulla base delle tecniche di gestione dei rischi specificate nel codice doganale comunitario.</p>
      <p sl="en">Per quanto riguarda il contrabbando di sigarette, la Commissione si adopera attivamente per coadiuvare gli Stati membri nella lotta contro il fenomeno del contrabbando internazionale di sigarette e nel tentativo di smantellare le bande criminali responsabili di questo traffico.</p>
      <p sl="en">In particolare, l’Ufficio europeo per la lotta antifrode (OLAF), assiste le autorità incaricate dell’applicazione della legge in tutta l’Unione europea nelle attività operative e coordina le più importanti indagini doganali e penali con gli Stati membri e i paesi terzi.</p>
      <p sl="en">Utilizzando le disposizioni per la cooperazione reciproca europea in materia doganale e una serie di accordi conclusi tra l’Unione europea e paesi terzi, OLAF organizza operazioni doganali congiunte fra gli Stati membri dell’Unione europea e con paesi terzi, miranti a risolvere problemi specifici: per esempio l’operazione Matthew II, riguardante il traffico stradale alla frontiera orientale, oppure l’operazione Sirocco, concentrata sul trasporto di container in alto mare dalla Cina all’Unione europea.</p>
      <p sl="en">Infine, OLAF fornisce sostegno finanziario, sulla base del programma Hercule II, alle misure dirette specificamente contro il contrabbando di sigarette, come l’acquisto di attrezzature specialistiche per il controllo a raggi X da utilizzare ai posti di frontiera e l’organizzazione di azioni regionali.</p>
      <p sl="en">Inoltre, nel 2010 sono stati firmati accordi di cooperazione con British American Tobacco e Imperial Tobacco Limited, mentre altri accordi erano già stati firmati con Philip Morris International e Japan Tobacco International, rispettivamente nel 2004 e nel 2007. Questi accordi, giuridicamente vincolanti, offrono un ventaglio completo di misure, concepito per limitare la presenza dei prodotti di queste aziende sul mercato illegale del tabacco.</p>
    </intervention>
    <intervention id="2-564" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Ringrazio il Commissario per la sua risposta ampia ed esauriente. Come egli stesso ha osservato, il contrabbando di tabacco è un’attività lucrosissima. Ci vuole grande abilità: confezione, presentazione ed etichettatura del prodotto sono perfette.</p>
      <p sl="en">Di recente ho incontrato la direttrice delle dogane irlandesi al castello di Dublino: ella mi ha dichiarato che un quinto – ossia il 20 per cento – delle sigarette fumate in un paese piccolo come l’Irlanda giunge in effetti attraverso la Cina; sequestrate e analizzate, queste sigarette si sono rivelate composte da una miscela di tabacco ed escrementi canini. Dobbiamo veramente rendere più severi i nostri regolamenti.</p>
      <p sl="en">Sono favorevole alla cooperazione internazionale, ma il lavoro da fare è ancora moltissimo. Chiedo essenzialmente che all’OLAF, l’Ufficio europeo per la lotta antifrode, vengano destinate risorse più cospicue.</p>
    </intervention>
    <intervention id="2-565" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Cercherò di essere brevissimo. In questo caso probabilmente la risposta non è necessaria, ma desidero comunque associarmi alle sue preoccupazioni.</p>
      <p sl="en">Il mese prossimo mi recherò in Cina per discutere, insieme ad altre questioni di natura doganale, anche il problema del contrabbando di sigarette. Per risolvere questo problema stiamo attuando una serie di misure in collaborazione con le autorità cinesi. È vero, come lei ha giustamente osservato, che la Cina è sempre una delle più importanti fonti di sigarette contraffatte, e di conseguenza dobbiamo collaborare strettamente con quel paese per risolvere il problema. Devo d’altra parte sottolineare che le autorità cinesi sono pronte a cooperare.</p>
    </intervention>
    <intervention id="2-566" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 29 dell’on. Harkin (H-0524/10)</p>
      <p sl="unknown">Oggetto: Base imponibile consolidata comune aziendale</p>
      <p sl="unknown">Può la Commissione far sapere quali sono le sue attuali proposte per l'adozione di una base imponibile consolidata comune, indicando una proposta di calendario e delineando i motivi per perseguire questa politica?</p>
      <p sl="unknown">Annuncio l’interrogazione n.30 dell’on. Kelly (H-0538/10)</p>
      <p sl="unknown">Oggetto: Aliquota dell'imposta sul reddito delle società in Irlanda</p>
      <p sl="unknown">Attualmente c'è molta speculazione secondo i media internazionali e per tanto in questo momento di crisi significherebbe dare un segnale favorevole ai mercati internazionali dichiarare che questo elemento chiave del modello economico dell'Irlanda non sarà influenzato in alcun modo da eventuali proposte della Commissione.</p>
      <p sl="unknown">Può la Commissione indicare in modo chiaro e inequivocabile che l'UE non presenterà misure che abbiano qualsivoglia influenza sull'aliquota irlandese dell'imposta sui redditi delle società?</p>
      <p sl="unknown">Annuncio l’interrogazione n. 31 dell’on. Gallagher (H-0552/10)</p>
      <p sl="unknown">Oggetto: Base imponibile consolidata comune per le imprese (CCCTB)</p>
      <p sl="unknown">Può la Commissione rendere una dichiarazione a conferma del fatto che l'iniziativa proposta relativa a una base imponibile consolidata comune per le imprese (CCCTB) non inciderà sulla facoltà dei singoli Stati membri di fissare la propria aliquota d'imposta sulle imprese?</p>
    </intervention>
    <intervention id="2-567" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Queste tre interrogazioni riguardano tutte la CCCTB?</p>
      <p sl="en">La Commissione non ha in progetto di presentare proposte in materia di aliquote di imposta sulle imprese. Le differenze tra le aliquote consentono di mantenere nel mercato interno un certo grado di concorrenza fiscale. Inoltre, una leale concorrenza fiscale basata sulle aliquote offre maggiore trasparenza e permette agli Stati membri di tener conto sia della propria competitività sul mercato, sia delle esigenze di bilancio, al momento di fissare le proprie aliquote fiscali.</p>
      <p sl="en">Quanto invece al problema delle basi imponibili per le imprese, la Commissione lavora da qualche tempo a una proposta concernente una base imponibile consolidata comune per le imprese. Quest’iniziativa fa parte del programma di lavoro della Commissione per il 2011, in quanto iniziativa strategica mirante a valorizzare il potenziale di crescita del mercato unico; essa viene pure citata come proposta chiave nell’atto per il mercato unico, adottato il 27 ottobre 2010.</p>
      <p sl="en">In questo momento, la Commissione intende approvare una proposta entro la fine del primo trimestre del 2011. La CCCTB è un sistema di norme comuni per il calcolo della base imponibile delle imprese; non ha alcuna relazione con le aliquote fiscali. Gli Stati membri continueranno a decidere le aliquote fiscali che vorranno applicare alle imprese. La Commissione è convinta che avanzare sulla strada della CCCTB sia il metodo migliore per superare completamente gli ostacoli fiscali transfrontalieri che intralciano la crescita.</p>
      <p sl="en">Attualmente, l’esistenza nell’Unione europea di 27 sistemi, fortemente differenziati, di imposte sulle imprese comporta per le aziende ardui ostacoli fiscali e un onere amministrativo che scoraggia, quando non impedisce, l’attività nel mercato unico e incide negativamente sulla competitività, soprattutto nel caso delle PMI. Da un paesaggio tanto frammentato scaturiscono ardue barriere e gravi distorsioni del mercato, mentre il rispetto delle norme comporta costi notevoli.</p>
    </intervention>
    <intervention id="2-568" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Ringrazio il Commissario per la sua risposta. Comprendo perfettamente le sue argomentazioni sulla differenza tra aliquota fiscale e base imponibile, ma uno dei problemi che si pongono alle imprese – soprattutto nel caso di investimenti esteri diretti che affluiscono in Europa – riguarda la possibilità di conoscere in anticipo e con certezza le implicazioni fiscali di una transazione. Se questo calcolo consiste in parte nelle vendite per destinazione, tale elemento non si può determinare in anticipo, e quindi le imprese si trovano in una situazione di incertezza; tutto questo, mi sembra, rappresenta un disincentivo per gli investimenti esteri diretti. Ho molte altre domande, ma mi rendo conto che il tempo stringe: sarei lieta, quindi, se il Commissario potesse rispondere a questa.</p>
    </intervention>
    <intervention id="2-569" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Ringrazio il Commissario per la sua esauriente risposta, ma vorrei anche chiedergli di riconoscere che il trattato di Lisbona comprende un dettagliato protocollo in materia di tassazione e il diritto, per gli Stati membri, di porre il veto alle proposte in campo fiscale.</p>
    </intervention>
    <intervention id="2-570" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Possiamo trovarci in disaccordo su determinati principi di tassazione; è sempre un argomento delicato. Il sostegno più convinto alla CCCTB viene dalle imprese; ne abbiamo prove evidenti. Comprendo bene questa posizione perché avere a che fare con 27 diversi Stati membri con 27 diversi sistemi di imposte sulle imprese significa veramente trovarsi nei pasticci.</p>
      <p sl="en">Per quanto riguarda gli investimenti esteri diretti, se riusciamo a trovare un punto di accordo su questa proposta dobbiamo farlo all’unanimità. Se riusciamo a trovare un accordo, questo agevolerà gli investimenti esteri diretti, poiché gli operatori esteri desiderosi di investire, non in un solo Stato membro ma in parecchi, avranno a che fare con un solo sistema di imposte sulle imprese anziché con una serie di sistemi diversi: per gli investitori stranieri ciò rappresenta un notevole vantaggio. Dalle discussioni bilaterali con i potenziali investitori emerge che questi ultimi insistono con forza sullo scoglio dei 27 sistemi di imposte sulle imprese, che ostacola gravemente gli investimenti esteri diretti.</p>
      <p sl="en">Infine, discutere di una base imponibile consolidata comune per le imprese non significa affatto discutere di aliquote fiscali. È chiaro che tutto questo non ha nulla a che fare con la sovranità degli Stati membri nelle decisioni in campo fiscale; infatti, anche nel quadro della CCCTB, questi ultimi potranno decidere le aliquote delle imposte sulle imprese in base alle proprie esigenze, ai sistemi di sicurezza sociale, ai servizi pubblici e così via. Di per sé, quindi, la proposta non riduce affatto la sovranità degli Stati membri in campo fiscale.</p>
    </intervention>
    <intervention id="2-571" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Le interrogazioni che non hanno ricevuto risposta per mancanza di tempo riceveranno risposta scritta (confronta Allegato).</p>
      <p sl="unknown">Con questo si conclude il tempo delle interrogazioni.</p>
      <a text="(La seduta, sospesa alle 20:35, riprende alle 21:00)"/>
    </intervention>
  </section>
  <section id="creitem41" title="17. Misure da prendere per la liberazione di Liu Xiaobo, premio Nobel per la pace (discussione)">
    <intervention id="2-574" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca le dichiarazioni sulle misure da prendere per la liberazione di Liu Xiaobo, premio Nobel per la pace.</p>
    </intervention>
    <intervention id="2-575" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio, a nome della baronessa Ashton (Vicepresidente della Commissione e Alto rappresentante dell’Unione europea per la politica estera e di sicurezza comune). – Signora Presidente, onorevoli deputati, se questa volta ho ben compreso, ho l’onore di rivolgermi a voi a nome del nostro Alto rappresentante, la baronessa Ashton.</p>
      <p sl="fr">Tramite la delegazione a Pechino e le ambasciate bilaterali, l’Unione europea continua a monitorare quotidianamente la situazione del premio Nobel per la pace Liu Xiaobo, di sua moglie Liu Xia, dei loro amici e degli avvocati che li assistono. Seguiamo le loro vicende con attenzione costante; gli arresti domiciliari, cui dall’8 ottobre è sottoposta la signora Liu Xia, insieme a numerosi attivisti dei diritti umani in Cina, suscitano in noi preoccupazione e amarezza, e meritano la nostra condanna.</p>
      <p sl="fr">Come sapete, l’Unione europea non ha atteso che Liu Xiaobo ricevesse questo prestigioso riconoscimento per ricordare al governo cinese gli impegni internazionali che esso ha sottoscritto in materia di libertà di espressione. In questo caso particolare, l’Unione europea è sempre rimasta dell’opinione che Carta 08 si dovesse considerare un manifesto pacifico, che chiedeva un maggior rispetto dei diritti umani in Cina. Peraltro, dal dicembre 2008 in poi l’Unione ha emesso quattro dichiarazioni pubbliche per chiedere la liberazione di Liu Xiaobo.</p>
      <p sl="fr">La nostra posizione non poteva quindi essere differente allorché il comitato per il premio Nobel ha annunciato la sua decisione l’8 ottobre – in maniera del tutto indipendente, devo sottolineare. Ci siamo congratulati con Liu Xiaobo tramite l’Alto rappresentante dell’Unione per la politica estera, baronessa Ashton, e il Presidente della Commissione europea, José Manuel Barroso, insistendo sull’importanza che la sua liberazione avrebbe ai nostri occhi. Ci rammarichiamo che le autorità cinesi siano rimaste sorde agli appelli che la comunità internazionale si è affrettata ad amplificare.</p>
      <p sl="fr">È deplorevole che l’Unione europea debba prendere atto ancora una volta, con preoccupazione, delle intimidazioni e degli arresti domiciliari inflitti nel corso delle ultime sei settimane alla signora Liu Xia, moglie di Liu Xiaobo. Condanniamo con altrettanta fermezza le minacce, la sorveglianza e il divieto di lasciare il paese, come pure gli arresti che molti parenti e amici di Liu Xiaobo hanno dovuto subire da quando egli è stato insignito del premio Nobel.</p>
      <p sl="fr">Signor Presidente, l’Unione europea continuerà a battersi con coerenza e fermezza – come fa ormai da quasi due anni a questa parte – per ottenere la liberazione di Liu Xiaobo, in modo che egli possa esercitare in pieno i suoi diritti e partecipare – come desidererebbe – al dibattito pubblico che egli stesso ha avviato in Cina con Carta 08. Noi continuiamo a sperare che il 10 dicembre gli sia possibile ritirare di persona il premio Nobel per la pace. Esortiamo la Cina a togliere le restrizioni alla libertà di circolazione e di espressione che hanno colpito lui, sua moglie Liu Xia e molti dei suoi amici.</p>
    </intervention>
    <intervention id="2-576" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Signora Presidente, signor ministro, onorevoli deputati, la Commissione sostiene senza riserve la dichiarazione della Presidenza belga. L’Unione europea ha ripetutamente affermato di considerare Carta 08 un legittimo esercizio di libertà di espressione; come la Presidenza ci ha appena ricordato, l’Unione europea ha ribadito più volte le gravi preoccupazioni suscitate dall’arresto, dal processo e dalla detenzione di Liu Xiaobo.</p>
      <p sl="fr">Sia il Presidente Barroso che la Vicepresidente della Commissione e Alto rappresentante dell’Unione europea, baronessa Ashton, hanno salutato con gioia, l’8 ottobre, l’assegnazione del premio Nobel per la pace a Liu Xiaobo. La Commissione si rammarica però che le autorità cinesi abbiano reagito ponendo agli arresti domiciliari la signora Liu Xia, moglie del premio Nobel, e limitando la libertà di movimento di molti dei suoi amici.</p>
      <p sl="fr">La Commissione riconferma il proprio appello alla Cina per l’immediato rilascio di Liu Xiaobo e per la revoca degli arresti domiciliari alla moglie di lui, nonché per l’abolizione di tutte le restrizioni alla libertà di circolazione dei suoi amici. La Commissione, come ha affermato nella sua dichiarazione la Vicepresidente della Commissione e Alto rappresentante dell’Unione europea, baronessa Ashton, si augura che Liu Xiaobo possa ritirare di persona il premio Nobel per la pace a Oslo.</p>
    </intervention>
    <intervention id="2-577" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">a nome del gruppo PPE. – Signora Presidente, dieci mesi or sono ho affermato in quest’Aula che la condanna a 11 anni di carcere, inflitta a Liu Xiaobo dal governo cinese solo per aver egli espresso le sue opinioni, costituiva un chiaro segnale dell’inasprimento della campagna delle autorità cinesi contro gli attivisti dei diritti umani.</p>
      <p sl="ro">Proprio in un momento come questo, mi sembra che l’assegnazione del premio Nobel a Liu Xiaobo rappresenti l’occasione opportuna per sottolineare che, nonostante i notevoli progressi compiuti dalla Cina in campo economico e in qualche caso anche sociale, il vero parametro del progresso è il rispetto dei diritti umani. Un paese si può ammirare per i suoi risultati economici, ma non si guadagnerà il rispetto degli altri paesi se limiterà la libertà anziché tutelarla.</p>
      <p sl="ro">Giudico in effetti assai inquietanti le iniziative adottate dal governo cinese nel tentativo di intimidire i paesi invitati alla cerimonia; ed è ancor più preoccupante che alcuni paesi abbiano ceduto a questo ricatto.</p>
      <p sl="ro">Ci troviamo di fronte a una situazione inaccettabile, in cui un paese prende posizione, in sede di relazioni internazionali, contro un proprio cittadino. In effetti, come ho già osservato, la Cina conquisterebbe il rispetto degli altri paesi se, anziché formulare minacce, permettesse a Liu Xiaobo di recarsi a Oslo a ricevere il premio.</p>
      <p sl="ro">L’atteggiamento delle autorità cinesi sembra per il momento assai più rigido di quello sovietico: neppure un membro della famiglia di Liu Xiaobo o il suo avvocato possono recarsi a Oslo. Per tale motivo apprezzo la proposta di rappresentare simbolicamente il dissidente cinese a Oslo, avanzata da Lech Wałęsa; spero comunque che all’ultimo momento le autorità cinesi decidano di rilasciare Liu Xiaobo.</p>
    </intervention>
    <intervention id="2-578" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo S&amp;D. – Signora Presidente, questa sera noi, deputati del gruppo socialdemocratico, sosteniamo senza riserve la richiesta del Parlamento europeo che a Liu Xiaobo sia consentito di recarsi a Oslo, e che egli non debba far registrare il singolare primato di essere il primo vincitore – nella storia secolare del premio Nobel per la pace – impossibilitato a ricevere il riconoscimento di persona, e neppure tramite un proprio rappresentante. Arrestato per aver partecipato a dimostrazioni, espulso dall’insegnamento, condannato alla rieducazione e ora incarcerato per aver tentato di esercitare la libertà di espressione, Liu Xiaobo viene definito un criminale dai cinesi, mentre il resto del mondo gli attribuisce il più alto riconoscimento dedicato alla pace.</p>
      <p sl="en">Mi sono recato personalmente in Cina a nome di quest’Assemblea e ho notato che molti sono pronti a intrecciare un dialogo con noi sui temi del diritto del lavoro e della responsabilità sociale delle imprese. Resta però il fatto che, quando la sottocommissione per i diritti umani del Parlamento ha richiesto visti alla Cina, non ha mai ricevuto risposta; e quando l’Unione europea ha insistito per tenere una riunione nel quadro del dialogo sui diritti umani con la Cina, i cinesi hanno deliberatamente proposto una data tra il Natale di quest’anno e Capodanno. Sembra ora quasi sicuro che non vi sarà alcuna riunione nel quadro di questa Presidenza.</p>
      <p sl="en">Tutto questo non è serio. Coloro che stasera desiderano esprimere solidarietà a Liu, a sua moglie Liu Xia e a tutti i prigionieri di coscienza detenuti in Cina, dovrebbero riconoscere che il resto del mondo ha anteposto troppo spesso gli interessi commerciali, che ci legano alla Cina, ai reciproci obblighi in materia di diritti umani. Un vistoso esempio ci è stato fornito dal Primo ministro britannico David Cameron, che proprio in questo mese ha guidato a Pechino una delegazione commerciale composta da 48 persone, ma ha evitato di includervi anche un solo rappresentante di interessi o competenze in materia di riduzione della povertà, degrado ambientale o diritti del lavoro.</p>
      <p sl="en">La verità è che le cinque persone dotate di coscienza sociale, che formano il comitato incaricato di assegnare il premio in Norvegia, hanno probabilmente fatto di più, per spronare alle riforme il governo cinese, di Unione europea e Stati Uniti e del resto della comunità internazionale. Ricordiamoci di Andrei Sakharov, Lech Wałęsa e Nelson Mandela – vincitori del premio Nobel provenienti da paesi un tempo flagellati dalla repressione ma che poi hanno mutato volto – e questa sera esprimiamo la speranza che Liu Xiaobo possa unirsi a quest’elenco non solo nella Cina di oggi ma in una Cina futura in cui i diritti umani siano un giorno pienamente rispettati.</p>
    </intervention>
    <intervention id="2-579" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">a nome del gruppo ALDE. – Signora Presidente, in un certo senso in questo dibattito si condensano parecchi anni di sforzi compiuti da molti colleghi presenti e da altri, per cercare di attirare l’attenzione sulla Cina reale. È incoraggiante lo spirito unitario dimostrato da Consiglio e Commissione, nonché dai rappresentanti diplomatici a Oslo, riguardo alla cerimonia che potrebbe svolgersi il 10 dicembre. Naturalmente ci auguriamo che Liu Xiaobo sia presente, ma è improbabile.</p>
      <p sl="en">Dal punto di vista diplomatico, ciò a cui abbiamo assistito nelle ultime settimane è un incidente automobilistico organizzato da Pechino; si tratta di uno dei più disastrosi pasticci della storia della diplomazia. Ma il nocciolo della questione è lo scontro tra il mondo libero e quella che rimane una dittatura.</p>
      <p sl="en">Tutte le persone con cui sono entrato in contatto durante il mio ultimo viaggio a Pechino sono state successivamente arrestate, imprigionate e in qualche caso torturate. In tutta la Cina i detenuti sono sette od otto milioni, e ogni anno si eseguono almeno 5 000 condanne a morte. Ho visto un elenco di oltre 3 400 persone che, negli ultimi 10 anni, sono morte sotto tortura in quel regime, a causa delle proprie convinzioni religiose.</p>
      <p sl="en">Si tratta insomma di uno Stato governato dal terrore. Desideriamo congratularci con il comitato incaricato di assegnare il premio Nobel per la pace, per il coraggio di cui ha dato prova nell’assegnare questo riconoscimento. Spero che a Oslo, il 10 dicembre – sempre che la cerimonia possa svolgersi – avremo una presenza il più forte possibile da parte dell’Unione europea, a testimoniare le nostre priorità di politica estera: diritti umani e democrazia. Il paese più popoloso del mondo merita gli stessi diritti di cui godiamo in Europa.</p>
    </intervention>
    <intervention id="2-580" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">a nome del gruppo Verts/ALE. – Signora Presidente, a Liu Xiaobo è stato assegnato il premio Nobel per la pace e ne siamo lietissimi: si tratta infatti di una dimostrazione dell’universalità dei diritti umani, elemento fondamentale dell’immagine politica che abbiamo di noi stessi. Siamo anche lieti di constatare che la nostra soddisfazione è stata condivisa da molti paesi in tutto il mondo e anche da molti cittadini cinesi.</p>
      <p sl="de">Il governo cinese ha reagito con durezza all’assegnazione del premio Nobel per la pace; ha reagito con durezza eccessiva, sia all’interno che all’esterno. Sono convinto che sia un atteggiamento deplorevole, ma non mi sembra opportuno accogliere questa risposta negativa, se così posso esprimermi, accentuando in maniera caricaturale l’odierna posizione della Cina. Con tutto il rispetto, devo dire esplicitamente – anche se mi unisco all’oratore precedente nell’aderire all’appello per la liberazione di Liu Xiaobo – che mi sembra non solo sbagliato, ma anche dannoso descrivere la Cina di oggi come uno Stato terroristico. A mio parere non è vero, e non giova neppure a instaurare quella reazione positiva con la Cina, che è così importante per noi.</p>
      <p sl="de">La Cina dovrà accettare il nostro sostegno ai diritti umani universali, perché noi manterremo quest’atteggiamento, che però non va confuso con una strategia del confronto. Non sarebbe un vantaggio per nessuno, e tanto meno per i sostenitori dei diritti umani in Cina.</p>
      <p sl="de">Ho già detto – e per concludere voglio ribadirlo – che la Cina ha reagito con durezza eccessiva all’assegnazione del premio Nobel; sta cercando di esercitare pressioni diplomatiche su altri paesi per indurli a non partecipare alla cerimonia di Oslo. Questo è semplicemente inaccettabile; il Parlamento non lo accetterà e quindi mi rallegro che il Presidente abbia già deciso che il Parlamento europeo sarà rappresentato a Oslo.</p>
    </intervention>
    <intervention id="2-581" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">a nome del gruppo ECR. – Signora Presidente, provengo da un paese che, fino a vent’anni fa, era soggetto a una dittatura comunista. Ho avuto la sventura di vivere in quel sistema e so quale sia la situazione in un paese del genere. Ricordo bene quale importanza avesse allora per noi la voce di quello che chiamavamo “il mondo libero”: intendo dire la voce che veniva da qui, dall’Europa e dagli Stati Uniti. Ricordo che, allora, ci dava la sensazione che la nostra lotta per la libertà e la democrazia avesse un senso.</p>
      <p sl="pl">A mio avviso, oggi abbiamo il dovere di aiutare persone come Liu Xiaobo. Inoltre, egli fa esplicito riferimento all’esperienza della democrazia e di coloro che hanno lottato per la democrazia in Europa centrale. Lo stesso nome Carta 08 è, dopo tutto, un consapevole riferimento a Carta 77. A mio avviso tutti noi, in quest’Aula, possiamo avere opinioni politiche o economiche differenti ma in materia di diritti umani dobbiamo mantenerci completamente uniti. Spero che la nostra Assemblea seguirà questa strada.</p>
    </intervention>
    <intervention id="2-582" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL. – Signora Presidente, dopo la liberazione di Aung San Suu Kyi, Liu Xiaobo rimane l’unico premio Nobel a languire in prigione. Gli interventi che abbiamo udito in Consiglio e qui in Parlamento testimoniano della speranza, nutrita da noi tutti, che egli possa ricevere il premio Nobel da uomo libero, o almeno che egli venga liberato il prima possibile. In tal modo verrebbe onorata la sua persona: critico letterario, insegnante e scrittore, impegnato a trasformare pacificamente la Cina, egli ha sempre cercato di portare nel suo paese libertà di espressione e democrazia servendosi del mondo delle idee e delle parole. Il documento Carta 08, per cui è stato gettato in carcere, è – come ci ha ricordato il Presidente Chastel – un testo costruttivo e pacifico, ma a Liu Xiaobo è costato la libertà.</p>
      <p sl="pt">Conosciamo la via che dobbiamo seguire: dobbiamo adoperarci per ottenere il rilascio di Liu Xiaobo e di tutti i prigionieri politici in Cina. Dobbiamo anche cercare di ottenere la liberazione della moglie di Liu Xiaobo, Liu Xia, che si trova agli arresti domiciliari, e di porre fine all’assedio cui sono sottoposti i loro legali, amici e familiari. Per raggiungere tale obiettivo la Cina deve chiedersi come mai, dopo aver reagito alla recente liberazione di Aung San Suu Kyi definendola un’importante figura politica, oggi si rifiuta di ammettere che agli occhi di larga parte dell’opinione pubblica mondiale anche Liu Xiaobo è un’importante figura politica. Ma soprattutto la Cina deve comprendere che, con la violenta offensiva diplomatica scatenata a livello planetario per impedire che i maggiori responsabili diplomatici del mondo partecipassero alla cerimonia di consegna dei premi Nobel a Oslo, ha offerto al mondo un’immagine di sé meschina e deteriore. È chiaro che i dirigenti cinesi vorrebbero rifugiarsi in un mondo immaginario privo di oppositori; è comprensibile. Non possono però costringere noi a vivere secondo le norme del loro mondo immaginario. È questo, mi sembra, il problema fondamentale che ci riguarda. È assai facile far risuonare in quest’Aula l’indignazione nei confronti delle autorità cinesi e presentar loro tutte le nostre lagnanze; ma prima dovremmo esaminare il comportamento delle autorità europee, a partire dai nostri stessi governi. Quando, di recente, alti dignitari cinesi hanno visitato il mio Portogallo, il governo ha deviato una dimostrazione di Amnesty International dall’itinerario della delegazione a un luogo distante qualche centinaio di metri; un episodio identico è avvenuto in Francia, ove una dimostrazione è stata spostata presso la torre Eiffel. E ancora, come già si è ricordato, il Primo ministro britannico David Cameron si è recato recentemente in Cina, assai interessato a fare affari con quel paese ma dimentico dei diritti umani, cui non ha dedicato un solo riferimento impegnativo.</p>
      <p sl="pt">Come sappiamo, in Europa si applicano due pesi e due misure. A Liu Xiaobo dedichiamo qualche parola effimera, ma i governi sono interessati a fare affari. Dobbiamo cominciare a far pulizia in casa nostra.</p>
    </intervention>
    <intervention id="2-583" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signora Presidente, è arduo per noi concepire il coraggio fisico e morale che Liu Xiaobo ha dovuto trovare dentro di sé per sfidare la sanguinaria tirannia del partito comunista cinese. Noi che godiamo delle libertà fondamentali – libertà di parola, di riunione e sistema politico democratico – abbiamo il dovere di intervenire a favore di Liu e di coloro che si trovano nella stessa situazione. Liu Xiaobo vuole solamente dare alla Cina le libertà fondamentali e i diritti civili che noi diamo per scontati.</p>
      <p sl="en">I valori che egli propugna costituiscono la più luminosa speranza di libertà, pace e democrazia per la Cina e per il mondo; il premio Nobel per la pace che gli è stato assegnato come riconoscimento per la sua opera e i suoi sacrifici è pienamente meritato. Egli non desidera altro che riforme democratiche e la fine del regime comunista monopartitico in Cina. Non deve sorprendere che il partito comunista cinese impedisca a lui o a un rappresentante della sua famiglia di ritirare il premio.</p>
      <p sl="en">Il partito comunista cinese è una banda di criminali sanguinari il cui unico obiettivo è quello di perpetuare la propria stessa esistenza. La Cina è un paese grande e potente, con cui i nostri governi devono inevitabilmente mantenere relazioni politiche, diplomatiche e commerciali. Il partito comunista cinese ammonisce gli altri governi a non partecipare alla cerimonia; i nostri governi dovrebbero invece inviare rappresentanti, come dimostrazione di sostegno a Liu e all’intero movimento democratico cinese. Rappresento un gran numero di esuli cinesi a Londra, e sono lieto di offrire il mio pur modesto contributo, pronunciandomi a favore di Liu e delle loro aspirazioni democratiche.</p>
    </intervention>
    <intervention id="2-584" speaker_id="96776" name="Róża THUN UND HOHENSTEIN" is_mep="True" mode="spoken" nationality="Poland" birth_date="13-04-1954" birth_place="Kraków" m_state="PL">
      <p sl="pl">Signora Presidente, è un fatto assai positivo che il Parlamento e la Commissione abbiano deciso di discutere la situazione di Liu Xiaobo nel corso di una seduta plenaria del Parlamento europeo; è un peccato che tale dibattito abbia attirato un numero così scarso di deputati. Dopo tutto, la comunità internazionale, di cui siamo uno dei membri più importanti, dovrebbe presentarsi unita in casi come questo e sostenere compatta la lotta per il rispetto dei diritti umani, poiché in questo dibattito la parola fondamentale è solidarietà.</p>
      <p sl="pl">Nel 1989, quando il mio paese ha finalmente sconfitto la dittatura comunista, Liu Xiaobo protestava in piazza Tiananmen, chiedendo quelle stesse libertà democratiche che stavano per trionfare in quasi tutta Europa. Egli non ha abbandonato i suoi sforzi; dopo anni di prigione, ha firmato un appello per la democratizzazione del paese che gli è costato la condanna ad altri 11 anni di carcere. Proprio come Liu, il nostro leader, Lech Wałęsa, mirava a una transizione pacifica e alla libertà; abbiamo avuto il sostegno dei paesi democratici. Anche a Wałęsa è stato impedito di ritirare personalmente il premio Nobel per la pace, ma quel premio ha rappresentato ugualmente per noi polacchi una speranza di libertà. Quel premio Nobel è stato il catalizzatore del cambiamento.</p>
      <p sl="pl">Oggi è il momento giusto per attirare l’attenzione dell’opinione pubblica mondiale su persone come Liu Xiaobo. Non dobbiamo dimenticare che, oltre alle figure di maggior spicco come lui, ve ne sono molte altre assai meno famose, come l’attivista dei diritti umani Mao Hengfeng, che attualmente si trova in un campo di lavoro/rieducazione proprio per aver protestato contro l’incarcerazione di Liu Xiaobo. L’Unione europea deve annettere la massima importanza ai diritti umani nei contatti con la Cina; questo tema dovrebbe costituire una priorità in riunioni come il Vertice Unione europea-Cina che si è tenuto il 6 ottobre. Voglio manifestare il mio rammarico per il fatto che una questione tanto fondamentale sia stata trascurata. Dobbiamo dimostrare che i diritti umani non ci lasciano indifferenti, e un’occasione in questo senso sarà costituita dalla cerimonia per la consegna del premio Nobel a Oslo, cui – mi auguro – saranno presenti tutti gli ambasciatori e il mondo intero.</p>
    </intervention>
    <intervention id="2-585" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, il premio Nobel Liu Xiaobo si batte per i diritti umani con coraggiosa coerenza sin dall’epoca del massacro di piazza Tiananmen. Il Parlamento quindi si unisce alla baronessa Ashton e alla Commissione nell’esigere che egli sia immediatamente liberato e possa recarsi a Oslo per ricevere il premio Nobel in dicembre; il Parlamento inoltre chiede libertà di circolazione per la moglie, la famiglia e gli amici di Liu, che hanno subito restrizioni particolarmente severe dopo l’annuncio dell’assegnazione del premio Nobel l’8 ottobre.</p>
      <p sl="pt">La catena di minacce e intimidazioni messa in atto dalle autorità cinesi per sabotare la cerimonia di Oslo è veramente vergognosa: nessun governo che dovesse cedere a questo spregevole ricatto sarebbe più degno di rispetto. La Cina è membro permanente del Consiglio di sicurezza delle Nazioni Unite e, secondo la Carta dell’ONU, ha responsabilità particolari per quanto riguarda il rispetto e la promozione dei diritti umani all’interno e all’estero. La Cina ha già svolto un’opera cospicua a favore dei diritti economici, sociali e culturali di milioni di cinesi, che ha strappato alla povertà e alla miseria, ma non può fermarsi qui; deve rispettare e promuovere i diritti civili e politici dei propri cittadini. In caso contrario, alla fine lo stesso sviluppo del paese ne sarà ostacolato.</p>
      <p sl="pt">Liu Xiaobo non è un criminale: è un cittadino coraggioso e impegnato che reca lustro in tutto il mondo alla Cina e al popolo cinese, e di cui il popolo cinese non può che andare orgoglioso. Pechino deve liberare Liu Xiaobo, sua moglie e i suoi amici; deve liberare il premio Sacharov Hu Jia e tutti gli altri coraggiosi cittadini cinesi che non temono di lottare per la democrazia, la libertà e i diritti più fondamentali. Se non verranno liberati, sarà il prestigio della Cina a soffrirne; sarà il regime cinese a mostrarsi incapace di fare del proprio paese una potenza degna di rispetto e ricca di influenza sulla scena internazionale.</p>
      <p sl="pt">Non cesseremo di chiedere a gran voce la liberazione di Liu Xiaobo e di tutti coloro che in Cina lottano per la libertà.</p>
    </intervention>
    <intervention id="2-586" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">Signora Presidente, l’assegnazione del premio Nobel per la pace 2010 a Liu Xiaobo testimonia in maniera eloquente di quanto possa costare, in termini personali, difendere oggi in Cina i diritti umani. È essenziale che egli sia immediatamente liberato, insieme a tutti gli altri difensori dei diritti umani in Cina. Altri casi attendono soluzione: penso con turbamento alla situazione di Dhondup Wangchen, il cineasta tibetano che soffre di epatite B e in carcere ha urgente bisogno di cure mediche.</p>
      <p sl="en">La decisione di assegnare il premio Nobel per la pace a Liu Xiaobo si deve considerare un forte gesto di sostegno alla lotta per la libertà di espressione in Cina, ma serve anche a rammentare alla comunità internazionale l’esigenza di riforme in Cina. Lo stesso primo ministro cinese, Wen Jiabao, ha avvertito che la Cina rischia di veder sfumare i risultati raggiunti con la ristrutturazione economica, se non verrà attuata una corrispondente ristrutturazione politica: ma il suo intervento, onorevoli colleghi, è stato censurato dai media cinesi.</p>
      <p sl="en">Procrastinare questa riforma comporta costi umani terribili. Inoltre le pressioni esercitate su vari paesi per indurli a disertare la cerimonia di consegna del premio Nobel per la pace dimostra che la Cina non ha ancora la maturità dell’attore internazionale. La Cina è una superpotenza, e deve iniziare ad agire con la responsabilità che si addice a una superpotenza. Vi comunico, con grande umiltà, che sono stata invitata alla cerimonia, dove sarò una delle 50 persone che vi rappresenteranno Liu Xiaobo.</p>
    </intervention>
    <intervention id="2-587" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, Alfred Nobel, fondatore del premio per la pace, scrisse nel suo testamento che i diritti umani sono un prerequisito per la fratellanza tra le nazioni e che pertanto un premio di questa entità andava assegnato a colui il quale si fosse battuto e sacrificato in nome della libertà, della democrazia e dei diritti umani.</p>
      <p sl="it">Liu Xiaobo, dissidente cinese premio Nobel per la pace, nel corso della sua vita è stato un grande difensore dell'applicazione di questi valori. Nel corso della sua lunga e non violenta battaglia ha sempre sottolineato come tutti questi diritti vengano costantemente violati in Cina con metodi repressivi violenti. Lui stesso ha subito sulla propria pelle la condanna forzata al carcere senza la possibilità di avere un equo processo e di comunicare con l'esterno.</p>
      <p sl="it">Proprio per questo, come istituzioni europee dobbiamo fare tutto il possibile per la sua liberazione. Prima i diritti e poi le relazioni economiche e commerciali, altrimenti anche noi europei dovremo considerarci sconfitti.</p>
    </intervention>
    <intervention id="2-588" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Signora Presidente, la relazione tra Unione europea e Cina non è sempre stata priva di difficoltà. Ciò dipende soprattutto dal fatto che ci separano due differenti concezioni dell’importanza dei diritti umani, della libertà e della libertà di espressione. L’Unione europea si è assunta la responsabilità di promuovere questi valori in tutto il mondo e – di conseguenza – di sostenere i difensori dei diritti umani negli altri paesi (come Liu Xiaobo in Cina), per consentir loro di modificare la situazione del proprio paese. Per tale motivo mi sembra assai importante che il Parlamento, ma anche il Consiglio e la Commissione, si impegnino chiaramente a presenziare alla cerimonia di consegna del premio Nobel per la pace. La collega onorevole Hautala vi parteciperà a titolo personale, ma mi auguro di tutto cuore che i governi europei, il Consiglio, la Presidenza belga e la Commissione siano rappresentati al più alto livello. Solo in questo modo potremo affermare chiaramente la razionalità delle nostre argomentazioni e dare credibilità al nostro appello per il rispetto dei diritti umani in tutto il mondo.</p>
    </intervention>
    <intervention id="2-589" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli deputati, per concludere questo importante dibattito e rispondere alle domande formulate da un certo numero di deputati vorrei toccare due punti.</p>
      <p sl="fr">In primo luogo, l’Unione europea sarà naturalmente presente nel suo insieme, come avviene ogni anno, con una rappresentanza di livello almeno corrispondente a quella dell’anno scorso – come tutte le delegazioni diplomatiche dell’Unione – alla cerimonia di consegna del premio Nobel per la pace a Liu Xiaobo, che si svolgerà a Oslo il 10 dicembre. È questa la prima notizia che volevo comunicarvi oggi.</p>
      <p sl="fr">In secondo luogo, da quindici anni a questa parte l’Unione europea intrattiene con la Cina un dialogo regolare in materia di diritti umani. Benché in questo campo non si faccia mai abbastanza, noi annettiamo grande importanza a questo dialogo, che sembra ancor più opportuno in un momento in cui i cittadini cinesi si fanno sentire e chiedono di ampliare lo spazio dei diritti umani. In uno spirito di rispetto reciproco e profonda comprensione del contesto politico cinese, continueremo a sollevare il problema globale dei diritti umani – e in particolare il caso di Liu Xiaobo, premio Nobel per la pace – con le autorità cinesi.</p>
    </intervention>
    <intervention id="2-590" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La discussione è chiusa.</p>
    </intervention>
  </section>
  <section id="creitem42" title="18. Semplificazione della PAC (discussione)">
    <intervention id="2-592" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca la discussione sull’interrogazione orale (O-0187/2010 – B7-0566/2010) alla Commissione, degli onorevoli James Nicholson e Janusz Wojciechowski, a nome del gruppo ECR, Albert Deß, a nome del gruppo PPE, e George Lyon, a nome del gruppo ALDE, sulla semplificazione della PAC.</p>
    </intervention>
    <intervention id="2-593" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">autore. – Signora Presidente, Commissario Cioloş, sono lieto che lei sia presente oggi in Aula per rispondere alle interrogazioni. Il 18 maggio il Parlamento europeo ha adottato a larga maggioranza una risoluzione sulla semplificazione della politica agricola comune (PAC). Naturalmente non le è stato ancora possibile attuare tale risoluzione, ma vorrei chiederle, Commissario Cioloş, di prendere in considerazione tutte le richieste formulate nella proposta di risoluzione, quando si accingerà a riorganizzare la politica agricola.</p>
      <p sl="de">Purtroppo, devo far rilevare un piccolo neo. Ho appena incontrato un gruppo di agricoltori i quali temono che le sue proposte relative al primo pilastro, Commissario Cioloş, non ridurrebbero gli oneri burocratici, ma piuttosto li aumenterebbero in maniera massiccia.</p>
      <p sl="de">L’Unione europea non si può considerare responsabile di ogni singola pastoia burocratica, Commissario Cioloş; una larga parte di responsabilità ricade sugli Stati membri. Per tale motivo le chiedo di far sì che possiamo lavorare insieme all’imminente riforma, per strutturarla in modo che l’attuazione richieda il minimo sforzo possibile dal punto di vista amministrativo e dei controlli. In tal modo gli agricoltori potranno dedicarsi alla loro occupazione principale – la produzione di generi alimentari – anziché essere costretti a controllare la legislazione vigente per scoprire gli obblighi che dovrebbero assolvere prima di mettersi al lavoro nei campi o nel granaio.</p>
      <p sl="de">In nessun’altra regione agricola del mondo gli agricoltori sono oberati da un fardello di requisiti e norme paragonabile a quello dell’Unione europea. Lei non è ancora responsabile di questa situazione, Commissario Cioloş; anzi, ha l’opportunità di diventare il primo Commissario – prima di lasciare l’incarico, cosa che non so quando accadrà – che potrà vantare di aver ridotto e non aumentato gli oneri burocratici nell’arco del proprio mandato. In qualità di relatore per la riforma dell’agricoltura, vorrei offrirle l’opportunità di collaborare con noi per individuare una soluzione e raggiungere quest’obiettivo.</p>
    </intervention>
    <intervention id="2-594" speaker_id="96959" name="George LYON" is_mep="True" mode="spoken" nationality="United Kingdom" birth_date="16-07-1956" birth_place="Rothesay" p_group="Group of the Alliance of Liberals and Democrats for Europe" m_state="GB">
      <p sl="en">autore. – Signora Presidente, signor Commissario, siamo lieti di averla con noi stasera. Chiaramente, semplificare e sfrondare gli oneri burocratici che appesantiscono la PAC è uno degli obiettivi principali della prossima riforma; in Scozia molti agricoltori considerano con uno spirito di irritata frustrazione il meccanismo burocratico e le sproporzionate caratteristiche del sistema di sanzioni.</p>
      <p sl="en">Il denaro pubblico va speso in maniera razionale e con adeguati controlli; non intendiamo certo contestare questo principio, ma l’attuale sistema di sanzioni si distingue per mancanza di proporzionalità a livello sia di Stato membro che di azienda agricola. È un problema che la riforma deve affrontare.</p>
      <p sl="en">In Scozia, attualmente gli agricoltori si vedono comminare multe in qualche caso severissime per lievi infrazioni. Da maggio in poi le ispezioni si sono intensificate e si infliggono pesanti sanzioni. Il governo scozzese, temo, scarica su di lei, signor Commissario, la colpa di questa specifica misura, cioè dell’intensificarsi delle ispezioni e del sistema di sanzioni.</p>
      <p sl="en">Un’altra spiegazione, tuttavia, potrebbe essere la seguente. La visita degli ispettori della Commissione europea in Scozia era prevista per ottobre e per l’ultima settimana di novembre; forse il governo scozzese è stato colto da un sottile panico, e le fortissime multe e le draconiane sanzioni comminate negli ultimi tre o quattro mesi sono semplicemente il frutto del timore che si potesse riscontrare qualche irregolarità, nel momento in cui gli ispettori sarebbero arrivati in Scozia per svolgere il proprio lavoro.</p>
      <p sl="en">Gli agricoltori hanno anche gettato uno sguardo oltremare, ai colleghi dell’Irlanda del Nord – sono certo che l’onorevole Nicholson avrà qualche osservazione da fare in proposito – e hanno potuto constatare la sorte di quel governo, su cui pende una fortissima multa per non aver interpretato correttamente la definizione di terreno ammissibile. Quest’episodio forse va al di là delle misure adottate in Scozia.</p>
      <p sl="en">Signor Commissario, nel suo intervento conclusivo potrà spiegarci se è effettivamente lei il promotore e il responsabile del nuovo draconiano regime vigente in Scozia, e precisare la data in cui potremo conoscere l’esito delle ispezioni effettuate in ottobre e novembre di quest’anno?</p>
    </intervention>
    <intervention id="2-595" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">autore. – Signora Presidente, devo scusarmi, perché non è mio costume non presentarmi quando mi viene data la parola. Mi scuso sentitamente.</p>
      <p sl="en">Come l’Assemblea sa, la relazione del collega, onorevole Ashworth, sulla semplificazione della PAC è stata adottata dal Parlamento nel maggio scorso. Essa chiedeva l’eliminazione degli oneri burocratici superflui imposti agli agricoltori europei; si tratta, a mio avviso, di un peso divenuto ormai soffocante, che sottrae tempo prezioso al lavoro agricolo vero e proprio.</p>
      <p sl="en">Un elemento essenziale della relazione era l’osservazione che la riforma della PAC dovrebbe portare alla semplificazione e allo snellimento della politica. Temo però che il risultato che si profila non sia assolutamente questo. Avremo una burocrazia ancor più pletorica: che significa infatti “rendere verde il primo pilastro”? Significa aumentare gli oneri burocratici; infliggere agli agricoltori più documenti da compilare e più ispezioni, cioè proprio quello che essi vogliono evitare. Vogliamo un’ispezione per ogni azienda agricola; dovrebbe bastare dovunque.</p>
      <p sl="en">Voglio dichiarare questo al Commissario: attualmente, grazie alla condizionalità, avete a disposizione una gamma di strumenti adeguata; non ve ne servono altri. Non c’è bisogno di insistere ancora su questo particolare aspetto. Faccio appello a lei a nome di quei cittadini che cercano di produrre generi alimentari. Si discute di sicurezza alimentare; se volete la sicurezza alimentare, noi ve la possiamo garantire; possiamo offrirvi la sicurezza alimentare. Basta permettere agli agricoltori di produrre i generi alimentari.</p>
      <p sl="en">Posso allacciarmi alle osservazioni appena formulate dall’onorevole Lyon? Sui miei agricoltori, nell’Irlanda del Nord, incombe una riduzione di 60 milioni di euro a causa delle carte topografiche. Nessuno vuol sostenere che le carte disegnate molti anni fa siano perfette; ma nessuno può venirmi a dire che a sud del confine, nella Repubblica d’Irlanda, le carte topografiche siano migliori, o che siano migliori in Italia: si tratta, ripeto, di carte disegnate molti anni fa. Perché siamo giunti a questa situazione? Perché si impongono ai nostri agricoltori queste sanzioni draconiane, inutili e indesiderate, mentre essi vogliono solamente produrre generi alimentari di buona qualità?</p>
    </intervention>
    <intervention id="2-596" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Signora Presidente, onorevoli deputati, permettetemi di rispondere dapprima all’interrogazione scritta concernente la semplificazione della politica agricola comune: un tema importante – come ho ripetutamente affermato da quando ho assunto l’incarico di Commissario – di cui terremo conto nell’elaborazione dei futuri provvedimenti legislativi.</p>
      <p sl="fr">Vorrei iniziare dalla prima parte dell’interrogazione: cosa ha fatto finora la Commissione per agevolare il lavoro degli agricoltori? Se consideriamo quel che è stato fatto negli ultimi anni la risposta, mi sembra, è semplice: ha già fatto molto per semplificare la situazione, e ha già varato numerose misure per agevolare il lavoro degli agricoltori.</p>
      <p sl="fr">Nel marzo 2009, la Commissione ha presentato la comunicazione “Una PAC semplificata per l’Europa: un successo per tutti”. Questa comunicazione illustra le attività svolte nel corso degli ultimi anni e fornisce informazioni sulla riduzione degli oneri amministrativi che è stata compiuta.</p>
      <p sl="fr">Non intendo ripercorrere tutti gli elementi della comunicazione, ma vorrei soffermarmi su alcuni aspetti.</p>
      <p sl="fr">In primo luogo, l’adozione – nel 2007 – del regolamento del Consiglio che istituisce un’organizzazione comune dei mercati agricoli ha causato una notevole riduzione degli oneri burocratici nel quadro attuativo della legislazione europea concernente la PAC.</p>
      <p sl="fr">A causa delle sue caratteristiche tecniche, l’organizzazione comune del mercato unica non puntava a modificare la politica di fondo, bensì ad armonizzare i provvedimenti, in modo da rendere le norme della PAC più semplici da gestire, più agili, più accessibili e meno difficili da applicare.</p>
      <p sl="fr">La semplificazione è anche una delle principali motivazioni che hanno indotto la Commissione a presentare le proposte sulla valutazione dello stato di salute. Il regolamento adottato nel 2009 semplifica le disposizioni del regime di pagamento unico, migliorando in tal modo l’efficacia della riforma della PAC del 2003.</p>
      <p sl="fr">Inoltre, per illustrare i progressi ottenuti nel settore agricolo, vorrei ricordare pure il programma d’azione per ridurre gli oneri amministrativi nell’Unione europea. Nel contesto di tale programma sono state effettuate numerose valutazioni, il cui esito dimostra che nel settore agricolo gli oneri amministrativi sono stati ridotti del 36 per cento, ossia di una percentuale superiore all’obiettivo generale del programma, che era il 25 per cento.</p>
      <p sl="fr">L’anno scorso, il mio predecessore ha presentato la prima risposta dei servizi della Commissione all’elenco di 39 suggerimenti di semplificazione proposto da 13 Stati membri nell’aprile 2009. Alcuni dei 39 suggerimenti sono stati attuati tra la fine del 2009 e l’inizio del 2010. Altri sono reperibili nel pacchetto “semplificazione” appena adottato dalla Commissione in riferimento ai pagamenti diretti e allo sviluppo rurale; alcuni regolamenti sono poi stati presentati al Consiglio e al Parlamento.</p>
      <p sl="fr">Per quanto riguarda il secondo pilastro, la Commissione ha varato uno studio sugli oneri amministrativi che trae origine dall’applicazione dei programmi di sviluppo rurale per i beneficiari. Lo studio si è concentrato su due categorie di misure: quelle agroambientali e quelle per l’ammodernamento delle aziende agricole. I risultati di tale studio verranno utilizzati nella riflessione che dedicheremo alla PAC per il periodo successivo al 2013.</p>
      <p sl="fr">Per chiudere questo primo punto, desidero informarvi che è in corso il programma, nel cui ambito alcuni membri del personale della Direzione generale per l’agricoltura e lo sviluppo rurale vengono inviati per qualche tempo in un’azienda agricola. Questo programma, denominato anche “Esperienza sul campo”, consente di entrare in contatto con la concreta vita degli agricoltori, e di utilizzare tali esperienze nelle decisioni che prepariamo.</p>
      <p sl="fr">Passo ora alla seconda parte dell’interrogazione: in che modo la Commissione terrà conto dei suggerimenti del Parlamento, nel lavoro che dedicherà alla PAC nel periodo successivo al 2013? Anche in questo caso, posso assicurarvi che annetto grande importanza a questi problemi e che terremo conto di tutte le analisi che abbiamo già svolto nella prospettiva della semplificazione, ma anche delle proposte che verremo avanzando, e che non andranno nella direzione di un aumento della burocrazia, ma piuttosto nella direzione di garantire in maniera più sicura ai contribuenti che il loro denaro sia speso bene.</p>
      <p sl="fr">Anche su questo punto, sono aperto a qualsiasi proposta tecnica desideriate formulare. All’inizio di dicembre mi presenterò ai vostri colleghi della commissione per il controllo dei bilanci, che ci chiedono anch’essi come la Commissione si stia muovendo per garantire che il denaro pubblico venga speso in maniera razionale. In questo caso la Commissione non può far altro che applicare i regolamenti adottati dal Consiglio (spesso dopo aver tenuto conto del parere del Parlamento).</p>
      <p sl="fr">Non è la Commissione ad aggiungere nuovi compiti amministrativi; la Commissione si limita ad applicare i vigenti regolamenti del Consiglio. A questo proposito, posso garantirvi che in futuro non avanzeremo proposte tali da complicare inutilmente la situazione; al contrario, le nostre proposte renderanno la PAC più credibile dal punto di vista dei contenuti. Per quanto riguarda gli agricoltori, la loro funzione principale è, come ho già osservato, la produzione agricola; gli agricoltori utilizzano nel loro lavoro queste risorse naturali, e anche a causa di tale attività una parte dei finanziamenti della PAC è destinata a quella politica.</p>
      <p sl="fr">Quanto poi ai nostri progetti per il periodo successivo al 2013, vorrei informarvi che parallelamente alla preparazione del pacchetto legislativo per la PAC dopo il 2013, ho deciso di istituire un gruppo tecnico di alto livello, insieme alla Commissione e agli Stati membri, per garantire che il pacchetto legislativo non produca maggiori oneri burocratici, ma piuttosto semplifichi la situazione in tutti i casi in cui ciò sia possibile.</p>
      <p sl="fr">Come ha notato l’onorevole Lyon, spesso le pastoie burocratiche che ostacolano gli agricoltori nel loro lavoro non dipendono solo dalla Commissione. Come sapete, tale gestione è condivisa con gli Stati membri, e spesso l’attuazione è diversa da uno Stato membro all’altro, precisamente a causa delle amministrazioni nazionali. Per quanto riguarda queste ultime, non spetta alla Commissione semplificare. Come ho già affermato, la Commissione ha già svolto opera di semplificazione; c’è ancora bisogno di semplificare la situazione a livello di Stato membro.</p>
      <p sl="fr">Rispondo ora alla domanda dell’onorevole Lyon sulla Scozia: anche in questo caso la Commissione si limita ad applicare i regolamenti che stabiliscono, per gli agricoltori che non rispettano le norme della condizionalità, sanzioni che non si applicano solo in Scozia, ma anche in Irlanda del Nord e nelle altre parti d’Europa. Ancora una volta, si tratta di una norma il cui mancato rispetto ci scredita rispetto agli impegni assunti dagli agricoltori in fatto di adesione alla legislazione europea; la condizionalità, infatti, non è una norma introdotta dalla Commissione, da uno Stato membro o da qualche altro organismo, ma deriva dalla legislazione europea che in tali regolamenti si riflette. I governi riceveranno maggiori dettagli all’inizio di dicembre, allorché la Commissione presenterà i risultati dei suoi audit.</p>
    </intervention>
    <intervention id="2-597" speaker_id="97296" name="Michel DANTIN" is_mep="True" mode="spoken" nationality="France" birth_date="15-01-1960" birth_place="Lyon" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signora Presidente, signor Commissario, lei padroneggia con disinvoltura il francese e conosce bene il mio paese. In Francia, per indicare un sogno che non si materializza mai usiamo il termine Arlésienne .</p>
      <p sl="fr">Per gli agricoltori, la semplificazione è indubbiamente una delle forme, dei volti della Arlésienne . Come lei ci ha ricordato, la Commissione è già entrata in azione per cercare di semplificare le procedure; vorrei approfondire i dettagli. A mio avviso, questo problema ha due aspetti.</p>
      <p sl="fr">Da una parte, vi sono le questioni connesse alle richieste di aiuti. Occorre riconoscere che nei mesi e negli anni più recenti si è operato per semplificare gli adempimenti burocratici, e di questo le diamo atto. Dall’altra, vi sono le limitazioni connesse alla condizionalità, l’interminabile serie di documenti con cui gli agricoltori devono segnalare tutte le fasi del loro lavoro: portare un rimorchio carico di letame in un campo, utilizzare un fertilizzante in un secondo campo, un prodotto fitosanitario in un terzo, e se si commette un errore scatta una sanzione.</p>
      <p sl="fr">Di fronte a tale situazione, mi sembra assolutamente necessario individuare alcune soluzioni. La settimana scorsa, presentando la proposta per la futura politica agricola comune, lei ha accennato ad alcune misure integrative che si potrebbero applicare e il cui esito potrebbe tradursi in misure controllate dall’opinione pubblica – dagli agricoltori così come dalla Commissione – del cui effetto scientifico saremmo sicuri. Penso alla rotazione delle colture. Queste misure ci consentirebbero di semplificare gli obblighi imposti agli agricoltori; è un programma di lavoro impegnativo per il futuro.</p>
      <p sl="fr">Inoltre, sia oggi che la settimana scorsa lei ha ricordato – giustamente, a mio avviso – gli aspetti che rientrano nelle competenze degli Stati membri. Ogni anno, gli ispettori della Commissione visitano gli Stati membri, prima di visitare gli agricoltori, mossi dall’atteggiamento critico di chi è deciso a scovare qualsiasi irregolarità. Pure, signor Commissario, non potremmo modificare lievemente l’impostazione della loro missione e chiedere di elencare – cosa che sarebbe utile per gli Stati membri – i settori in cui gli Stati membri stessi dimostrano zelo eccessivo nell’applicazione della legislazione comunitaria? Zelo eccessivo significa imporre agli agricoltori obblighi non funzionali rispetto ai regolamenti. In tal modo, lei riuscirebbe a offrire ai nostri concittadini un’immagine migliore dell’Europa.</p>
    </intervention>
    <intervention id="2-598" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo S&amp;D. – Signora Presidente, signor Commissario, la semplificazione della politica agricola comune (PAC) è un obiettivo che andiamo proclamando da anni. La sua completa realizzazione è però ancora molto lontana, nonostante gli sforzi che la Commissione è venuta compiendo e che è giusto riconoscere. Nondimeno, desidero affermare esplicitamente, a nome del gruppo dell’Alleanza progressista dei socialisti e democratici al Parlamento europeo, che la semplificazione non deve in alcun modo intendersi come un segno di indulgenza verso la faciloneria o una minore severità nel controllo e nel monitoraggio degli aiuti pubblici. Non si può accampare alcun pretesto per eludere l’essenziale requisito della trasparenza. Con l’avvio delle nuove discussioni sulla PAC del dopo 2013, abbiamo ora un’ottima occasione per raggiungere tale obiettivo. Non sarà tuttavia possibile compiere progressi significativi in materia di semplificazione, senza semplificare dapprima l’architettura stessa della PAC; proprio su questo punto il gruppo S&amp;D è venuto esprimendo i suoi punti di vista.</p>
      <p sl="pt">In aprile abbiamo pubblicato un documento che propugna la riorganizzazione dei due pilastri; notiamo con soddisfazione che la Commissione ha accettato alcuni dei nostri suggerimenti in questo senso. Non capisco come sia possibile che aiuti non legati alla produzione e soggetti ad analoghi criteri di natura essenzialmente ambientale – come i pagamenti diretti, le misure agroambientali o i pagamenti di compensazione per le regioni svantaggiate – debbano subire controlli e trattamento burocratico differenti, e non siano invece inseriti in un sistema unico e unificato. Mi sembra anche incomprensibile che molti sostenitori della semplificazione siano poi i più restii a modificare l’attuale architettura della PAC.</p>
      <p sl="pt">Di conseguenza, signor Commissario, guardo con interesse al lavoro che lei si accinge a fare, e all’elaborazione del documento di orientamento che lei ci ha appena presentato. Colgo l’occasione per esprimere l’auspicio che i sostenitori di un’autentica semplificazione dimostrino il proprio impegno partecipando alla discussione sul futuro della PAC che stiamo per avviare.</p>
    </intervention>
    <intervention id="2-599" speaker_id="96875" name="Britta REIMERS" is_mep="True" mode="spoken" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signora Presidente, Commissario Cioloş, onorevoli colleghi, una delle nostre priorità di deputati al Parlamento europeo è la riduzione della burocrazia e la semplificazione di leggi e norme in tutti i settori politici dell’Unione europea. È questo l’unico metodo per gestire in maniera efficace il denaro dei contribuenti e rendere più accette ai cittadini europei le nostre decisioni politiche. Per tale motivo, è importante che gli agricoltori possano sperimentare direttamente l’effetto di misure di semplificazione di questo tipo nel settore agricolo. Il loro lavoro consiste nel produrre generi alimentari, non nello scrivere libri.</p>
      <p sl="de">Nel momento in cui i bilanci delle autorità locali si fanno sempre più esigui, per noi diventa pure importante ridurre la quantità di lavoro del loro personale amministrativo. I regolamenti vanno redatti in modo da non risultare inutilmente prolissi. Dobbiamo inoltre vigilare, affinché le sanzioni inflitte risultino proporzionali alle infrazioni commesse. Un’efficiente politica di lungo periodo si caratterizza per dare maggiore spazio alla consulenza e alla persuasione piuttosto che alle sanzioni e alla repressione. Solo in questo modo potremo offrire a cittadini e agricoltori gli incentivi adeguati per applicare le nuove conoscenze e soddisfare le esigenze della società. Nel discutere la futura politica agricola comune dobbiamo tener conto di tutti questi fattori. Inoltre, dobbiamo adoperarci con maggiore impegno per evitare la duplicazione di formalità e controlli, e per far sì che si debbano riempire moduli solo quando ciò comporta un reale valore aggiunto per gli organismi amministrativi e per gli stessi agricoltori. Dobbiamo finalmente imparare a lavorare insieme e non l’uno contro l’altro.</p>
    </intervention>
    <intervention id="2-600" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="it">a nome del gruppo Verts/ALE. – Signora Presidente, a nome del gruppo Verdi/ALE, mi congratulo con il Commissario per la sua presenza in Aula questa sera, e mi congratulo con i colleghi – in particolare con l’onorevole Ashworth per la risoluzione originaria che ha innescato il dibattito odierno.</p>
      <p sl="it">Signor Commissario, le ricordo in particolare i paragrafi 52 e 53 della risoluzione sulla trasparenza riguardo alle sanzioni. A mio parere – a parte le polemiche interne – in Scozia e nell’intera Unione europea si registra effettivamente una difficoltà, relativa al modo in cui gli agricoltori percepiscono la trasparenza dell’applicazione, soprattutto nel caso della condizionalità. Sarà poi necessario definire in maniera assai più chiara i requisiti e prescrizioni che gli agricoltori dovranno soddisfare, così come le conseguenze del mancato rispetto delle norme.</p>
      <p sl="it">Ancora, occorreranno pure dosi maggiori di comprensione e flessibilità. Comprendo bene che lei deve confrontarsi con la lettera dei regolamenti, ma il nostro compito qui è proprio quello di riscrivere i regolamenti; del resto, è ciò che siamo ansiosi di fare. Tra un incidente e la frode c’è una differenza enorme, ma nella situazione attuale gli agricoltori devono attendersi più o meno lo stesso trattamento in entrambi i casi, mentre nella realtà le circostanze possono essere diversissime.</p>
      <p sl="it">Per quanto riguarda in particolare il paragrafo 66, signor Commissario, le sarei grato se lei ci indicasse la sua opinione in merito alla nostra richiesta di un’amnistia di tre anni per le sanzioni relative alla condizionalità nel settore dell’identificazione elettronica degli ovini e dei caprini. In Scozia stiamo cercando di far funzionare la tecnologia occorrente, che però è tutt’altro che perfetta. Un approccio sproporzionatamente severo alla condizionalità, in materia di identificazione elettronica degli ovini, servirebbe solo a spargere abbondanti dosi di sale su una ferita già aperta. Stiamo cercando di far funzionare il sistema, e abbiamo udito che lei intende dimostrarsi flessibile. Lei sarei grato se potesse rassicurarci in questo senso.</p>
    </intervention>
    <intervention id="2-601" speaker_id="28132" name="Richard ASHWORTH" is_mep="True" mode="spoken" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, sono l’autore della relazione originaria, in cui ho analizzato le sfide che attendono l’agricoltura e ho indicato le trasformazioni che la politica agricola comune dovrà subire per rispondere a tali sfide. Nel testo ho attirato l’attenzione sulle aspre difficoltà finanziarie che molti settori agricoli – e in particolare quello dell’allevamento – devono affrontare in questo periodo. Oggi è quindi urgentemente necessario alleviare gli oneri imposti agli agricoltori – in termini di tempo e di denaro – dalle norme talvolta superflue e sproporzionate della politica agricola comune.</p>
      <p sl="en">Ho citato molti casi di norme e sanzioni sproporzionate o addirittura inique; ho sottolineato la necessità di effettuare valutazioni d’impatto e di armonizzare le norme delle ispezioni; ho fatto presente che non si vede perché non dovrebbe essere possibile impiegare con successo l’autoregolamentazione in agricoltura. Ma soprattutto, esorto a cambiare la cultura della politica agricola comune.</p>
      <p sl="en">Comprendo naturalmente l’esigenza di integrità finanziaria, ma la Corte dei conti ha spiegato con estrema chiarezza che la causa del problema è assai spesso da ricercare nell’eccessiva complessità; comprendo pure che la gestione e l’interpretazione delle norme variano in maniera vistosissima da un paese all’altro.</p>
      <p sl="en">Dopo la stesura della relazione, ho notato con soddisfazione che un certo numero di governi nazionali, nonché alcune importanti organizzazioni di agricoltori, hanno chiesto la semplificazione della politica agricola comune. Certamente, signor Commissario, il momento attuale, in cui stiamo negoziando la riforma della politica agricola comune, è l’occasione più propizia per dimostrare che possiamo giovare al settore e non ostacolarlo con costi superflui e inutili pastoie burocratiche.</p>
      <p sl="en">Non ignoro certo i progressi che lei ha compiuto, e di cui le sono grato; mi rammarico però che non ne sia ancora giunta notizia nelle aziende agricole del mio paese.</p>
    </intervention>
    <intervention id="2-602" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">a nome del gruppo GUE/NGL. – Signora Presidente, in maggio, allorché la nostra Assemblea ha votato la risoluzione sulla semplificazione della politica agricola comune (PAC), abbiamo sottolineato il fatto che da tale semplificazione non deve scaturire né la diminuzione degli aiuti agli agricoltori, né l’abolizione degli strumenti per l’organizzazione del mercato. La stessa risoluzione da noi adottata ribadiva tale monito. Dall’adozione della risoluzione sono trascorsi sei mesi, e permangono gravi motivi di preoccupazione, che la recente comunicazione della Commissione è riuscita solamente ad acuire.</p>
      <p sl="pt">I cosiddetti strumenti tradizionali di organizzazione dei mercati – come l’intervento pubblico e altri analoghi – non si devono e non si possono abolire col pretesto di una pretesa razionalizzazione o semplificazione, poiché agire in tal modo significherebbe continuare e anzi intensificare la distruzione delle piccole e medie aziende agricole, che già è in atto in molti paesi. La semplificazione della PAC comporta certamente un vasto lavoro, in gran parte positivo o addirittura indispensabile. Mi riferisco, tra le molte opzioni possibili, alla necessità di modificare le sanzioni, soprattutto se queste riguardano infrazioni che non implicano errori addebitabili all’agricoltore, alla semplificazione del processo attuativo e a modifiche nel sistema di identificazione degli animali. Comunque, al di là di una semplificazione che andrebbe a vantaggio di tutti gli agricoltori – e in particolare dei produttori piccoli e medi – è necessaria pure una profonda riorganizzazione della PAC per potenziare gli strumenti di intervento e garantire prezzi equi agli agricoltori; ripristinare gli strumenti che regolano la produzione, come le quote e i diritti di produzione; garantire a ogni paese (dal momento che si parla di semplificazione) un principio semplice come il diritto alla produzione, nonché alla sicurezza alimentare e alla sovranità; e infine istituire i principi del modello e del tetto per gli aiuti e superare gli attuali squilibri tra paesi produttori e livelli di produzione.</p>
      <p sl="pt">Signor Commissario, ci preoccupa molto l’insistenza con cui la Commissione cerca di assoggettare l’agricoltura e la produzione alimentare ai principi del mercato e della competitività. I risultati di questa politica di liberalizzazione sono già emersi inequivocabilmente: inesorabile abbandono della produzione da parte di milioni di piccole e medie aziende agricole, insicurezza del reddito e accresciuta volatilità dei prezzi, aggravarsi della dipendenza alimentare in innumerevoli paesi e regioni. Siamo favorevoli a una semplificazione che serva gli interessi degli agricoltori – in particolare, dei piccoli e medi agricoltori – e consenta loro di continuare la produzione; ci opponiamo a una semplificazione che soffochi produttori e produzione, e continueremo a combatterla in quest’Aula.</p>
    </intervention>
    <intervention id="2-603" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signora Presidente, l’impostazione della relazione sulla riforma della PAC delinea in gran parte misure illustrate nel quadro della seconda opzione. È questo, ritengo, l’approccio favorito dalla Commissione.</p>
      <p sl="en">Mi preoccupano la mancanza di chiarezza e il calendario previsto per l’approvazione. Ci si chiede di scegliere l’opzione migliore per la PAC prima che le proposte siano perfezionate? Temo che per gli agricoltori si profilino oneri burocratici più pesanti, benché la relazione invochi un piano di sostegno più agile e specifico, che comprenda pure la semplificazione delle norme di condizionalità.</p>
      <p sl="en">La relazione si concentra sulle aziende agricole piccole e attive, ma non precisa in che modo dimensioni e attività si possano misurare e controllare. La relazione afferma che i due pilastri della politica agricola comune devono basarsi sull’efficienza, ma temo che fornire incentivi alle piccole aziende agricole e contemporaneamente remunerare lo sviluppo ambientale possa indurre gli agricoltori nazionali ad abbandonare un’attività orientata alla produzione, per trarre vantaggio dalla PAC. Mi preoccupa – benché la relazione riconosca l’obiettivo della sicurezza alimentare di lungo periodo e il fenomeno della crescente domanda globale – la possibilità che la nostra competitività agricola rimanga schiacciata.</p>
      <p sl="en">La relazione proclama la volontà di incrementare il latente potenziale produttivo europeo, pur rispettando gli impegni sottoscritti dall’Unione europea nel campo del commercio internazionale. Osserva altresì che la quota dell’agricoltura nella catena dell’approvvigionamento agricolo è diminuita, mentre è aumentata la quota dei settori dell’ingrosso e della distribuzione. Accordi bilaterali con Mercosur, anche in fatto di reimportazione agricola, potrebbero compromettere la capacità degli agricoltori europei di commercializzare i loro prodotti a un equo prezzo di mercato.</p>
      <p sl="en">La relazione ammette che gli agricoltori europei devono far fronte alla concorrenza globale, e contemporaneamente devono rispettare obiettivi ambientali, di sicurezza alimentare, qualità e benessere. Tuttavia alcuni agricoltori sudamericani, sfruttando la deforestazione, possono attuare una produzione di massa e sconfiggere gli agricoltori europei sul piano dei prezzi, grazie a norme meno severe.</p>
    </intervention>
    <intervention id="2-604" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signora Presidente, l’Unione europea è alquanto impopolare tra gli agricoltori ungheresi, e in particolar modo tra i piccoli agricoltori. Ciò non solo perché abbiamo dovuto sacrificare il 100 per cento dei nostri mercati a vantaggio di importazioni di prodotti alimentari stranieri, in cambio di un’esigua frazione degli aiuti agricoli concessi agli agricoltori dei vecchi Stati membri, ma anche a causa del fenomeno di cui trattiamo nella seduta odierna: le soffocanti pastoie burocratiche e gli spropositati oneri amministrativi che, come si è ripetuto più volte, impediscono anche agli agricoltori ungheresi di fare concretamente il proprio lavoro, quello della produzione agricola.</p>
      <p sl="hu">Consentitemi di sottolineare che nei vecchi Stati membri – e quindi in Ungheria – sussiste un’altra grave difficoltà: ossia la tradizione comunista e socialista dello Stato, per cui alcuni funzionari della pubblica amministrazione non pensano affatto di essere al servizio dei cittadini (in questo caso degli agricoltori), ma sono convinti al contrario che i cittadini siano al servizio dello Stato e dei burocrati della pubblica amministrazione. Funzionari siffatti complicano inutilmente la vita degli agricoltori con umilianti abusi, infliggendo ai malcapitati norme supplementari al di là di quelle effettivamente vigenti.</p>
      <p sl="hu">Siamo costantemente sommersi dalle lamentele. L’ultima, per esempio, riguardava il rifiuto di finanziare i costi di un evento organizzato mediante gara d’appalto nel quadro del secondo pilastro, perché l’agricoltore interessato aveva trascurato di raccogliere tre preventivi per le focaccine servite ai partecipanti. Un tipico caso di umiliante eccesso normativo e arbitrario abuso di potere.</p>
      <p sl="hu">Come rimediare? Facendo sì che le denunce contro tali abusi vengano rivolte non solo al responsabile della decisione – sappiamo benissimo che sarebbe inutile – ma alla stessa Unione europea, cui ora abbiamo aderito e che concede tali aiuti sulla base dei pagamenti. L’Unione europea deve creare un meccanismo di controllo cui i cittadini possano rivolgersi, per verificare e punire umiliazioni e abusi di tal genere.</p>
    </intervention>
    <intervention id="2-605" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Signora Presidente, desidero in primo luogo esprimere il mio apprezzamento per l’impegno assunto dalla Commissione con la recente comunicazione, presentata allo scopo di continuare il processo di semplificazione della politica agricola comune. Un eccesso normativo significa minore competitività, mentre un eccesso di inflessibilità significa minore efficienza operativa.</p>
      <p sl="ro">Una delle motivazioni dell’attuale richiesta di riforma della PAC è indubbiamente la necessità di semplificarla. Vorrei ricordare alcuni punti essenziali della risoluzione sulla semplificazione della PAC adottata dal nostro Parlamento.</p>
      <p sl="ro">Il collega onorevole Dantin ha menzionato gli Stati che dimostrano zelo eccessivo nell’applicazione della legislazione europea. A mio avviso le formalità amministrative si devono ridurre al minimo, non solo a livello di Unione europea, ma anche a livello di Stato membro.</p>
      <p sl="ro">La Commissione dovrebbe considerare la possibilità di istituire un quadro normativo comune per la documentazione richiesta. Vorrei definire tale raccomandazione come il massimo livello tollerabile di burocrazia. Notoriamente, laddove la burocrazia dell’Unione europea esige tre firme per concedere l’approvazione, le burocrazie nazionali aggiungeranno da parte loro la richiesta di altre cinque firme. Bisogna continuare ad applicare solo norme e condizioni che siano pertinenti e assolutamente necessarie, e che garantiscano benefici indiscutibili.</p>
      <p sl="ro">La semplificazione, di per sé, non è sufficiente. Occorre ampliare anche le misure miranti a fornire formazione e informazione ai potenziali beneficiari. Per esempio, dovrebbe essere obbligatorio destinare a misure di questo tipo una quota fissa dei fondi per lo sviluppo rurale.</p>
      <p sl="ro">Dal momento che la semplificazione è direttamente collegata alla trasparenza, approfitterò della presenza del Commissario in seduta plenaria per porgli una domanda fuori dal contesto. Alla luce della recente decisione presa dalla Corte di giustizia dell’Unione europea in materia di beneficiari dei fondi agricoli europei, a quali misure sta pensando la Commissione per continuare a garantire la pubblicazione di notizie in merito a queste persone?</p>
    </intervention>
    <intervention id="2-606" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signora Presidente, signor Commissario, onorevoli colleghi, anch’io, come l’onorevole Niculescu, accolgo con soddisfazione l’intento della Commissione di continuare ad adoperarsi per semplificare la politica agricola comune; contemporaneamente, sono preoccupato per il seguito dato alla relazione dell’onorevole Ashworth sulla semplificazione amministrativa.</p>
      <p sl="fr">In effetti, considerate le attuali difficoltà economiche degli agricoltori, vorrei che la PAC per il dopo 2013 permettesse agli agricoltori stessi di dedicarsi al loro compito principale, ossia la produzione di generi alimentari sicuri e di qualità, incoraggiandoli contemporaneamente a fornire servizi pubblici non commerciali. È giunto ormai il momento di alleviare l’onere amministrativo sopportato dai nostri produttori, di estirpare la legislazione superflua e di offrire agli agricoltori dei 27 Stati membri identiche opportunità di comprendere quali siano i loro doveri, ma anche i loro diritti. Essi hanno bisogno di una PAC più semplice e insieme più pronta a reagire.</p>
      <p sl="fr">In un momento in cui si considera inevitabile la concorrenza reciproca degli agricoltori di tutto il mondo, nonostante il succedersi di crisi agricole e alimentari; nel momento in cui gli agricoltori devono lottare per strappare prezzi equi e una remunerazione più equa per il loro lavoro, il minimo che possiamo fare per aiutarli è chiedere alla Commissione di consultare regolarmente le parti interessate del settore dell’agricoltura per valutare l’impatto pratico dei regolamenti da noi varati e per definire norme pratiche sul terreno per gli agricoltori e i contribuenti.</p>
      <p sl="fr">Concludo citando Charles Baudelaire, per il quale la semplicità assoluta è il miglior modo per distinguersi. Invito quindi la Commissione europea a dedicarsi a questa missione vitale; a questo proposito ho naturalmente piena fiducia che il Commissario Cioloş riesca a raggiungere l’obiettivo.</p>
    </intervention>
    <intervention id="2-607" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, signor Commissario, a mio parere il passo più importante della risoluzione è il paragrafo 7, in cui si legge: “Si attende che, in linea con i principi di miglior regolamentazione, tutta la legislazione futura sia accompagnata da una valutazione di impatto esaustiva che tenga conto degli oneri regolamentari ed amministrativi e che assicuri che qualsiasi nuova regolamentazione sia proporzionata agli scopi perseguiti”.</p>
      <p sl="en">Le chiedo se abbiamo qualche speranza che questo auspicio si avveri. Può dirci, signor Commissario, se questi principi costituiranno un elemento essenziale del lavoro che stiamo dedicando alla PAC per il dopo 2013?</p>
      <p sl="en">Ho esaminato l’eccellente documento da voi pubblicato la settimana scorsa. Alcuni titoli ci informano che l’agricoltura deve garantire sicurezza alimentare e tracciabilità; deve fornire ai cittadini europei qualità, valore e diversità alimentare, creare occupazione locale e produrre molteplici vantaggi economici, sociali, ambientali e territoriali. Deve garantire concreti ritorni di politica pubblica; dev’essere più verde e contribuire a mitigare il cambiamento climatico. Deve affrontare problemi come la gestione sostenibile del territorio e la perdita di biodiversità, promuovere le energie rinnovabili, favorire la salute di animali e piante e garantire il benessere animale. Deve rispettare le norme della condizionalità e i regolamenti veterinari e fitosanitari. Deve affrontare la volatilità del mercato e sopravvivere, pur rappresentando l’anello più debole della catena alimentare; deve competere con le importazioni alimentari da paesi terzi, prodotte in condizioni ben differenti. E tutto questo, magari, con un bilancio in diminuzione.</p>
      <p sl="en">Signor Commissario, lei ci ha comunicato che la settimana prossima dovrà giustificare la PAC di fronte alla commissione per il controllo dei bilanci. Penso che lei abbia munizioni in abbondanza.</p>
    </intervention>
    <intervention id="2-608" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signora Presidente, sfoltire una burocrazia inutile e troppo cresciuta è naturalmente negli interessi di tutti, e in particolare corrisponde alle richieste del tutto legittime degli agricoltori, che hanno bisogno di dedicare ogni briciola di tempo e di energia al proprio lavoro – la coltivazione dei campi e l’allevamento del bestiame – e non al compito di destreggiarsi nei labirinti della burocrazia e di riempire moduli.</p>
      <p sl="cs">Nel 2005, la Commissione si è accinta all’impresa di semplificare la politica agricola comune. A quell’epoca, essa si era posta l’ambizioso obiettivo di ridurre gli oneri amministrativi del 25 per cento entro il 2012. Non si può negare che la Commissione abbia compiuto qualche sforzo, ma le azioni intraprese finora non hanno prodotto né l’attesa semplificazione, né la concreata eliminazione delle disuguaglianze che separano gli Stati membri. Allo stesso tempo, è assolutamente essenziale garantire alla politica agricola comune un quadro sufficientemente flessibile, soprattutto per il sistema dei pagamenti diretti. Nel contesto del sostegno alla diversità è altrettanto necessario ridurre al minimo il rischio di sostenere solo le aree produttive inefficienti e non produttive dell’Unione europea. Vi è anche l’esigenza di trovare un punto di equilibrio tra l’obiettivo della semplificazione e il tentativo di ottenere la massima efficienza.</p>
    </intervention>
    <intervention id="2-609" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signora Presidente, accolgo con soddisfazione quest’interrogazione orale e il ritorno mirato a un argomento di grande importanza. Nel corso degli ultimi mesi, ho partecipato a una serie di riunioni rurali in tutta l’Irlanda del Nord; in ciascuna occasione, ho chiesto agli agricoltori di individuare i principali cambiamenti che ritenevano necessario apportare nel settore. Un’importanza immensa viene attribuita alla necessità di ridurre la burocrazia, che agli occhi degli agricoltori comporta costi supplementari superflui e sottrae tempo prezioso. Il livello di documenti da compilare e la complessità dei dettagli richiesti opprime gli agricoltori con un pesante fardello e diffonde il timore di vedersi infliggere qualche sanzione.</p>
      <p sl="en">Di recente ho incontrato pure i presidenti dei gruppi locali che stanno applicando il programma di sviluppo rurale in Irlanda del Nord. Essi individuano senza esitazioni nella soffocante natura burocratica dei requisiti di audit il motivo dell’alto livello di abbandoni.</p>
      <p sl="en">Come lei, signor Commissario, anch’io ritengo indispensabile introdurre il principio di responsabilità per il modo in cui spendiamo il denaro dei contribuenti, ma questo fardello burocratico ostacola il programma e proprio quei cittadini che in teoria dovrebbe aiutare.</p>
    </intervention>
    <intervention id="2-610" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, a livello di Unione europea si parla moltissimo di semplificazione della politica agricola comune. Gli agricoltori continuano però a lamentare i problemi amministrativi che li ostacolano quando devono accedere ai fondi o applicare la legislazione europea.</p>
      <p sl="ro">Non solo la Commissione, ma anche gli Stati membri devono adottare misure per alleggerire gli oneri burocratici connessi alla politica agricola comune. È essenziale, a mio parere, che la legislazione agricola europea venga applicata negli Stati membri in modo da non scoraggiare gli agricoltori dal proseguire nella loro attività.</p>
      <p sl="ro">Nel mio paese, molti agricoltori lamentano la scarsa informazione, la difficoltà di avviare un’impresa in questo settore e la difficoltà ancor maggiore di accedere ai fondi agricoli. Invito la Commissione a incoraggiare costantemente gli Stati membri a utilizzare la tecnologia in maniera più efficiente, non solo per garantire un’informazione migliore, ma anche per ridurre gli adempimenti amministrativi necessari nel settore. Mi auguro pure che la nuova politica agricola sia più semplice, più trasparente e più equa.</p>
    </intervention>
    <intervention id="2-611" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Signora Presidente, il nostro Parlamento discute ormai da molti anni di riduzione della burocrazia. La Commissione ha formato un gruppo di lavoro interno, di cui fanno parte funzionari di alto rango, incaricati di evitare che la regolamentazione cresca all’eccesso. È un espediente piuttosto singolare, come se si chiedesse a un macellaio di ispezionare la qualità delle carni che vende. Per rispondere a tale situazione, su iniziativa del Parlamento è stato istituito un gruppo di lavoro esterno alla Commissione, presieduto dall’ex Primo ministro della Baviera Stoiber. Dopo quattro anni di vita della commissione Stoiber, può la Commissione indicare quale sia l’approccio migliore e più efficace? Il gruppo di lavoro interno della Commissione oppure il gruppo di lavoro Stoiber, che è esterno alla Commissione?</p>
      <p sl="nl">Passo ora alla regolamentazione in sé, che viene applicata dagli Stati membri, e talvolta da un numero di autorità di vigilanza che, all’interno degli Stati membri, può variare da cinque a undici: un numero di gran lunga eccessivo. Non sarebbe possibile per la Commissione iniziare a collaborare con il settore privato, che avanza a sua volta richieste rigorose, per cui, molto spesso, la vigilanza degli Stati membri diventa superflua?</p>
    </intervention>
    <intervention id="2-612" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">Signora Presidente, signor Commissario, in maggio il Parlamento europeo ha adottato una risoluzione sulla semplificazione della politica agricola comune. Può la Commissione illustrare quali azioni sono state intraprese finora allo scopo di ridurre in tutta l’Unione europea gli oneri burocratici che gravano sugli agricoltori? Può la Commissione spiegarci come intende adeguarsi alle raccomandazioni contenute nella risoluzione del Parlamento europeo sulla semplificazione della PAC, nella prospettiva della prevista riforma di questa politica?</p>
      <p sl="pl">Gli agricoltori chiedono la semplificazione della PAC perché sono vittime di una burocrazia molesta, sia in Polonia che negli altri Stati membri dell’Unione europea. Il Parlamento europeo ha espresso più volte il suo punto di vista in materia, di recente con la relazione Ashworth sulla semplificazione della PAC. È tempo di agire sulla base di questa relazione: la burocrazia non deve portarci alla rovina. Se l’Unione europea vuole svilupparsi non deve erigere barriere, soprattutto non barriere di natura burocratica.</p>
    </intervention>
    <intervention id="2-613" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, la settimana scorsa la FAO ha pubblicato una relazione in cui si rileva che l’umanità è pericolosamente vicina a una nuova crisi alimentare globale. Per tale motivo i produttori agricoli sono stati invitati a incrementare la produzione, soprattutto di grano e mais, e a ricostituire nuovamente le scorte alimentari nel 2012.</p>
      <p sl="ro">In futuro la domanda alimentare globale continuerà a crescere, e l’Unione europea dovrebbe contribuire a soddisfare tale domanda; di conseguenza, è essenziale che il settore agricolo dell’Unione mantenga la sua capacità produttiva e anzi la migliori.</p>
      <p sl="ro">In particolare, le aziende agricole piccole, medie e a conduzione familiare necessitano di strumenti più semplici e più facilmente accessibili, in termini sia di sussidi che di pagamenti diretti miranti ad attirarle sul mercato.</p>
      <p sl="ro">Il fattore essenziale per la sicurezza alimentare a lungo periodo sta nell’incoraggiare gli investimenti in agricoltura, e specialmente nel semplificare gli adempimenti burocratici che gli agricoltori devono affrontare. Per raggiungere tale obiettivo è importante da parte nostra agevolare l’accesso degli agricoltori europei ai prestiti bancari a condizioni favorevoli, oltre che fornire sussidi agli agricoltori stessi.</p>
      <p sl="ro">Signor Commissario, le chiedo di sostenerci, come è avvenuto in occasione della revisione della direttiva sulla tassazione dei prodotti energetici, per ottenere un’aliquota ridotta sull’elettricità usata per l’irrigazione.</p>
    </intervention>
    <intervention id="2-614" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signora Presidente, nella comunicazione della Commissione sul futuro della politica agricola comune la semplificazione amministrativa costituisce una delle proposte per la riforma dell’agricoltura europea. Questa proposta, in un certo senso, parte dalle raccomandazioni presentate dal Parlamento europeo nella risoluzione del maggio di quest’anno. Una riduzione degli oneri amministrativi e burocratici renderà più facile agli agricoltori ottenere finanziamenti, migliorerà il flusso d’informazioni e aumenterà l’efficacia delle ispezioni effettuate dalle autorità locali. Tutto questo, a sua volta, garantirà l’offerta di quantitativi adeguati di alimenti più sicuri, migliorando anche la competitività del nostro settore. Dobbiamo però assicurarci che il processo di semplificazione abbia veramente luogo, a livello sia nazionale che europeo, che le semplificazioni proposte non costituiscano l’ennesimo vano tentativo di ignorare la realtà, bensì conducano alla riduzione, e non all’incremento, delle spese amministrative.</p>
    </intervention>
    <intervention id="2-615" speaker_id="96787" name="Herbert DORFMANN" is_mep="True" mode="spoken" nationality="Italy" birth_date="04-03-1969" birth_place="Brixen" m_state="IT">
      <p sl="de">Signora Presidente, Commissario Cioloş, onorevoli colleghi, è estremamente pericoloso discorrere di incremento della burocrazia, perché discussioni di questo tipo sono spesso controproducenti. Mi auguro che in quest’occasione ciò non accada.</p>
      <p sl="de">Mi rallegro vivamente, Commissario Cioloş, che nella comunicazione sulla riforma della politica agricola comune (PAC) lei abbia proposto norme semplificate, in particolare a favore delle piccole aziende agricole. La sua azione è lodevole. Si potrebbero apportare molte correzioni. Per esempio, nel caso degli impegni pluriennali nel programma per l’ambiente agricolo, gli agricoltori devono presentare ogni anno nuove domande per gli stessi appezzamenti di terreno: è ridicolo. Dobbiamo intervenire in maniera più radicale e semplificare drasticamente il sistema – in particolare per le piccole aziende agricole – senza perdere di vista l’obiettivo di prevenire la frode. In ultima analisi, vogliamo una PAC che moltiplichi i fiori nei campi e non le scartoffie sulle scrivanie.</p>
    </intervention>
    <intervention id="2-616" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, signor Commissario, onorevoli colleghi, la comunicazione sui principi generali destinati a reggere la nuova politica agricola comune (PAC) ha infuso rinnovate speranze nei piccoli e medi agricoltori di tutta Europa, riconfermando il ruolo insostituibile che spetta loro nel futuro dell’agricoltura europea; è una speranza che non va delusa, e anche per questo la semplificazione della PAC diventa particolarmente necessaria. Liberare gli agricoltori dai più complessi adempimenti burocratici, per cui hanno poco tempo a disposizione, è un obiettivo ineludibile: in tal modo essi potranno dedicarsi al lavoro agricolo, con minore spreco di tempo e costi inferiori. A parte questo, offriremo ai numerosi piccoli produttori che attualmente non presentano domanda a causa della burocrazia necessaria, un sistema più favorevole all’utente, evitando le perdite che da questa situazione derivano. Vale senz’altro la pena di impegnarsi in questo senso, signor Commissario.</p>
    </intervention>
    <intervention id="2-617" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, ringrazio il Commissario per il suo intervento, che a mio avviso ha espresso con forza e sincerità il desiderio di applicare la politica di semplificazione, anche se in realtà nessun agricoltore mi ha mai chiesto di semplificare la politica agricola comune; gli agricoltori chiedono meno controlli e un modo di lavorare più semplice.</p>
      <p sl="en">Ripeto le osservazioni che ho già formulato giovedì scorso: in quest’Aula ci stiamo ingannando. Se continuiamo a cercare di rendere verde il primo pilastro della politica agricola comune, estenderemo purtroppo la condizionalità, ci metteremo a contare la natura, spediremo altra gente nelle aziende agricole e non semplificheremo nulla. Ho parlato a questo proposito di “burocrazia verde”: non è meno irta di difficoltà di quella normale, e dovremo sopportarle entrambe. So che lei non ignora questo problema di cui, penso, dobbiamo tener conto.</p>
      <p sl="en">C’è anche, mi sembra, una questione di credibilità per l’Unione europea. Gli agricoltori constatano che i banchieri possono commettere impuniti qualsiasi delitto, per mancanza di controlli, mentre a uno di loro un’infrazione da 100 euro costa carissima. Concludo osservando che gli agricoltori sono soggetti a una molteplicità di controlli: da parte dei dettaglianti e delle imprese di lavorazione, da parte dell’Unione europea e delle autorità competenti. C’è un clima di paura. Signor Commissario, lei ha paura del lupo cattivo – il controllo dei bilanci – mentre gli agricoltori hanno paura delle ispezioni e anche gli Stati membri hanno i loro timori. Dobbiamo spezzare questo clima di paura.</p>
    </intervention>
    <intervention id="2-618" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signora Presidente, un elemento fondamentale del sistema di gestione della politica agricola comune è la sorveglianza. I costi connessi all’elaborazione e al mantenimento dei sistemi di gestione e supervisione, insieme ai costi amministrativi di questi sistemi, impongono oneri notevoli ai bilanci degli Stati membri. Dall’esperienza maturata finora emerge che i complicati – e costantemente cangianti – criteri di accesso agli aiuti, provocano svariati problemi in fase di applicazione: non solo agli agricoltori, ma alla stessa amministrazione.</p>
      <p sl="pl">La PAC del futuro dovrà risultare comprensibile agli agricoltori ma anche ai contribuenti; non sarà possibile ottenere questo risultato senza un’ulteriore semplificazione della stessa PAC. A quanto sembra, ogni volta che cerchiamo di riformare la PAC riusciamo solo a fare crescere ulteriormente la burocrazia. Invito pure gli Stati membri a non aggiungere altre norme, spesso superflue, agli orientamenti dell’Unione europea. Propongo che in futuro ogni domanda di pagamento si estenda all’intero periodo di bilancio. Dovrebbe essere presentata per un periodo di due anni, ma naturalmente dovrebbe essere possibile presentare emendamenti.</p>
    </intervention>
    <intervention id="2-619" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, nel corso degli anni la politica agricola europea ha generato un complesso sistema di regolamenti, sussidi e controlli, che hanno spostato il luogo di valutazione della produzione agricola dai campi agli uffici dei burocrati di Bruxelles.</p>
      <p sl="sk">La possibilità di gestire un’azienda agricola in maniera valida ed efficiente dipende sempre di più dai meccanismi di sostegno e dai regolamenti che forniscono tale sostegno, i quali vengono elaborati in seno alla Commissione europea. La deformazione del mercato agricolo è stata ulteriormente inasprita dai meccanismi di sussidio operanti a favore dei nuovi Stati membri, che in molti casi non ricevono neppure metà del sostegno garantito ai vecchi Stati membri.</p>
      <p sl="sk">È quindi corretto e opportuno esaminare con scrupolosa attenzione il sistema di regolamenti e meccanismi attualmente vigenti nell’Unione europea, e cercare di introdurre normative più semplici, moderne ed eque per i nostri agricoltori. Sono fermamente convinto, signor Commissario, che il Parlamento europeo sarà felice di aiutarla in questo compito.</p>
    </intervention>
    <intervention id="2-620" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signora Presidente, aderisco senza riserve all’idea di semplificare la politica agricola comune (PAC). In particolare, elogio il Commissario per il suo operato. Egli ha affermato di aver ricevuto 39 raccomandazioni: quanto prima tali raccomandazioni saranno applicate, tanto meglio.</p>
    </intervention>
    <intervention id="2-621" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signor Commissario, purtroppo ogni anno la relazione della Corte dei conti europea evidenzia che non sempre le risorse destinate alla politica agricola comune vengono utilizzate in modo corretto e trasparente.</p>
      <p sl="it">Siamo quindi costretti a contemperare due esigenze diverse: da un lato un'esigenza di controllo, per garantire che le risorse dei contribuenti europei vengano utilizzate nel modo migliore e corretto e, dall'altro, l'esigenza di semplificare il più possibile la vita dei nostri agricoltori che vogliono dedicarsi, ed è giusto che si dedichino, alla coltivazione dei campi e all'allevamento del bestiame.</p>
      <p sl="it">Un suggerimento solo volevo dare al Commissario, visto che si è dichiarato disponibile a cogliere i suggerimenti che verranno da quest'Aula. Tutte le misure per lo sviluppo rurale implementate dagli Stati membri e dalle regioni non sempre vanno nella direzione della semplificazione, ma aggiungono burocrazia a burocrazia. Il Commissario dovrebbe trasferire le best practices che vengono realizzate nelle regioni e nei paesi europei in tutti gli altri paesi e regioni.</p>
    </intervention>
    <intervention id="2-622" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Signora Presidente, signor Commissario, i progressi compiuti finora sono evidentemente insufficienti: in caso contrario, questa sera staremmo discutendo qualche altro argomento. Vorrei attirare la vostra attenzione sull’aspetto sociale del problema che andiamo analizzando: infatti, quando i produttori preparano un progetto, ottengono un prestito, mettono in gioco la propria terra e poi si vedono respingere il progetto a causa di qualche motivo formale, per essi ciò significa la rovina.</p>
      <p sl="bg">Da sei mesi combatto una sorta di guerra punica contro il Fondo bulgaro per l’agricoltura, che ha respinto i progetti individuali di oltre cento agricoltori bulgari a causa della scarsa chiarezza del testo del regolamento. L’amministrazione bulgara – come sapete la Bulgaria è un paese sotto osservazione speciale – preferisce giocare sul sicuro e respingere i progetti con il minimo pretesto. Sono profondamente convinto che quasi tutti gli agricoltori siano onesti e coscienziosi; comprendo che i controlli sono necessari, ma essi non devono portare alla rovina gli onesti per colpa dei disonesti.</p>
    </intervention>
    <intervention id="2-623" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Signora Presidente, sono lieto di constatare che, nonostante la tarda ora, il dibattito sulla semplificazione della politica agricola comune ha attirato un folto numero di partecipanti. A mio avviso si arriva alla semplicità quando abbiamo le idee chiare e sappiamo esattamente quel che vogliamo; questo si riflette poi negli atti normativi che elaboriamo.</p>
      <p sl="fr">Naturalmente le proposte provengono dalla Commissione e sono poi adottate dal Consiglio e dal Parlamento. Ho quindi piena fiducia che, quando si tratterà di preparare insieme il pacchetto legislativo, avremo formulato un quadro chiaro e semplice dei nostri obiettivi, così da evitare aggiunte ed eccezioni specifiche di cui la Commissione dovrebbe poi controllare il funzionamento pratico, poiché la Commissione stessa è responsabile verso di voi – il Parlamento – del modo in cui viene speso il denaro pubblico.</p>
      <p sl="fr">Ovviamente non credo che la PAC impedisca agli agricoltori di fare il loro lavoro. Al contrario: in molti casi penso che li aiuti a lavorare. Sta di fatto, però, che quando è in gioco il denaro pubblico, tutti devono essere in grado di rispondere del modo in cui tale denaro viene utilizzato. Esiste una legislazione europea che produce norme per il settore agricolo; e devo dire che l’agricoltura è uno dei rari settori economici per cui la legislazione elaborata a livello europeo viene effettivamente controllata sul campo. Non so se ciò avvenga anche in altri settori, ma abbiamo deciso insieme di adottare questo metodo. Le norme cui si dedica tanta attenzione rappresentano semplicemente l’applicazione pratica della legislazione europea.</p>
      <p sl="fr">Quella che appare tanto complessa è per l’appunto la legislazione sull’ambiente e sul benessere animale. Vi sono poi le procedure relative a misure specifiche, come quelle di carattere agroambientale, per cui esiste un’assistenza finanziaria speciale, nonché le misure d’investimento, spesso inserite nei programmi d’investimento come il programma di sviluppo rurale.</p>
      <p sl="fr">Sono anch’io fermamente convinto che – per quanto riguarda l’applicazione pratica della legislazione – sarebbe possibile chiarire meglio e più ampiamente gli obblighi e le incombenze che gli agricoltori devono espletare. Quanto però alle procedure concernenti misure specifiche dobbiamo esser chiari: se vogliamo misure di questo tipo, che tengano conto delle particolarità regionali, dobbiamo esercitare pure un controllo specifico, altrimenti perderemmo qualsiasi credibilità.</p>
      <p sl="fr">Onorevole Capoulas Santos, sono completamente d’accordo: dobbiamo semplificare il più possibile. Non vorrei però spingermi fino a un punto in cui ci venisse a mancare la credibilità e non fossimo più capaci di gestire adeguatamente il denaro destinato alla PAC; vorrei invece che questo bilancio mantenesse anche in futuro la stessa coerenza. Tale coerenza dipenderà, fra l’altro, dalla nostra capacità di giustificare e render conto del modo in cui il denaro viene usato.</p>
      <p sl="fr">Per quanto riguarda la trasparenza, c’è una decisione della Corte di giustizia. Da parte mia, posso dirvi che sono ancora favorevole a tale trasparenza; il regolamento attualmente in vigore verrà emendato per tener conto di tale sentenza.</p>
      <p sl="fr">Qui mi fermo, ma posso assicurarvi che continuerò ad adottare decisioni miranti a semplificare la PAC, o almeno a evitare che essa diventi troppo complicata. Come ho già notato, dovremo compiere questo lavoro insieme, anche collaborando con gli Stati membri, dal momento che ho accennato a misure adottate per ridurre la burocrazia in riferimento alle richieste formulate dalla Commissione agli Stati membri. Ora, la gestione della PAC è condivisa con gli Stati membri e gli effetti pratici per il beneficiario (ossia l’agricoltore) dipendono dal modo in cui Stati membri e regioni attuano questa legislazione europea.</p>
      <p sl="fr">Dal momento che le guide alle buone prassi sono utili, ci accingiamo anche a elaborare guide di questo tipo, ma in primo luogo cerchiamo di rendere la PAC semplice e chiara per i 27 Stati membri. Ormai, grazie alla codecisione, in questo campo avete anche voi la stessa responsabilità del Consiglio, e sono convinto che la nostra collaborazione darà ottimi frutti.</p>
    </intervention>
    <intervention id="2-624" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-625" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Una risoluzione adottata quest’anno dal Parlamento sottolinea quanto sia importante ridurre gli oneri burocratici che gravano sugli agricoltori. Una delle osservazioni principali riguarda la necessità di semplificare sia l’applicazione della politica agricola comune (PAC), sia la PAC stessa.</p>
      <p sl="ga">In tale contesto, sia la Commissione che gli Stati membri svolgono un ruolo importante. La revisione della PAC deve riguardare in primo luogo i metodi che consentirebbero agli agricoltori di dedicarsi completamente o quasi al loro compito principale: i lavori agricoli.</p>
      <p sl="ga">La comunicazione della Commissione – pubblicata la settimana scorsa – ribadisce l’importanza della semplificazione e della riduzione della burocrazia. Per migliorare la competitività del settore agricolo, bisognerà riformare e semplificare le misure ora vigenti per integrarle nella PAC del futuro, evitando altresì di imporre agli agricoltori oneri supplementari.</p>
      <p sl="ga">Accolgo con soddisfazione le dichiarazioni pronunciate la settimana scorsa dal Commissario in merito alla necessità di effettuare valutazioni d’impatto prima di avanzare una nuova proposta. Qualsiasi nuovo provvedimento legislativo deve tener conto del principio di proporzionalità e degli oneri amministrativi che già gravano sugli agricoltori.</p>
    </intervention>
    <intervention id="2-626" speaker_id="28497" name="Gerard BATTEN" is_mep="True" mode="written" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Consentitemi di porre una domanda: perché mai deve esistere una politica agricola comune? L’Europa possiede fertili terreni agricoli in abbondanza; i nostri agricoltori hanno ancora la capacità e la volontà di produrre generi alimentari, mentre in Europa e nel mondo non mancano certo i potenziali acquirenti di tali prodotti. Il meccanismo del mercato, lasciato a se stesso, soddisferebbe le esigenze di domanda e offerta a prezzi competitivi. La PAC è un peso artificiale, costoso e inutile che grava su agricoltori e consumatori. Suggerisco di adottare la semplificazione più semplice di tutte: abolite la PAC!</p>
    </intervention>
    <intervention id="2-791" speaker_id="23808" name="Csaba Sándor TABAJDI" is_mep="True" mode="written" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">La comunicazione della Commissione, “La PAC verso il 2020”, contiene scarsi dettagli concreti in merito alla prassi per ridurre gli oneri amministrativi. Lo stesso termine “semplificazione” ricorre solo raramente nel testo, riferito alle norme della condizionalità. Il sistema della PAC è troppo complesso anche in altri settori, e spesso risulta oscuro e incomprensibile agli agricoltori. Uno degli obiettivi più importanti sarebbe quello di porre fine alla “doppia regolamentazione”: parecchi Stati membri impongono requisiti nazionali più severi di quelli previsti dalla legislazione dell’Unione europea; di per sé, ciò comporta una distorsione della concorrenza sul mercato interno. Sarebbe utile che le varie autorità nazionali svolgessero un monitoraggio della condizionalità e che le loro diverse sezioni armonizzassero gli sforzi per evitare di sottoporre gli agricoltori a una rapida successione di diversi tipi di ispezione. Dati gli attuali progressi delle telecomunicazioni e della tecnologia dell’informazione, per raggiungere tale obiettivo basterebbe allestire una banca dati comune. La riforma proposta dalla Commissione mantiene il sostegno alla protezione ambientale nell’ambito del secondo pilastro, ma contemporaneamente una quota verde viene inserita tra i criteri per i pagamenti diretti nel quadro del primo pilastro; non si sa ancora come questi pagamenti verranno effettuati. Sarebbe opportuno che questo passo positivo non comportasse nuovi oneri amministrativi.</p>
    </intervention>
  </section>
  <section id="creitem43" title="19. La situazione nel settore dell’apicoltura (discussione)">
    <intervention id="2-628" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca la discussione concernente l’interrogazione orale alla Commissione sulla situazione nel settore dell’apicoltura presentata dall’onorevole De Castro, a nome della commissione per l’agricoltura e lo sviluppo rurale (O-0119/2010 – B7-0564/2010).</p>
    </intervention>
    <intervention id="2-629" speaker_id="96891" name="Paolo DE CASTRO" is_mep="True" mode="spoken" nationality="Italy" birth_date="02-02-1958" birth_place="S. Pietro Vernotico" m_state="IT">
      <p sl="it">autore . − Signora Presidente, onorevoli colleghi, signor Commissario, la risoluzione che ci apprestiamo a votare rappresenta l'orientamento della commissione per l'agricoltura e lo sviluppo rurale sulla politica di sostegno dell'apicoltura europea. Si tratta di un documento importante che, come è consuetudine della commissione per l'agricoltura, ha visto la partecipazione di tutti i gruppi parlamentari, che hanno fornito il loro prezioso contributo al conseguimento del risultato.</p>
      <p sl="it">Nonostante il recente incremento del budget annuale relativo alle misure per migliorare le condizioni generali di produzione e marketing dei prodotti apistici, permane una diffusa preoccupazione per quanto riguarda le numerose sfide e i problemi che l'apicoltura dovrà affrontare nel prossimo futuro.</p>
      <p sl="it">Le difficili condizioni di produzione e marketing, la forte e prolungata volatilità dei prezzi e le difficoltà che emergono da una sempre più diffusa mortalità del patrimonio apistico sono alcuni dei fattori di criticità di uno tra i più importanti settori della nostra agricoltura.</p>
      <p sl="it">Gli apicoltori europei, così come tutti gli altri operatori del settore primario, devono essere messi nelle condizioni di pianificare le loro attività. Visto che l'attuale sostegno dipende dalle vigenti modalità attuative della politica agricola europea, il futuro di questa politica dopo il 2013 è incerto. È in tale contesto che si inserisce la risoluzione di oggi, con la quale intendiamo sollecitare la Commissione a un impegno attivo a tutela e a difesa dell'apicoltura.</p>
      <p sl="it">Tra le principali richieste alla Commissione contenute nella proposta di risoluzione vorrei ricordare: un impegno concreto, dopo la scadenza dei programmi nazionali, anche in considerazione delle nuove sfide e delle problematiche del settore, ovvero moria delle api, volatilità dei prezzi, ecc.; impegni verso il necessario miglioramento delle rilevazioni statistiche, verso una maggiore efficacia dei controlli nelle importazioni extra-UE di miele e verso lo sviluppo della ricerca; il rafforzamento del ruolo della politica europea veterinaria; un piano d'azione per affrontare il fenomeno della diffusa mortalità delle api, anche attraverso impegni concreti nel campo della ricerca; un maggiore sostegno finanziario nel campo della formazione e dell'istruzione degli operatori e, infine, un ruolo rinnovato e da protagonista del settore apistico all'interno della politica agricola comune dopo il 2013.</p>
      <p sl="it">Nel ringraziare l'on. Lulling e tutti i colleghi per il lavoro comune fatto, voglio ricordare, signor Presidente, caro Commissario, che quello che sta per concludersi è stato l'Anno internazionale della biodiversità. Ecco perché ci auguriamo che l'approvazione della risoluzione segni definitivamente l'avvio del percorso di rilancio di un settore particolarmente strategico dal punto di vista della sostenibilità ambientale e del mantenimento della biodiversità, oltre che in termini di incidenza economica e sociale.</p>
    </intervention>
    <intervention id="2-630" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Signora Presidente, onorevoli colleghi, è vero che le api svolgono un ruolo importante nell'impollinazione e nella produzione di miele e prodotti correlati. Il settore dell’apicoltura è caratterizzato da forti disparità nelle condizioni di svolgimento dell'attività e dalla dispersione e varietà degli operatori coinvolti nell’intero processo, dalla produzione alla commercializzazione.</p>
      <p sl="fr">A livello comunitario sono state stabilite alcune regole armonizzate riguardanti gli standard di commercializzazione del miele e la salvaguardia della salute delle api.</p>
      <p sl="fr">Il regolamento sull'organizzazione del mercato comune prevede una serie di misure atte a migliorare le condizioni di produzione e commercializzazione dei prodotti dell’apicoltura. Tali misure possono essere inserite in programmi triennali dedicati all'apicoltura, elaborati dagli Stati membri e cofinanziati dal bilancio dell'Unione europea, con stanziamenti che sono stati portati da 26 milioni a 32 milioni di euro per il periodo 2011-2013.</p>
      <p sl="fr">Sembra che nel settore dell'apicoltura queste misure stiano dando risultati positivi, sia per gli Stati membri sia per gli apicoltori. È importante rilevare che tutti gli Stati membri hanno elaborato un programma ad hoc, a dimostrazione del loro interesse sia per l'apicoltura sia per le esigenze del settore.</p>
      <p sl="fr">Il settore sta sicuramente affrontando una serie di sfide: in primo luogo, la riduzione del numero degli apicoltori, che rende fondamentale incoraggiare e formare le nuove leve; in secondo luogo, la concorrenza delle importazioni e le questioni correlate alla qualità del miele proveniente da paesi terzi; infine l'aumento della mortalità delle api, dovuta a diversi fattori, tra cui l’acaro varroa e altre patologie.</p>
      <p sl="fr">La questione della salute delle api è particolarmente allarmante, sia all'interno sia oltre i confini dell'Unione europea. Le organizzazioni del settore chiedono all'UE maggiore attenzione per le api. A novembre 2008, il Parlamento europeo ha adottato una risoluzione sulla situazione del settore dell’apicoltura, invitando la Commissione europea ad attuare azioni specifiche e garantirne il coordinamento.</p>
      <p sl="fr">Naturalmente la salute delle api è una questione importante, da tutelare con le azioni più consone, tenendo sempre in considerazione le specificità del settore e dei molteplici operatori coinvolti. In tale contesto, la Commissione ha già avviato una serie di iniziative per rispondere alle preoccupazioni dell'industria del settore e prevede ulteriori azioni future.</p>
      <p sl="fr">La Commissione europea intende, inoltre, presentare a breve una comunicazione per illustrare i problemi inerenti la salute delle api e le principali azioni che essa intende adottare per affrontarli. Questa comunicazione sarà la base su cui impostare un dibattito con il Parlamento europeo, il Consiglio, le autorità degli Stati membri e gli operatori.</p>
      <p sl="fr">Spero che la discussione odierna contribuisca a identificare nuove azioni, necessarie a livello europeo per la tutela dell'apicoltura e la produzione di miele e prodotti correlati, e sia di aiuto nella salvaguardia della salute delle api e nella prevenzione di eventuali problemi derivanti da malattie o inquinamento.</p>
    </intervention>
    <intervention id="2-631" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="de">a nome del gruppo PPE. – Signora Presidente, quando sedici anni fa il collega tedesco, onorevole Böge, mi ha passato l'incarico di occuparmi della situazione del settore dell’apicoltura presso la commissione per l'agricoltura e lo sviluppo rurale, un secondo eurodeputato tedesco ha affermato con tono alquanto dispregiativo: “Oh, capisco, quelle piccole creature per i piccoli paesi”. Da allora mi sono sempre impegnata per chiarire all'Unione europea in continuo ampliamento l’importanza di queste piccole creature non solo per la qualità della nostra vita, ma anche per la nostra stessa sopravvivenza.</p>
      <p sl="de">Nel frattempo, abbiamo compiuto continui progressi, a tutti i livelli dell'Unione europea, per sensibilizzare in merito alla necessità di una politica comune esaustiva, tale da garantire la presenza in Europa di un numero sufficiente di api e apicoltori di tutte le età. La questione è diventata ancora più rilevante a fronte dell'elevato tasso di mortalità delle api registrato in numerose regioni, che ha giustamente portato a chiedersi se vi siano api e apicoltori a sufficienza per far fronte al fabbisogno europeo. Ecco perché ho lanciato questa iniziativa sotto forma di interrogazione orale alla Commissione europea, seguita da una discussione e da una risoluzione. Apprezzo molto che tutti i gruppi parlamentari abbiano appoggiato la risoluzione, il cui obiettivo garantisce l'azione comune di tutti i gruppi politici. Essa è breve, chiara nella sua struttura e di facile comprensione, cosa che non sempre accade in quest'Aula. Abbiamo esplicitato le problematiche e le specifiche soluzioni proposte sono state elaborate in stretta collaborazione con gli operatori del settore.</p>
      <p sl="de">Oggi gli apicoltori di diversi Stati membri sono venuti a Strasburgo portando i loro prodotti, ma anche le loro preoccupazioni e le loro aspettative, per ribadire che hanno bisogno del nostro aiuto per risolvere i loro problemi. Considerando che, su un bilancio preventivo di oltre 140 miliardi di euro, solo 32 milioni sono stati spesi per salvaguardare tre quarti della produzione alimentare e quattro quinti delle piante che dipendono dall'impollinazione, dovrebbe essere chiaro a tutti i presenti che ora è importante garantire il proseguimento e lo sviluppo di questa politica anche dopo il 2013. Questo è il nostro messaggio e credo che sarà ascoltato non solo dal Parlamento ma anche dalla Commissione europea, dal Consiglio e dagli Stati membri. E faremo in modo che così avvenga. Invito tutti gli onorevoli eurodeputati a garantire la loro presenza al momento della votazione e a votare a favore di questa risoluzione. Lo dobbiamo alle api che, mentre noi discutiamo, stanno per andare in ibernazione. Per inciso, ritengo che la discussione …</p>
      <a text="(Il Presidente interrompe l'oratore)"/>
      <p sl="de">Volevo solo dire che la conferenza dei presidenti, che reputa opportuno fissare questa discussione alla fine di una seduta notturna, dovrebbe studiare meglio la questione per capire l'importanza delle api in Europa.</p>
    </intervention>
    <intervention id="2-632" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo S&amp;D. – Signora Presidente, purtroppo i problemi dell'apicoltura europea sono più gravi e hanno radici più profonde delle crisi che periodicamente danneggiano altri settori apparentemente più importanti. Per l'apicoltura il problema è soprattutto ambientale e, se non saremo in grado di risolverlo tempestivamente, le sue conseguenze potrebbero essere disastrose.</p>
      <p sl="pt">Due statistiche dell'Organizzazione delle Nazioni Unite per l’alimentazione e l’agricoltura, citate nella proposta di risoluzione e già menzionate dall'onorevole Lulling, sono chiarificatrici: l’84 per cento delle specie di piante e il 76 per cento della produzione alimentare dipendono dall'impollinazione. Anche l'agricoltura rimane un'importante attività economica delle aree rurali, con un forte potenziale di crescita, considerando che la produzione europea è lungi dal garantire il soddisfacimento delle nostre esigenze. Nessun’altra “attività correlata ad animali” – e naturalmente uso questo termine tra virgolette – è così strettamente connessa alla natura e alla sostenibilità o svolge un ruolo ecologico tanto importante e imprescindibile come l'apicoltura. Abbiamo ragioni più che sufficienti per non lesinare impegno e investimenti per individuare le cause principali dello spaventoso, crescente tasso di mortalità delle api e per sostenere programmi di tutela della salute di questi insetti.</p>
      <p sl="pt">Questa discussione deve essere anche l'occasione per trovare modi nuovi ed efficaci per includere gli stanziamenti rivolti a questo particolare tipo di animali senza terra nei meccanismi di sostegno della nuova Politica agricola comune (PAC), proprio nel momento in cui si sta programmando l'utilizzo di unità di area come criterio base per stanziare nuovi fondi. Vorrei quindi che la Commissione europea spiegasse quali saranno le sue risposte immediate a questo problema e se intende includere quest’attività nella nuova architettura della PAC, di cui discuteremo a breve.</p>
    </intervention>
    <intervention id="2-633" speaker_id="96875" name="Britta REIMERS" is_mep="True" mode="spoken" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signora Presidente, signor Commissario, onorevoli colleghi, proteggere le api è nell’interesse del settore agricolo, considerando poi che numerosi agricoltori sono anche apicoltori. In molte regioni europee si è registrata una forte moria di api: dobbiamo identificarne le cause e adottare le necessarie contromisure. L’incremento degli stanziamenti per i programmi nazionali per l’apicoltura fino al 2013 da 26 a 32 milioni di euro è positivo, ma non sufficiente: dobbiamo garantire che questi programmi proseguano anche dopo il 2013. A tal fine, è fondamentale migliorare e semplificare il processo che consente a ricercatori, apicoltori e agricoltori di condividere le conoscenze specialistiche. Dovremmo spostare quanto prima la nostra attenzione sulla lotta alle patologie e ai parassiti che danneggiano le api. Non dobbiamo lasciare che gli apicoltori combattano questa battaglia da soli.</p>
      <p sl="de">Abbiamo bisogno di statistiche migliori e più standardizzate, che raccolgano i dati di tutti gli Stati membri dell'Unione europea e ci consentano di basarci sui fatti e non semplicemente su speculazioni. Il numero degli apicoltori è in continua diminuzione e servono per questo maggiori investimenti nell’istruzione e nella formazione degli operatori. Dobbiamo altresì fornire maggiore supporto ai giovani apicoltori e agli apicoltori a tempo pieno, per garantire il futuro della professione ed evitarne la scomparsa. Il gruppo dell'Alleanza dei Liberali e dei Democratici per l'Europa sostiene la risoluzione in esame.</p>
    </intervention>
    <intervention id="2-634" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">a nome del gruppo Verts/ALE. – Signora Presidente, sarò breve, sebbene ritenga utile approfondire la proposta dell'onorevole Lulling di un tempo di parola a impollinazione incrociata tra i gruppi politici.</p>
      <p sl="en">Riprenderò alcune considerazioni sul settore dell'apicoltura, ma vorrei ricordare agli onorevoli colleghi che anche la popolazione europea dei bombi selvatici si trova in una situazione similare e molto grave. Come abbiamo sentito giustamente affermare in riferimento alle api da miele, anche questi insetti sono estremamente importanti in termini di biodiversità e vantaggi dell'impollinazione. A tale proposito, vorrei rendere omaggio al Bumblebee Conservation Trust scozzese per il lavoro svolto in riferimento alla popolazione di bombi di tutto il Regno Unito.</p>
      <p sl="en">Signor Commissario, vorrei soffermarmi sulla quarta domanda dell’interrogazione, peraltro eccellente, in cui si suggerisce che la Commissione inserisca le malattie delle api nella politica veterinaria. Il Parlamento europeo ha sostenuto questa richiesta per molto tempo e mi colpisce che non si tratti soltanto di distribuire denaro, bensì di condividere le migliori prassi e le conoscenze acquisite a livello europeo. Molti scienziati in luoghi diversi si dedicano a questo tema e la Commissione europea potrebbe svolgere un ruolo davvero importante nel raccogliere le informazioni e capire quanto sappiamo in merito a questo grave problema.</p>
    </intervention>
    <intervention id="2-635" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, siamo tutti consapevoli dell'importanza delle api ai fini dell'impollinazione. Esse sono assolutamente fondamentali per l'agricoltura e la produzione alimentare che, senza di loro, non sarebbe possibile.</p>
      <p sl="en">È quindi allarmante che il settore dell'apicoltura continui a denunciare tassi di mortalità sorprendentemente elevati. A mio avviso, negli ultimi anni siamo riusciti a sensibilizzare sulla questione e sulla sua la gravità, ma dobbiamo comunque continuare ad esercitare pressioni per garantire il proseguimento della ricerca e il suo adeguato finanziamento, per scoprire le cause di una simile moria. Solo in questo modo potremo compiere progressi concreti nell’affrontare il problema.</p>
      <p sl="en">Spero innanzi tutto che il finanziamento dei progetti di ricerca sia portato avanti anche dopo il 2012 e sono favorevole alle iniziative di promozione dell'apicoltura rivolte ai giovani operatori. Stiamo sicuramente per iniziare un periodo di intensi dibattiti sul futuro della Politica agricola comune e, a mio avviso, la nuova PAC dovrà continuare ad affrontare questo problema anche dopo il 2013.</p>
      <p sl="en">Sostanzialmente, dopo il 2013 sarà necessario rafforzare il sostegno al settore agricolo e credo che avremo la possibilità di compiere azioni positive. Invito tutti a supportare le api.</p>
    </intervention>
    <intervention id="2-636" speaker_id="94283" name="Trevor COLMAN" is_mep="True" mode="spoken" nationality="United Kingdom" birth_date="27-08-1941" birth_place="St. Breward" p_group="Europe of freedom and democracy Group" m_state="GB">
      <p sl="en">a nome del gruppo EFD. – Signora Presidente, il problema della riduzione del numero delle api esposto nella relazione in esame rappresenta una vera tragedia. Esaminando il documento, tuttavia, ritengo che le proposte presentate in quest'Aula siano un classico esempio di quello che solitamente chiamiamo “crisi vantaggiosa”: sicuramente vantaggiosa per l'Unione europea, con proposte elaborate sul principio di estensione del controllo europeo su aree sempre più ampie. Niente di nuovo, dunque.</p>
      <p sl="en">La relazione cita alcuni aspetti della Politica agricola comune, senza però menzionare gli effetti distruttivi dell'imposizione di una simile politica nel mio paese. Penso alla natura delle siepi, alla lavorazione di campi e ai frutteti: la legislazione comunitaria ha gravemente interferito nella loro gestione, a scapito delle api della Gran Bretagna.</p>
      <p sl="en">Nella relazione si ammette l’impossibilità di identificare la causa primaria della riduzione del numero delle api, citando una lunga serie di possibilità: le malattie delle api, la minore immunità delle api nei confronti di agenti patogeni e parassiti, i cambiamenti climatici (ci si poteva scommettere) e la scomparsa della piante mellifere. Viene ammesso che anche l’utilizzo di piante geneticamente modificate potrebbe avere effetti nocivi, ad ogni modo considerati insignificanti, e si poteva scommettere anche su questo.</p>
      <p sl="en">In realtà, sono tutte congetture. L'unico elemento costante è la presenza dell’acaro varroa, che attacca il sistema immunitario delle api ed è probabilmente la causa principale del problema. La difficile situazione delle api, tuttavia, viene strumentalizzata per introdurre una serie di normative che chiedono, tra l'altro, cooperazione tra le associazioni degli apicoltori degli Stati membri, maggiori controlli sulle importazioni di miele, migliori requisiti di etichettatura (seppure sia difficile immaginare che servano a fermare la moria delle api), autorizzazioni del prodotto (qualunque cosa siano), e un’azione per promuovere la partecipazione delle nuove leve di apicoltori. Sorprendente. Mentre accade tutto questo, l’acaro varroa continua il suo pernicioso lavoro e le api muoiono.</p>
      <p sl="en">Sicuramente orientata al bene, questa relazione dovrebbe limitarsi ad identificare ed eliminare l'elemento che sta uccidendo le nostre api e consentire alla comunità internazionale di affrontare la questione, senza diventare un pretesto per continuare ad aumentare il numero dei regolamenti comunitari.</p>
    </intervention>
    <intervention id="2-637" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">a nome del gruppo NI. – Signora Presidente, la discussione in corso è importante e appassionata. Sono lieto del suo svolgimento e di potervi partecipare.</p>
      <p sl="en">Credo che, in linea generale, l'importanza delle api nel contesto agricolo sia spesso sottovalutata, persino all'interno del settore. Senza le api molte colture non sarebbero possibili: penso soprattutto alla frutticoltura che dipende largamente dall'impollinazione. Recentemente ho avuto modo di visitare una serie di proprietari di frutteti dell'Irlanda del Nord che, avendo sofferto del declino della popolazione delle api, hanno voluto esprimere la loro preoccupazione in merito.</p>
      <p sl="en">Condivido l'idea di includere le patologie delle api nella Politica veterinaria europea, sia per evidenziare l'importanza di questi insetti, sia per monitorarne la popolazione sul territorio europeo e disporre di una politica. A fronte della moria delle api è necessario investire nel settore della ricerca e dello sviluppo, rendendo disponibili i finanziamenti secondo schemi utili. A mio avviso è necessario disporre e tenere conto di una visione equilibrata sulla forte riduzione della popolazione delle api. Non bisogna limitarsi a criticare le prassi agricole: servono investimenti per la ricerca sulle malattie che colpiscono le api e le modalità per ridurne l'impatto.</p>
    </intervention>
    <intervention id="2-638" speaker_id="28145" name="Béla GLATTFELDER" is_mep="True" mode="spoken" nationality="Hungary" birth_date="04-05-1967" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Signora Presidente, l'onorevole Lulling ci ha chiesto di sostenere la proposta di risoluzione e lo facciamo con grande piacere, giacché si tratta di un documento davvero eccellente.</p>
      <p sl="hu">La considerazione più importante di questa relazione chiede alla Commissione europea di garantire che gli attuali programmi di supporto al settore dell’apicoltura siano portati avanti e rafforzati anche dopo il 2013. Questo sostegno è necessario, poiché il mercato non riconosce i prodotti delle api in un modo sufficiente a garantire la sopravvivenza del settore, sebbene gli apicoltori forniscano innumerevoli servizi per l'agricoltura e la salvaguardia della biodiversità attraverso l'impollinazione.</p>
      <p sl="hu">Un'altra dichiarazione davvero apprezzabile è l'appello alla Commissione europea di modificare le disposizioni concernenti l’etichettatura dei prodotti del miele, nel quadro della politica per la qualità. Le disposizioni attuali, infatti, lasciano spazio a possibili abusi e in particolare permettono di indicare come prodotto di origine europea miscele di mieli contenente solo in minima parte miele europeo; di fatto in questi casi si tratta principalmente di miele proveniente da Paesi terzi, che potrebbe persino risultare di qualità inferiore.</p>
      <p sl="hu">Un ulteriore aspetto importante è la richiesta alla Commissione europea di presentare una proposta legislativa che vieta di fare riferimento al miele in etichetta se meno del 50 per cento dello zucchero contenuto proviene dal miele.</p>
      <p sl="hu">Da anni mi batto per questi temi in seno al Parlamento europeo e prima di questa proposta di risoluzione non sono mai riuscita a farli includere in nessun documento in modo così perfetto. Mi auguro che la Commissione europea voglia accettare le raccomandazioni di questo Parlamento e che trovi un modo per risolvere queste problematiche di lunga data nel prossimo semestre, nell'ambito della politica sulla qualità.</p>
    </intervention>
    <intervention id="2-639" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signora Presidente, signor Commissario, onorevoli colleghi, ho deciso di presentare diversi emendamenti all’ottima proposta dell’onorevole De Castro perché l’apicoltura rappresenta un’attività economica fondamentale. Sicuramente l’onorevole Lulling sarà d’accordo con me, considerato che lavora su questa problematica dal 1994. Credo che questa sera quest’Aula possa renderle omaggio.</p>
      <p sl="fr">Dobbiamo capire che la scomparsa delle api rappresenta uno sconvolgimento senza precedenti nella storia dell’umanità; un cambiamento di tale entità nella biodiversità metterebbe a rischio la vitale diversità alimentare. Questo profondo sovvertimento degli ecosistemi distruggerebbe qualsiasi prospettiva per le generazioni future.</p>
      <p sl="fr">È necessario prendere seriamente in considerazione la scomparsa delle api impollinatrici, giacché oggi la riduzione del numero delle api sia selvatiche sia mellifere è misurabile su scala internazionale. Tutte le coltivazioni tropicali, tra cui il cacao, la vaniglia, il melone, il frutto della passione, dipendono totalmente dalle api impollinatrici per la produzione di frutti e semi.</p>
      <p sl="fr">Grandi quantità di api mellifere muoiono alla fine dell’inverno, in tutti i continenti e sempre più spesso. In Europa, molti apicoltori hanno dovuto chiudere la loro attività ed oggi, oltre l’80 per cento delle specie di piante da fiori di tutto il mondo e l’80 per cento delle specie coltivate in Europa dipende direttamente dall’impollinazione effettuata da insetti, soprattutto api. Senza le api bottinatrici, la maggior parte delle coltivazioni non darebbe raccolti soddisfacenti e questo vale per molte specie selvatiche, ma anche per alberi da frutto, colture proteiche e orticole. È difficile immaginare un pasto in cui le api non svolgano un ruolo importante.</p>
      <p sl="fr">Le cause della moria sono note: distruzione dei luoghi in cui creano l’alveare, crescente penuria delle piante da cui estraggono nettare e polline, ma anche patologie, parassiti e soprattutto l’uso di pesticidi, in particolare di quelli neurotossici, estremamente dannosi per le api. Gli agricoltori e i giardinieri devono ammettere che le api sono completamente prive di difese di fronte a prodotti tossici, che esse apportano un contributo prezioso per le coltivazioni e che la loro protezione deve essere prioritaria.</p>
      <p sl="fr">Per concludere: dobbiamo reagire perché non possiamo accettare che miele proveniente da altri Paesi (di qualità inferiore e che non rispetta i nostri severi criteri di produzione) sia l’unica, inevitabile alternativa alla penuria di miele che si sta lentamente diffondendo in Europa. Chiedo quindi al Commissario Cioloş e alla Commissione europea di includere l’apicoltura nella Politica agricola comune, prevedendo misure specifiche.</p>
    </intervention>
    <intervention id="2-640" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, signor Commissario, grazie per i suoi commenti. Lei stesso ha ricordato le sfide che ci troviamo ad affrontare: la riduzione del numero degli apicoltori e la necessità di attrarre nuovi professionisti, nonché (e soprattutto) l’aumento della mortalità dovuto a diversi fattori, in primo luogo alla presenza dell’acaro varroa, che compromette il sistema immunitario delle api.</p>
      <p sl="en">Concordiamo tutti sull’importanza della salute delle api e sono lieta che la Commissione intenda proporre provvedimenti decisivi per gestire la grave situazione attuale. Vorrei rilevare l’esigenza di garantire la consultazione degli apicoltori nella fase di elaborazione dei programmi, al fine di garantirne sia l’efficacia sia l’attuazione. Al pari degli apicoltori, anche noi dobbiamo garantire prassi agricole sostenibili e rispettose degli insetti impollinatori. Questo aspetto è molto importante e deve essere specificato nella Politica agricola comune.</p>
      <p sl="en">Vorrei aggiungere che, mentre tutti conoscono il ruolo delle api nella produzione di miele, non tutti sanno che questi insetti svolgono un ruolo fondamentale nell’impollinazione, contribuendo in modo rilevante all’agricoltura e, in ultima analisi, alla produzione alimentare dell’Unione europea. Ritengo quindi utile una campagna informativa, perché in questo caso, per giustificare il denaro speso per un programma di tutela delle api, serve il sostegno dei cittadini europei.</p>
      <p sl="en">è infine necessario condurre ricerche indipendenti e tempestive sulla mortalità delle api, per garantire l’efficacia di qualsiasi azione volta ad affrontare la situazione.</p>
    </intervention>
    <intervention id="2-641" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">Signora Presidente, tra le principali cause della preoccupante riduzione d’insetti impollinatori in Europa l’Alarm programme dell’UE ha individuato prassi inadeguate nello sfruttamento del terreno e nell’utilizzo di prodotti chimici in agricoltura.</p>
      <p sl="el">Ho tuttavia ricevuto una risposta molto deludente dall’allora Commissario Boel a un’interrogazione scritta presentata a gennaio. Sappiamo che per alcuni aspetti l’84 per cento delle colture europee dipende dagli insetti impollinatori e che, per proteggerli, dobbiamo creare zone di recupero ecologico e rafforzare ulteriormente i provvedimenti agro-ambientali, riformando la PAC.</p>
      <p sl="el">Il Commissario Boel si era dichiarata soddisfatta, ma questi provvedimenti non hanno risolto il problema della moria delle api. Considerando che le misure agro-ambientali rappresentano solo l’8 per cento del bilancio della PAC fino al 2013 e che ogni Stato membro le applica arbitrariamente, insistiamo nel ritenere necessario un maggiore supporto per tali misure, un’applicazione uniforme e controlli sulla loro efficacia. Serve inoltre maggiore attenzione per i metodi organici ed ecologici. Dobbiamo sostenere questi provvedimenti e la produzione su scala ridotta, oltre a promuovere la creazione di cooperative di apicoltori e di zone di recupero ecologico.</p>
    </intervention>
    <intervention id="2-642" speaker_id="96956" name="Julie GIRLING" is_mep="True" mode="spoken" nationality="United Kingdom" birth_date="21-12-1956" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, questa sera abbiamo sentito molto parlare delle meraviglie compiute dalle api, che effettivamente sono creature stupende.</p>
      <p sl="en">Vorrei soffermarmi su una questione: il Commissario è consapevole dell’interesse e del coinvolgimento che le api hanno suscitato e ispirato in tutta Europa? Solo nel Regno Unito esistono numerose organizzazioni di spicco che propongono campagne informative, dal Women’s Institute alla Cooperative Society. La campagna d’informazione esiste; bisogna solo prestarvi attenzione.</p>
      <p sl="en">Vi prego di considerare la campagna lanciata dal Women’s Institute, di cui vi ho fornito i dettagli, che è ricca di informazioni pratiche per chiunque voglia aiutare le api a prosperare. Nel Regno Unito il Women’s Institute rappresenta milioni di cittadini comuni e la difficile situazione delle api offre un’occasione forse unica di lavorare con i cittadini, in quanto interessa la Politica agricola comune, la biodiversità, la sicurezza alimentare, l’uso di pesticidi, i regolamenti veterinari e persino le labirintiche procedure di finanziamento dell’Unione europea. Si tratta di un’opportunità irripetibile per cooperare con organizzazioni già stimolate a lavorare su questo tema. Vorrei chiedere al Commissario di cogliere questa occasione e trarne profitto.</p>
    </intervention>
    <intervention id="2-643" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signora Presidente, considerando la straordinaria importanza che il settore dell’apicoltura riveste per la produzione agricola, l’esigenza di preservare la biodiversità e i valori nutrizionali del miele, ritengo debba essere mantenuto l’attuale supporto all’apicoltura e portato avanti anche dopo il 2013. Questi provvedimenti contribuiscono a migliorare la salute delle api, aumentare il numero degli sciami e incrementare la produzione di miele. Come per altri settori, l’efficacia dell’apicoltura dipende, in larga misura, dalle conoscenze, dalle qualifiche e dall’esperienza degli apicoltori. In Polonia ha sede l’unica scuola superiore professionale di apicoltura esistente in Europa, che accoglie studenti di diversi paesi; questo istituto e le sue strutture, insieme alla vicina università di Lublino e agli istituti di ricerca agricola di Puławy, potrebbero essere la base per istituire una scuola europea di apicoltura. Le organizzazioni degli apicoltori svolgono un ruolo importante per lo sviluppo del settore e dovrebbero essere coinvolte nell’elaborazione di programmi a favore della formazione e nell’affrontare i problemi riguardanti qualità e standard.</p>
    </intervention>
    <intervention id="2-644" speaker_id="99325" name="Spyros DANELLIS" is_mep="True" mode="spoken" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, signor Commissario, l’attuale situazione nel settore dell’apicoltura, dove la mortalità delle api mette a rischio l’impollinazione di piante da frutto, verdure e altre piante (e quindi anche i nostri alimenti) dimostra la natura cieca delle azioni condotte dall’uomo moderno, che ignora o non si cura delle interazioni tra settori economici e natura.</p>
      <p sl="el">I nostri interventi di sviluppo e le variazioni nella destinazione d’uso dei terreni, le colture che scegliamo di coltivare e i metodi di coltivazione che utilizziamo, persino il modo in cui creiamo la domanda e le abitudini della nostra quotidianità, hanno contribuito a rompere l’equilibrio naturale. A volte questo si traduce in un’inspiegabile moria di api e nella comparsa di nuove patologie, altre volte in un aumento dei costi di produzione.</p>
      <p sl="el">Dobbiamo adottare provvedimenti sul breve e medio periodo per far fronte a tutti i sintomi del problema e trovare una soluzione più duratura, per eliminarne le cause alla radice. La nuova Politica agricola comune deve adottare un approccio integrato per quanto riguarda l’apicoltura, rafforzando i programmi di supporto e la copertura veterinaria per questo settore, evidenziandone gli aspetti positivi, difendendo la biodiversità e attenuando gli effetti del cambiamento climatico e il deterioramento delle risorse naturali.</p>
    </intervention>
    <intervention id="2-645" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signora Presidente, intervengo non solo come eurodeputato rappresentante di una regione inglese dove l’apicoltura ha rilevanza economica, ma soprattutto come vicepresidente dell’Associazione degli apicoltori di Cambridge.</p>
      <p sl="en">Questa sera tutti gli oratori hanno ribadito il significato e l’importanza di questo settore. Le api mellifere hanno un forte valore sia economico sia ecologico, che tutti riconosciamo. Non vi è piena comprensione delle attuali malattie e problemi come il calo delle colonie rimangono ancora inspiegabili e irrisolti. La popolazione delle api del Regno Unito sta scomparendo a un ritmo di circa il 30 per cento annuo e questo è un tasso chiaramente insostenibile e potenzialmente devastante.</p>
      <p sl="en">Come hanno già suggerito diversi onorevoli colleghi, l’aspetto più cruciale della questione è l’immediata necessità di aumentare la ricerca, sia per fare luce sulle problematiche correlate alle patologie che si diffondono nelle colonie, sia per avere idee più concrete sulle azioni da adottare. Dobbiamo trovare soluzioni efficaci di lungo periodo e vorrei chiedere alla Commissione europea di farsi promotrice di nuove ricerche specifiche, magari attraverso i programmi quadro, non solo sulle cause del crollo del numero di arnie ma anche sui possibili rimedi.</p>
    </intervention>
    <intervention id="2-646" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signora Presidente, signor Commissario, per molti anni tra le api si è registrato un crescente tasso di mortalità, che si ripercuote anche sulla produzione frutticola, orticola e di altre colture impollinate dalle api e che in generale rappresenta una minaccia per la biodiversità. Il ruolo delle api nell’impollinazione delle piante è indispensabile. Per migliaia di anni, l’apicoltura ha rappresentato un aspetto fondamentale del retaggio culturale europeo. Nel mio paese, dove si pratica la produzione frutticola specializzata, gli agricoltori hanno osservato già da tempo gli effetti benefici dell’attività delle api sul volume e sulla qualità dei raccolti.</p>
      <p sl="pl">Sfortunatamente, oggi le api sono colpite da diverse patologie e parassiti e gli stessi apicoltori non sono in grado di trovare una soluzione. Serve supporto finanziario per ricercare le cause diq euste patologie e dei fattori che stanno causando una diminuzione della resistenza delle api e la morte degli sciami. Servono programmi nuovi e più efficaci per prevenire ed eliminare le patologie delle colonie di api.</p>
    </intervention>
    <intervention id="2-647" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, signor Commissario, è evidente che il problema dell’improvvisa moria delle api rappresenta una minaccia per la produzione alimentare e comporta costi enormi. Tra le cause più probabili vi sono sia i prodotti modificati sia i pesticidi nicotinoidi.</p>
      <p sl="el">A fronte di questa grave minaccia abbiamo bisogno di un’azione diretta immediata e dobbiamo cessare gli esperimenti su quello che coltiviamo e mangiamo. Serve una moratoria immediata sui prodotti modificati, da far valere finché non saremo in grado di stabilire che non sono responsabili della moria delle api, di questa minaccia alla nostra alimentazione. Dobbiamo intervenire subito, prima che i costi diventino ingestibili, sia in termini finanziari che di sopravvivenza.</p>
    </intervention>
    <intervention id="2-648" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signor Commissario, con circa 600.000 imprenditori e poco meno di 14 milioni di arnie a livello comunitario l'apicoltura rappresenta un comparto di notevole importanza per il settore agricolo dell'Unione. Tale importanza è sottolineata dal ruolo di difensore della biodiversità nonché di produttore del miele, alimento completo, ricco di nutrienti, il cui tenore qualitativo viene riconosciuto tra i più elevati.</p>
      <p sl="it">In ragione di tale ruolo è stato previsto un aumento del contributo annuale al comparto in Europa, che passa dai 26 milioni di euro per il periodo 2008-2010 ai 32 milioni di euro per il periodo 2011-2013, fondi che questo Parlamento intende garantire anche dopo il 2013, perché l'apicoltura è una di quelle attività pienamente compatibili con gli obiettivi di sostenibilità e di diversificazione che la nuova PAC si prefigge di raggiungere.</p>
      <p sl="it">Questi finanziamenti saranno finalizzati proprio a sostenere l'apicoltura anche attraverso progetti nazionali di ricerca su nuovi metodi per contrastare l'elevata mortalità delle api, che negli ultimi tempi ha raggiunto livelli di allarme. D'altra parte, però, è importante garantire un'equa trasparenza nella distribuzione degli aiuti e garantire maggiori risorse agli Stati che effettivamente ne hanno bisogno.</p>
      <p sl="it">Nell'esame del testo in sede di commissione per l'agricoltura è stato votato un emendamento, da me proposto, attraverso il quale si chiede che gli aiuti siano distribuiti sulla base dei dati censiti delle arnie presenti nei vari Stati membri, e non sulla base di dati stimati. Ritengo ciò estremamente importante al fine di garantire trasparenza per la spesa pubblica e tutela per quanti praticano realmente l'attività apistica.</p>
      <p sl="it">In molti paesi è già attivo un sistema per il censimento delle arnie, ma teniamo conto della difficoltà di implementazione dello stesso in altri Stati e proponiamo che, a partire dal 2012, possa avere avvio in tutta l'Unione europea un programma per l'apicoltura, trasparente e di sicuro effetto per i redditi di molti apicoltori.</p>
    </intervention>
    <intervention id="2-649" speaker_id="97296" name="Michel DANTIN" is_mep="True" mode="spoken" nationality="France" birth_date="15-01-1960" birth_place="Lyon" p_group="Group of the European People's Party (Christian Democrats)" m_state="FR">
      <p sl="fr">Signora Presidente, signor Commissario, onorevoli colleghi, com’è stato ampiamente illustrato, le api sono effettivamente una specie simbolica, custode del nostro ambiente.</p>
      <p sl="fr">Attualmente esistono numerosi programmi di ricerca dedicati alle api, dalle conclusioni a volte contraddittorie. Alcuni giorni fa, ho incontrato uno scienziato che mi ha spiegato che gli aerei che vediamo in cielo influenzano la diffrazione dei raggi solari, fino all’esaurimento, dal quale può dipendere, ad esempio, l’eccessiva mortalità delle api.</p>
      <p sl="fr">Contrariamente a quanto appena affermato da un onorevole collega che siede nella parte destra dell’Aula, ritengo che questo settore sia un ottimo esempio di come, unendo le conoscenze e coordinando i programmi di ricerca, sia possibile trovare una soluzione comune ai problemi che i nostri paesi devono affrontare singolarmente. Sì, l’Europa può essere utile. Il caso delle api è forse rappresentativo dell’integrazione europea.</p>
    </intervention>
    <intervention id="2-650" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, plaudo all’esperienza di altri in quest’ambito e in particolare ai commenti dell’onorevole Van Orden, cui va il mio sostegno, perché in questo campo ci sono pochi esperti ma molti pareri.</p>
      <p sl="en">Ritengo ammissibile esprimere un parere sugli OGM, ma in Irlanda non ci sono coltivazioni geneticamente modificate, e credo che lo stesso valga per il Regno Unito, eppure i problemi correlati alle popolazioni delle api sono molti; è quindi necessario essere molto cauti nel formulare commenti sull’origine di tali problemi, dei quali effettivamente ignoriamo le cause. Sono favorevole alla richiesta sulla ricerca, seppure con una certa cautela: investiamo nella in ricerca, ma dovremmo creare le condizioni per migliorarne la qualità e il coordinamento tra gli Stati membri, in modo da ottenere i risultati che gli apicoltori auspicano e di cui hanno assoluto bisogno.</p>
      <p sl="en">Dobbiamo al controllare le statistiche, perché anche ammesso che gli Stati membri contino le api, lo fanno in modi molto diversi; dobbiamo guardare a cosa mettiamo a confronto sul territorio dell’Unione europea.</p>
      <p sl="en">Vorrei formulare un suggerimento sulle api selvatiche e i bombi, già citati da un onorevole collega: sono favorevole a provvedimenti da inserire nella nostra nuova Politica agricola comune per un’agricoltura sostenibile con habitat che favoriscono le popolazioni di api selvatiche. Passando dalle parole ai fatti, ho investito il mio denaro destinando alcuni ettari di terreno a questa iniziativa, per vedere cosa accade. Funziona, ma se volete chiedere di fare altrettanto agli agricoltori che devono trarne il loro reddito, dovrete sostenere queste iniziative. Credo che l’Unione europea debba considerare questi aspetti, perché gli stessi problemi si registrano sia nell’apicoltura sia tra le api selvatiche. Dobbiamo assolutamente favorire la biodiversità e per questo può contare sul mio sostegno, signor Commissario.</p>
    </intervention>
    <intervention id="2-651" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Signora Presidente, come hanno già fatto altri onorevoli colleghi, sono innanzi tutto lieto della decisione, adottata dalla Commissione europea a settembre, di approvare i programmi nazionali in materia di apicoltura dei 27 Stati membri per il periodo 2011-2013, e in particolare del fatto che il contributo dell’Unione europea al finanziamento di tali programmi è aumentato del 25 per cento, rispetto al periodo precedente.</p>
      <p sl="ro">La Romania, da cui provengo, è tra i principali beneficiari di questi finanziamenti, per un importo di circa 3,4 milioni. La decisione della Commissione è quindi fondamentale per gli apicoltori romeni.</p>
      <p sl="ro">Accolgo con favore anche l’iniziativa della commissione per l’agricoltura e lo sviluppo rurale di avviare questa discussione su un argomento così importante. Sostengo pienamente i suggerimenti inclusi nella proposta di risoluzione che voteremo giovedì.</p>
      <p sl="ro">L’apicoltura fornisce lavoro a molte famiglie europee, soprattutto in quelle regioni dove le condizioni non favoriscono altre attività, e promuove lo sviluppo economico delle aree rurali. A tale proposito vorrei ricordare un aspetto importante: i programmi di supporto europei non devono concentrarsi solo sui produttori di miele, ma devono essere rivolti anche ai piccoli imprenditori dediti alla lavorazione dello stesso, soprattutto nell’ambito dell’attuale secondo pilastro della Politica agricola comune.</p>
      <p sl="ro">La lavorazione del miele e le linee di confezionamento offrono vantaggi competitivi in termini di accesso al mercato, qualità e attrattiva dei prodotti per i consumatori.</p>
      <p sl="ro">Un ultimo aspetto, non meno importante, è che i prodotti dell’apicoltura trovano impiego non solo nel consumo alimentare, ma anche come ingredienti di altri prodotti. Dobbiamo quindi promuovere soluzioni che contribuiscano ad ottenere prodotti a elevato valore aggiunto, a livello locale.</p>
      <p sl="ro">Mi dispiace che il sostegno ai piccoli operatori della lavorazione non sia stato inserito nella proposta di risoluzione, perché favorire loro significa incoraggiare quanti sono direttamente coinvolti nell’allevamento delle api.</p>
    </intervention>
    <intervention id="2-652" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, innanzi tutto ritengo che l’onorevole Lulling sia la persona più indicata nel nostro gruppo a porsi come esperta di api, poiché lei stessa ha molte delle qualità di un’ape: gira intorno al Parlamento europeo come un’ape, la maggior parte delle volte è dolce come il miele e sa essere pungente quando qualcuno le è d’intralcio. Potremmo definirla l’ape regina del Parlamento europeo.</p>
      <p sl="en">Più seriamente, Einstein sosteneva che in caso di estinzione delle api, anche l’uomo si sarebbe estinto nell’arco di quattro anni. Forse esagerava, ma Einstein era un genio e sapeva quello che diceva: senza api, niente più impollinazione e niente più frutti, piante, esseri umani e, Dio non voglia, niente più onorevoli Lulling. Il problema quindi è grave, perché negli ultimi dieci anni la popolazione delle api si è ridotta rapidamente, in tutto il mondo, sollevando numerose questioni.</p>
      <p sl="en">Il primo problema riguarda i parassiti, penso all’acaro varroa, che è già stato nominato. Gli insetticidi spruzzati sulle piante hanno un effetto devastante sulle api e vi sono, inoltre, i rigori dell’inverno: tre milioni di api sono morte durante il rigido inverno del 2008. Ci sono poi situazioni che si riscontrano anche in altri settori, come quello bovino e ittico: troppe importazioni che giungono con troppa facilità da paesi terzi, a scapito della produzione europea. Questi fattori devono essere affrontati attraverso la ricerca e stabilendo degli obiettivi.</p>
      <p sl="en">Come ha osservato l’onorevole McGuinness, credo che i giovani, oggi molto orientati alla natura, debbano essere incoraggiati ad avvicinarsi all’apicoltura, magari inizialmente come passatempo, e alcuni potrebbero decidere di dedicarvisi a tempo pieno, qualora si dimostrasse redditizia.</p>
      <p sl="en">Infine, dovremmo includere nella PAC un obiettivo per il 2020dedicato alle api: incrementarne la popolazione del 20 per cento in modo che le api europee possano dimostrarsi durature, come l’onorevole Lulling.</p>
    </intervention>
    <intervention id="2-653" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signora Presidente, come ha affermato l’onorevole Kelly, è tra noi l’ape regina, che ha raccolto molti corteggiatori, poiché svolge un ruolo centrale in riferimento a tutte le attività dell’alveare.</p>
      <p sl="en">Quando parliamo di Politica agricola comune, pensiamo all’agricoltura su vastissima scala, pensiamo al bestiame, ai bovini, all’attività lattiero-casearia, agli ovini, all’orticoltura, al vino eccetera. Poi esiste un’area ingiustamente trascurata, tutta au naturel se gestita adeguatamente.</p>
      <p sl="en">Esaminando il contesto, è evidente che, come già affermato, le api svolgono un ruolo sorprendentemente vario, come insetti impollinatori e fornitori. L’aumento delle patologie correlate a questi insetti sta danneggiando l’intera specie e questo potrebbe trasformarsi in una tragedia.</p>
      <p sl="en">I singoli Stati membri hanno adottato numerose iniziative, ma il coordinamento è minimo o inesistente. Dobbiamo garantire sostegno economico all’apicoltura, che dipende dalle modalità della politica agricola comune e necessita quindi di provvedimenti specifici.</p>
      <p sl="en">Realtà economica a parte, se ad esempio valutiamo la situazione dal punto di vista delle proprietà salutistiche del miele (considerando il numero crescente di integratori a base di miele) è piuttosto evidente che esso comporta immensi benefici per la salute umana, per quanti decidono di consumare miele quotidianamente.</p>
      <p sl="en">Oggi non facciamo altro che ripetere quanto fatto dall’onorevole Lulling nel 1997, ovvero porre l’accento su un elemento già evidente, naturale, su un elemento che possiamo ritrovare nella quotidianità. Dobbiamo assicurarci che questo elemento sia protetto, perché oggi il tasso di contaminazione è troppo elevato e mancano norme e documentazione, in termini di statistiche effettive.</p>
      <p sl="en">In ultimo, ma non in termini di importanza, siamo in grado di stabilire il numero delle arnie. Non è però il numero degli alveari che conta, bensì quello delle api e degli sciami: il numero effettivo di api che promuovono attivamente il miele nel suo complesso, da cui dipende la specie umana e che è tanto utile a tutti, tutti noi compresi. Rivolgo quindi il mio encomio all’onorevole Lulling per la sua splendida iniziativa, che spero sia coronata da successo.</p>
    </intervention>
    <intervention id="2-654" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, non ci sono api né apicoltori a sufficienza. Il continuo declino della popolazione delle api che si registra da anni è un chiaro segnale di allarme e gli elevati livelli di mortalità causati dall’acaro varroa e il problema irrisolto del calo delle colonie, purtroppo, non svaniranno. Dobbiamo accertarci che il settore dell’apicoltura riceva sostegno anche dopo il 2013 ea questo rispetto attribuisco particolare importanza a due aspetti.</p>
      <p sl="de">In primo luogo, senza una ricerca scientifica di vasta portata non sarà possibile fornire una spiegazione adeguata alla mortalità delle api o intervenire per contrastarla. In secondo luogo, penso al prodotto dell’apicoltura, il miele: al miele importato devono applicarsi gli stessi standard qualitativi che valgono per il miele prodotto in Europa. In caso contrario sarebbe un tentativo di ingannare i consumatori e di mettere i produttori europei in una posizione di svantaggio rispetto alla concorrenza.</p>
      <p sl="de">La commissione per l’agricoltura e lo sviluppo rurale e la relatrice, l’onorevole Lulling, hanno presentato una serie di buone proposte. Vorrei chiedere alla Commissione europea di adottare le sue azioni muovendo da tali premesse.</p>
    </intervention>
    <intervention id="2-655" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, signor Commissario, nell'ultimo decennio l'apicoltura ha fatto grandi passi dal punto di vista economico e imprenditoriale, trasformandosi da attività prettamente hobbistica a vera e propria impresa da reddito, oltre a essere un esempio emblematico di produzione verde. Questo si è reso possibile grazie agli interventi pubblici, nazionali ed europei.</p>
      <p sl="it">Purtroppo, a causa di diversi fattori, assistiamo a una crescente mortalità delle api che mette a rischio non solo gli apicoltori nella pianificazione della loro attività, ma anche l'agricoltura e l'ambiente. Dalle api dipendono infatti molte piante di interesse agricolo e, più in generale, l'equilibrio dell'ecosistema e il mantenimento della biodiversità.</p>
      <p sl="it">Chiedo alla Commissione di intervenire presto con un piano di azione per affrontare la diffusa mortalità delle api, ma soprattutto, in previsione della PAC dopo il 2013, chiedo che all'apicoltura sia riconosciuto il giusto ruolo e che si possa anche pensare di aumentare il cofinanziamento comunitario dal 50 al 75%.</p>
    </intervention>
    <intervention id="2-656" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signora Presidente, vorrei ringraziare il relatore e l’onorevole Lulling per il ruolo che hanno svolto nell’elaborazione di questa relazione sulla situazione dell’apicoltura. Consentitemi, inoltre, di esprimere la mia gratitudine agli apicoltori ungheresi, giustamente famosi in tutto il mondo, per aver condiviso la loro esperienza e le loro conoscenze con la sottoscritta, consentendomi di trasmettere le informazioni ricevute alla commissione. Quando gli apicoltori ungheresi leggeranno il documento finale, vi ritroveranno il loro contributo.</p>
      <p sl="hu">Ritengo, tuttavia, che il riconoscimento finanziario degli effetti benefici dell’apicoltura, che contribuisce al bene comune, non sia per nulla soddisfacente, e che non si sia tenuto conto dei miei emendamenti. La produzione di miele, cera d’api, propoli e polline non è che una minima parte dell’attività degli apicoltori, giusto? L’attività principale è moltiplicare il valore qualitativo e quantitativo di altri prodotti agricoli, anche tramite l’impollinazione. Questa forma di bene comune deve essere in qualche modo remunerata. Abbiamo suggerito di introdurre il concetto di apicoltura comunitaria e, anche se non siamo riusciti a ottenerlo ora, raccomandiamo vivamente che a livello di Stati membri, gli apicoltori ricevano un riconoscimento finanziario per l’attività che svolgono nell’interesse del bene comune.</p>
    </intervention>
    <intervention id="2-657" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, signor Commissario, onorevoli colleghi, le api svolgono un ruolo decisivo nel nostro ecosistema. Da una parte sono importanti per preservare la biodiversità e, dall’altra, la biodiversità è importante per preservare le api, e non solo perché questo è l’Anno europeo della biodiversità, ma anche perché contribuiscono alla nostra stessa sopravvivenza.</p>
      <p sl="de">Nell’ambito della riforma della Politica agricola comune, dovremmo pensare anche di evitare le monocolture e aumentare il ricorso alla rotazione delle colture su vasta scala. Oggi non voglio parlare di prodotti per la protezione delle piante e di pesticidi, ma ritengo sia importante promuovere e sviluppare la ricerca in questo comparto e migliorare il coordinamento tra i vari progetti di ricerca nei singoli Stati membri, per garantire la salute delle api.</p>
      <p sl="de">Qualunque cosa accada, dobbiamo continuare a sostenere il settore dell’apicoltura anche dopo il 2013 e assicurarci che in futuro vi sia una quantità sufficiente di api e di apicoltori che se ne occupano.</p>
    </intervention>
    <intervention id="2-658" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, signor Commissario, onorevoli colleghi, il tasso di mortalità delle api sta aumentando, mentre il numero degli apicoltori diminuisce. La situazione è problematica sia per l’agricoltura sia per la biodiversità, come hanno osservato gli onorevoli colleghi, date le enormi implicazioni per la produzione alimentare e le specie di piante che dipendono dall’impollinazione. La vita di un’ape operaia è molto breve, pari a circa sei settimane, e molto sensibile ai cambiamenti ambientali; di conseguenza, è danneggiata anche la produzione di miele, non solo a causa della crescente incertezza che riguarda la durata e la stabilità delle stagioni, ma anche a causa delle crescenti minacce da fonti esterne, quali pesticidi e acari. Potenziando la ricerca su tali aspetti si potrebbero elaborare soluzioni più consone e provvedimenti più adeguati a favorire la biodiversità e ridurre gli effetti dell’instabilità climatica. Signor Commissario, i programmi attuali devono sicuramente essere rafforzati nel contesto della nuova Politica agricola comune, in modo da trovare risposte più efficaci anche a questo livello.</p>
    </intervention>
    <intervention id="2-659" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Signora Presidente, onorevoli colleghi, in conclusione possiamo affermare che l’apicoltura è effettivamente un settore importante, per quanto produce in modo diretto, ma anche per gli effetti indiretti che può avere su altre colture. Credo si possa concludere che le api sono un buon indicatore della nostra capacità di realizzare un’industria agricola rispettosa dell’ambiente e possiamo dire che a volte, di fronte ai nostri errori, la natura è molto più severa con noi di quanto non lo siamo noi stessi quando violiamo determinate regole.</p>
      <p sl="fr">Per quanto riguarda gli aiuti al settore, direi che con il supporto di cui gode l’onorevole Lulling in seno al Parlamento europeo e considerando tutti gli altri sostenitori, sarebbe difficile negarli. Parlando più seriamente, come ho già spiegato nel mio intervento introduttivo, è evidente che in questo momento non ho alcuna intenzione di interrompere il programma di sostegno. Dovremo solo pensare a come ottenere valore aggiunto dai fondi europei destinati a questo tipo di programma, garantendo nel frattempo agli Stati membri la flessibilità necessaria per utilizzarli in modo adeguato.</p>
      <p sl="fr">A mio avviso possiamo sicuramente ottenere un valore aggiunto tramite la ricerca sulla salute delle api, ma anche sviluppando la produzione e la qualità dei prodotti e promuovendo il consumo di miele e prodotti correlati. A tale proposito esistono già programmi in fase di promozione, che potrebbero essere ulteriormente sviluppati. Abbiamo obiettivi da conseguire e saranno sicuramente inclusi nella PAC dopo il 2013.</p>
    </intervention>
    <intervention id="2-660" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Comunico di aver ricevuto una proposta di risoluzione ai sensi dell’articolo 115, paragrafo 5 del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 25 novembre 2010.</p>
      <p sl="unknown">Dichiarazioni scritte (articolo 149 del Regolamento)</p>
    </intervention>
    <intervention id="2-661" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Ho avuto contatti con le organizzazioni di apicoltori della Lettonia; in generale sono lieti che i problemi che affliggono questo settore siano oggetto di discussione, ma si pongono interrogativi su alcuni punti della risoluzione che non sono stati adeguatamente illustrati. Purtroppo il nostro lavoro e il testo della risoluzione sono stati oggetto di critiche da parte dei mass media lettoni. Leggendo il testo della risoluzione, molti rappresentanti degli apicoltori hanno avuto l’impressione che un prodotto composto da vero miele solo per il 50 per cento, e per la restante metà da edulcoranti, possa essere etichettato come “miele”. Naturalmente i rappresentanti del settore dell’apicoltura lettone, che producono miele di altissima qualità, trovano assurda questa proposta. Credo quindi che la risoluzione debba specificare che tale limite riguarda i prodotti lavorati a base di miele, in modo da eludere fraintendimenti sulla questione ed evitare che il nostro lavoro porti i cittadini a farsi un’opinione negativa dell’attività degli onorevoli membri del Parlamento europeo. Nello stesso contesto vorrei sottolineare che dobbiamo discutere ancora a lungo del notevole invecchiamento della popolazione attiva nel comparto dell’apicoltura e di tutto il settore agricolo in generale: solo il 7 per cento degli agricoltori europei ha meno di trentacinque anni e almeno di 4,5 milioni di agricoltori andranno in pensione nei prossimi dieci anni. Dobbiamo sviluppare meccanismi di supporto per giovani agricoltori attivi nell’apicoltura e in altri comparti agricoli. Il cambio generazionale in agricoltura è una questione strategica fondamentale per il futuro dell’Unione europea e riguarda tutti i suoi cittadini.</p>
    </intervention>
    <intervention id="2-662" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">L’apicoltura è una delle attività fondamentali a supporto della produzione agricola e le sue peculiarità richiedono un approccio specifico nei confronti di quanti sono coinvolti nelle attività apistiche. Di recente, da una parte abbiamo osservato il diffondersi tra le api di alcune gravi malattie (l’acaro varroa) e, dall’altro, l’invecchiamento della popolazione degli apicoltori in diversi paesi. Bisogna poi rilevare che spesso i governi nazionali sottovalutano il sostegno all’apicoltura in tempo di crisi economica. Anche altri fattori minacciano la continuità dell’esistenza dell’apicoltura e quindi, indirettamente, il rendimento di numerose importanti colture agricole; penso ad esempio all’utilizzo di prodotti chimici in agricoltura così come nella gestione delle foreste. Data la situazione, è ormai tempo di adottare provvedimenti incisivi per sostenere l’apicoltura e la ricerca di trattamenti per le patologie che colpiscono le api e per fornire formazione a quanti sono interessati ad avviare un’attività in questo settore. Che si parli di un periodo transitorio fino al 2013 o di un successivo periodo di sette anni, è comunque fondamentale elaborare programmi sufficientemente stimolanti per sviluppare l’apicoltura e supportarli con appositi strumenti: da quelli giuridici a livello comunitario, allo stanziamento di risorse finanziarie, passando per la creazione di meccanismi di controllo che aiutino a monitorare il conseguimento degli obiettivi previsti nel programma di sviluppo e supporto dell’apicoltura. In assenza di provvedimenti adeguati, saranno minacciate sia la frutticoltura sia la coltivazione in via di sviluppo di numerosi seminativi. Credo che la risposta della Commissione europea sarà seguita da provvedimenti e scadenze specifiche.</p>
    </intervention>
    <intervention id="2-790" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Il testo presentato dalla commissione per l’agricoltura e lo sviluppo rurale sul supporto al settore dell’apicoltura è particolarmente rilevante nell’ambito della riforma della Politica agricola comune post-2013. Nel momento in cui in Europa aumenta la moria delle api e diminuisce il numero degli apicoltori, non possiamo esitare: dobbiamo valutare le difficoltà che incontra il settore e attuare i provvedimenti adeguati. Questo è essenziale per evitare il probabile impatto negativo sulla produzione alimentare europea, poiché sappiamo che l’84 per cento delle specie di piante dipende dall’impollinazione per opera delle api. Come primo passo per contrastare la diminuzione del numero di colonie di api, quindi, dobbiamo avere una visione migliore del fenomeno, incrementando la ricerca sulla mortalità delle api. In secondo luogo, raccomandiamo alla Commissione europea di aumentare il suo sostegno al settore dell’apicoltura e rinnovare i programmi di supporto esistenti prima della loro scadenza, prevista nel 2012.</p>
    </intervention>
  </section>
  <section id="creitem44" title="20. Presentazione di documenti: vedasi processo verbale"/>
  <section id="creitem45" title="21. Ordine del giorno della prossima seduta: vedasi processo verbale"/>
  <section id="creitem46" title="22. Chiusura della seduta"/>
</text>
