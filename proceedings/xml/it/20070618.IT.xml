<?xml version='1.0' encoding='utf-8'?>
<text id="20070618.IT" lang="it" date="2007-06-18" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dichiaro ripresa la sessione del Parlamento europeo sospesa giovedì 7 giugno 2007.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Composizione del Parlamento: vedasi processo verbale"/>
  <section id="creitem4" title="4. Verifica dei poteri: vedasi processo verbale"/>
  <section id="creitem5" title="5. Composizione delle commissioni: vedasi processo verbale"/>
  <section id="creitem6" title="6. Firma di atti adottati in codecisione: vedasi processo verbale"/>
  <section id="creitem7" title="7. Presentazione di documenti: vedasi processo verbale"/>
  <section id="creitem8" title="8. Dichiarazioni scritte (articolo 116): vedasi processo verbale"/>
  <section id="creitem9" title="9. Interrogazioni orali e dichiarazioni scritte (presentazione): vedasi processo verbale"/>
  <section id="creitem10" title="10. Petizioni: vedasi processo verbale"/>
  <section id="creitem11" title="11. Trasmissione di testi di accordo da parte del Consiglio: vedasi processo verbale"/>
  <section id="creitem12" title="12. Ordine dei lavori">
    <intervention id="1-016" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">E’ stata distribuita la proposta definitiva di ordine del giorno, definita dalla Conferenza dei presidenti nella riunione di giovedì 14 giugno 2007 ai sensi degli articoli 130 e 131 del Regolamento. Sono state avanzate le seguenti proposte di modifica.</p>
      <p sl="unknown">Il gruppo PSE ha chiesto che il Presidente del Parlamento renda una dichiarazione sulla situazione in Palestina seguita da brevi interventi dei presidenti dei gruppi. Propongo che la dichiarazione sia inserita domani mattina alle 9.00, come primo punto all’ordine del giorno. Vi sono obiezioni al riguardo?</p>
    </intervention>
    <intervention id="1-017" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">a nome del gruppo Verts/ALE . – Signor Presidente, la mia non è un’obiezione, è solo una proposta. Forse i rappresentanti della Commissione e del Consiglio potrebbero rendere una breve dichiarazione su questa situazione estremamente precaria. Dopo tutto queste due Istituzioni hanno una visione d’insieme. Visto che si tratta di una situazione eccezionale, sarebbe possibile che anche il Consiglio rendesse una dichiarazione? Potrebbe essere fattibile?</p>
    </intervention>
    <intervention id="1-018" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Possiamo chiedere, ma dubito che qualche rappresentante delle due Istituzioni sia disponibile domani alle 9.00. Comunque ci proveremo.</p>
      <p sl="unknown">Il Parlamento approva la proposta.</p>
      <p sl="unknown">Non ho ricevuto proposte di modifica per oggi, lunedì.</p>
      <p sl="unknown">Per quanto riguarda martedì</p>
      <p sl="unknown">Desidero riferire un messaggio del Consiglio, il quale non potrà essere presente domani pomeriggio per le dichiarazioni sulle conclusioni del Vertice del G8.</p>
    </intervention>
    <intervention id="1-019" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo PSE . – Signor Presidente, giudico questo fatto estremamente deplorevole, per dirla in termini moderati. Al Consiglio è stato chiesto con un anticipo di circa un mese di essere sicuramente presente a questo dibattito, e ci è stato promesso che ci sarebbe stato. Non capisco perché non sia disponibile alcun ministro o altro rappresentante del governo che detiene la Presidenza di turno. Credo che lei debba far presente a chiare lettere che siamo molto delusi per questa situazione.</p>
    </intervention>
    <intervention id="1-020" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Swoboda, l’ho scoperto anch’io poc’anzi. Il nostro messaggio sarà del tutto chiaro.</p>
      <p sl="unknown">Per quanto riguarda mercoledì</p>
      <p sl="unknown">Non sono state presentate proposte di modifica.</p>
      <p sl="unknown">Per quanto riguarda giovedì</p>
      <p sl="unknown">Il gruppo ALDE ha chiesto di rinviare il voto sulle proposte di risoluzione sul Medio Oriente alla tornata di luglio.</p>
    </intervention>
    <intervention id="1-021" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="nl">a nome del gruppo ALDE . – Signor Presidente, onorevoli colleghi, vi ringrazio. Visti gli ultimi sviluppi nelle regioni palestinesi, a nostro parere, è più importante tenere un breve dibattito domani mattina per discutere della situazione, dei nuovi sviluppi, delle sfide che si pongono e poi dare un seguito alla discussione magari mediante una risoluzione in luglio, in cui saremo in grado di prendere in considerazione tutti i nuovi sviluppi, invece che agire all’inverso. Il mio gruppo sostiene pienamente la proposta di tenere un dibattito domani, come ha suggerito lei, signor Presidente, e di prendere il tempo necessario per proporre una risoluzione maggiormente fondata e soprattutto più aggiornata nella prossima tornata.</p>
    </intervention>
    <intervention id="1-022" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo PSE . – Signor Presidente, il nostro gruppo accorda pieno sostegno alla proposta. La situazione è davvero confusa, e quanto diciamo oggi potrebbe non valere più già domani o dopodomani. Pertanto è senz’altro opportuno tenere conto della situazione corrente e poi adottare la relativa risoluzione in luglio.</p>
    </intervention>
    <intervention id="1-024" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE. – Signor Presidente, onorevoli colleghi, la Conferenza dei presidenti la scorsa settimana ha deciso all’unanimità di tenere un dibattito approfondito su Cuba il prossimo autunno, visto che non vi sono fatti di attualità per parlare dell’argomento.</p>
      <p sl="de">Però il Consiglio “Affari generali” ieri e oggi ha discusso di Cuba e ha formulato conclusioni in cui è racchiusa la posizione del Consiglio che ha un tono leggermente diverso. Ad esempio, il Consiglio invita una delegazione cubana a Bruxelles per svolgere colloqui esplorativi e dichiara la propria disponibilità ad avviare un dialogo aperto e completo con il governo cubano su tutte le questioni di interesse reciproco. Si tratta di un fatto di attualità e quindi saremmo grati se, nonostante la discussione della settimana scorsa in seno alla Conferenza dei presidenti, il tema possa essere inserito comunque all’ordine del giorno.</p>
    </intervention>
    <intervention id="1-025" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, anch’io ho partecipato a questa Conferenza dei presidenti e ho proposto a nome del mio gruppo di tenere un dibattito approfondito in autunno sulla politica nei confronti dell’America latina, in cui sarà riservato un posto speciale a Cuba. L’onorevole Nassauer è un deputato estremamente stimato e onesto e quanto sto per dire non riguarda lui, tanto più che anch’egli in seno alla Conferenza dei presidenti ha votato a favore della proposta di tenere il dibattito in autunno.</p>
      <p sl="de">Tuttavia, come sappiamo, alcuni membri del gruppo PPE-DE hanno espresso parere contrario – non in seguito alle decisioni di oggi del Consiglio “Affari generali” ma già giovedì scorso, immediatamente dopo la Conferenza dei presidenti, sostenendo che la discussione su Cuba doveva assolutamente svolgersi subito mediante procedura d’urgenza. Sappiamo anche chi ne è stato il promotore: è stata soprattutto la delegazione spagnola del PPE-DE. Da tempo ci chiediamo se PPE significhi ormai Partido Popular Español . Una cosa è del tutto chiara: a causa di questi membri del gruppo PPE-DE ogni occasione è buona per fare dell’ideologismo nazionale spagnolo in quest’Aula. Ripeto allora: è del tutto inutile discutere di Cuba mediante procedura d’urgenza giovedì pomeriggio. Al dibattito parteciperebbero al massimo 15 persone. La decisione di oggi del Consiglio europeo di invitare una delegazione cubana conferma che è assolutamente opportuno attendere tale dialogo prima di tenere un dibattito in questa sede in autunno, per cui ci prepareremo per tempo: è questo il modo intelligente di condurre la politica. Ora invece stiamo assistendo a manovre nazionali spagnole, nulla più.</p>
      <a text="(Applausi)"/>
    </intervention>
    <intervention id="1-026" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, questo è l’esito del vostro voto.</p>
    </intervention>
    <intervention id="1-027" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, credo ci sia stato un errore di natura tecnica. Mi dispiace molto. Nel corso della votazione si sono spente le luci su numerosissimi apparecchi, ad esempio quelli degli onorevoli Karas e Nassauer, che volevano infatti farlo presente alla Presidenza ancor prima di sapere l’esito del voto, e lo posso capire. Pertanto chiedo formalmente che la votazione sia ripetuta.</p>
      <a text="(Applausi)"/>
    </intervention>
    <intervention id="1-028" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, vi prego, non litighiamo per una questione del genere. C’è già abbastanza disaccordo in Europa. E’ stato un risultato di misura ed è vero che alcuni apparecchi non funzionavano, compresi quelli degli onorevoli Nassauer, Swoboda e altri. Pertanto vi chiedo di consentire a che sia ripetuta la votazione.</p>
    </intervention>
    <intervention id="1-029" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, propongo che sia applicata la procedura normale, ossia chi non ha potuto votare perché l’apparecchio non funzionava può registrare la propria posizione senza dover ripetere la votazione.</p>
    </intervention>
    <intervention id="1-030" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, visto il risultato di misura della votazione e visto che alcuni apparecchi non funzionavano raccomando che la votazione sia ripetuta.</p>
    </intervention>
    <intervention id="1-031" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Signor Presidente, la votazione si è svolta regolarmente e nei tempi e, per quanto ricordi, signor Presidente, non ho mai sentito che una votazione sia stata ripetuta per il malfunzionamento di alcuni apparecchi. Non ho mai assistito a nulla del genere.</p>
    </intervention>
    <intervention id="1-032" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, bisogna raggiungere un consenso affinché la votazione sia ripetuta e io ho raccomandato che lo fosse, ma purtroppo non è stato possibile arrivare a un accordo. Sfortunatamente non è stato possibile avere il vostro consenso. Legalmente allora la votazione è da considerarsi compiuta. Ad ogni modo, ha facoltà di parola, onorevole Scheele.</p>
    </intervention>
    <intervention id="1-033" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signor Presidente, la luce del mio apparecchio era accesa quando abbiamo votato e poi si è spento tutto all’improvviso. Si tratta di un caso diverso rispetto al malfunzionamento e dobbiamo informarne i tecnici. Non possiamo giungere ad una maggioranza in maniera tanto ambigua su una questione così importante.</p>
    </intervention>
    <intervention id="1-034" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Potremmo continuare a parlarne per ore. Vi leggo una comunicazione che mi è giunta:</p>
    </intervention>
    <intervention id="1-036" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Se i tecnici hanno detto che la votazione è stata chiusa prima che il Presidente ne desse annuncio, devo dichiararla non valida. Pertanto la ripeteremo.</p>
      <a text="(Il Parlamento adotta la proposta)"/>
      <a text="(L’ordine del giorno è approvato)"/>
    </intervention>
  </section>
  <section id="creitem13" title="13. Interventi di un minuto su questioni di rilevanza politica">
    <intervention id="1-038" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-039" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">In questi giorni i media di numerose città europee ci informano delle catastrofi causate dalle estreme fluttuazioni meteorologiche. Le temperature elevate di giugno provocano forti temporali, suscitando tra l’altro notevole preoccupazione e infliggendo danni enormi alle cose nelle regioni slovacche. Quali sono le cause di queste condizioni atmosferiche estreme?</p>
      <p sl="sk">Negli ultimi cinquant’anni abbiamo creato sistemi che rimuovono velocemente l’acqua delle piogge e tengono asciutti i terreni agricoli e urbani. La pioggia un tempo raffreddava la campagna e manteneva un clima stabile. Il calore sprigionato da terreni estremamente caldi e secchi spinge le formazioni nuvolose verso le aree montane più fresche, dove determinano precipitazioni particolarmente intense e alluvioni.</p>
      <p sl="sk">Onorevoli colleghi, in qualità di membro della commissione temporanea per il cambiamento climatico, mi propongo di promuovere soluzioni che consentano di trattenere più acqua piovana nelle regioni aride di tutti i continenti. Sono persuasa che in questo modo sarà possibile combattere il cambiamento climatico a costi inferiori e in maniera più efficiente, il che porterà a meno sconvolgimenti. Confido di raccogliere un ampio sostegno per questa idea nel Parlamento europeo.</p>
    </intervention>
    <intervention id="1-040" speaker_id="28175" name="Yannick VAUGRENARD" is_mep="True" mode="spoken" nationality="France" birth_date="25-06-1950" birth_place="Trignac" p_group="Socialist Group in the European Parliament" m_state="FR">
      <p sl="fr">Signor Presidente, sappiamo che non è stato trovato un consenso tra gli Stati membri sulle modalità di finanziamento di Galileo nell’ambito dell’ultimo Consiglio “Trasporti”. Questo progetto, oltre ad essere altamente emblematico, può permettere all’Europa di affermare un’indipendenza concreta nel campo della comunicazione satellitare, ma in assenza di un impegno privato mancano 2 miliardi e 400 milioni di euro per realizzarlo. E’ questa la dimostrazione che, trattandosi di progetti collettivi di grande portata, si rivela assolutamente indispensabile l’assistenza pubblica.</p>
      <p sl="fr">Dove trovare allora questi finanziamenti? Suggerisco di usare gli impegni finanziari europei che gli Stati membri non hanno utilizzato. Ogni anno sono tra i 3 e i 10 miliardi di euro i finanziamenti che rimangono parzialmente inutilizzati dagli Stati membri, i quali non usufruiscono di questa manna europea. E’ questa risorsa, la più indolore per l’Europa e per gli Stati membri, che consentirà all’UE di adempiere appieno il proprio ruolo di investitore nel futuro.</p>
    </intervention>
    <intervention id="1-041" speaker_id="33995" name="Silvia CIORNEI" is_mep="True" mode="spoken" nationality="Romania" birth_date="27-08-1970" birth_place="Ploieşti" p_group="Group of the Alliance of Liberals and Democrats for Europe" m_state="RO">
      <p sl="it">Săptămâna viitoare, în 29 iunie, va avea loc în Muntenegru, la Potgoritza, reuniunea ministerială a Tratatului Comunităţii Energetice în sud-estul Europei. Cu acest prilej, va fi analizată posibilitatea extinderii Tratatului şi începerea negocierilor de aderare cu patru noi state: Moldova, Turcia, Norvegia şi Ucraina.</p>
      <p sl="it">Aş dori să mă refer la începerea negocierilor cu Ucraina. Această ţară este un important partener pentru Uniune în domeniul energetic şi, în această calitate, începerea negocierilor privind aderarea sa la Tratat este binevenită. În acelaşi timp, însă, aderarea acestei ţări la Tratat trebuie să însemne o mai mare responsabilizare a sa în privinţa respectării angajamentelor internaţionale, inclusiv în domeniul protecţiei mediului. Ucraina încă nu a îndeplinit o serie de angajamente internaţionale, dintre care unele sunt menţionate în capitolul 3 al Tratatului Comunităţii Energetice. Dacă această atitudine va continua, unul dintre efectele produse ar putea fi afectarea gravă şi iremediabilă a biosferei Deltei Dunării, cea mai mare rezervaţie de zone umede din Europa.</p>
      <p sl="it">Din acest motiv, solicit Comisiei Europene ca negocierile de aderare a Ucrainei la Tratat să acorde problematicii protecţiei mediului înconjurător importanţa cuvenită; să trateze cu responsabilitate aceste aspecte şi să se asigure că Ucraina va implementa imediat toate prevederile capitolului 3 al Tratatului.</p>
    </intervention>
    <intervention id="1-042" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Signor Presidente, desidero esprimere un commento sulla sua annunciata partecipazione al congresso degli espulsi tedeschi, che si terrà in Germania il prossimo agosto.</p>
      <p sl="pl">Signor Presidente, queste associazioni, patrocinate dalla Federazione degli espulsi, sotto la guida di Erika Steinbach e Rudi Pavelka, hanno una vocazione altamente revisionista. Mettono in discussione gli accordi di Potsdam e la frontiera tra la Polonia e la Germania e tra la Repubblica ceca e la Germania. Tale associazione avanza pretese territoriali nei confronti della Polonia, ne ha già presentate 170 solo a Warmia e Mazury. Una serie di pretese avanzate da associazioni di questo genere sono state presentate alla Corte europea per i diritti dell’uomo e ad altre istituzioni. Si tratta di un grande affronto per i polacchi e per i cechi. Un’istituzione stimata come il Parlamento europeo e il suo Presidente non possono partecipare a manifestazioni organizzate da organismi revisionisti. Inoltre, lei, signor Presidente, deve evitare di dar credito a questo tipo di attività condotte sulla scena internazionale attraverso la sua partecipazione personale.</p>
      <p sl="pl">In veste di deputato al Parlamento europeo le chiedo, signor Presidente, di declinare l’invito a partecipare alla manifestazione organizzata dalle associazioni revisioniste tedesche.</p>
    </intervention>
    <intervention id="1-043" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Rogalski, la libertà di espressione regna sovrana nell’Unione europea, motivo per cui anche lei può esprimere le sue opinioni ovviamente. Tuttavia, le posso garantire che il Presidente del Parlamento europeo porterà avanti una solida difesa del diritto comunitario ovunque intervenga, anche nel corso della manifestazione che ha indicato. Incidentalmente, lo scorso anno anche il Presidente della Repubblica federale tedesca è intervenuto e anche lui ha difeso il diritto comunitario. Suggerisco all’onorevole collega di attendere per vedere cosa accadrà nel corso della manifestazione.</p>
    </intervention>
    <intervention id="1-044" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Signor Presidente, a Strasburgo ora esiste un nuovo sport: fare la coda per noleggiare una bicicletta. Nonostante l’EMAS, nonostante la settimana verde, nonostante le promesse fatte ai più alti livelli del Parlamento europeo sono a disposizione solo 50 biciclette a fronte di diverse migliaia di dipendenti ed esattamente 7 biciclette per le centinaia di deputati. Non so se il problema sia riconducibile al comune di Strasburgo o al Parlamento stesso. So solo che il malcontento sale sia in Aula che fuori. Sarei lieto se si potesse giungere ad una soluzione positiva il più rapidamente possibile. Questa è una delle città più compatibili d’Europa, se non del mondo, per i ciclisti e a noi mancano circa duecento biciclette.</p>
    </intervention>
    <intervention id="1-045" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">La Repubblica slovacca, come altri paesi, si sta preparando ad aderire all’area di Schengen attuando una serie di misure di sicurezza. Questa settimana una commissione di valutazione dell’UE sarà in visita presso la frontiera slovacco-ucraina per giudicare il nostro livello di preparazione nel garantire sicurezza alla futura frontiera esterna dell’area di Schengen. Ci stiamo altresì adoperando strenuamente per ottemperare ai criteri di adesione alla zona dell’euro, visto che consideriamo entrambe le mete, la zona Schengen e la zona euro, ulteriori passi verso l’integrazione dell’UE.</p>
      <p sl="sk">Purtroppo però sentiamo spesso dichiarazioni di politici di alto rango che gettano dubbi sull’allargamento dei confini di Schengen. Ultimamente il ministro degli Interni austriaco ha reso una dichiarazione di questo genere parlando del campionato europeo di calcio della UEFA che si terrà a Vienna il prossimo anno. Dalle colonne del quotidiano Der Standard il ministro ha messo in discussione la fattibilità dell’allargamento dell’area Schengen previsto per il 1° gennaio 2008. Credo si trattasse solamente della sua opinione personale. Forse non dovrei nemmeno far presente che dichiarazioni di questo genere rafforzano la mano degli euroscettici, e non solo nel mio paese. Pertanto esorto la Commissione europea a rispettare rigorosamente il termine concordato per l’adesione all’area di Schengen.</p>
    </intervention>
    <intervention id="1-046" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, potrebbe aprirsi una finestra di opportunità nei prossimi mesi per risolvere una volta per tutte la questione della sede del Parlamento europeo. Potrebbe essere una piccola opportunità, ma esorto l’Assemblea a coglierla.</p>
      <p sl="en">Da un lato, il fatto che il nuovo Presidente francese dichiari di essere un riformista, e, dall’altro, la CIG prevista per quest’autunno, che dovrà decidere le modifiche al Trattato, costituiscono sicuramente un’opportunità che dovremmo cogliere. Chiaramente, a prescindere dalla soluzione che sarà individuata, sarà necessario compensare Strasburgo se dovessimo spostare le sedute del Parlamento a Bruxelles, ma credo che ciò sia possibile semplicemente mantenendovi le sedute del Consiglio europeo. In questo modo, Strasburgo avrebbe lo stesso prestigio di cui gode come sede delle riunioni parlamentari e avrebbe una logica istituzionale. Le tre Istituzioni ordinarie che interagiscono quotidianamente, ossia il Consiglio, la Commissione e il Parlamento, dovrebbero avere sede nella stessa città, ma il Consiglio europeo, che deve essere un organismo strategico e che deve prendere una certa distanza dalle attività ordinarie, potrebbe comodamente incontrarsi qui, risolvendo al contempo il problema che abbiamo di doverci recare in questa città ogni mese. Signor Presidente, la esorto ad esaminare la questione.</p>
    </intervention>
    <intervention id="1-047" speaker_id="4501" name="Jules MAATEN" is_mep="True" mode="spoken" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">Signor Presidente, la settimana scorsa sette persone, tra cui un cittadino olandese di nome Dick Nicolaas e un cittadino francese, Serge Atlaoui, sono state condannate a morte a Jakarta per produzione di XTC e metanfetamina. Bruxelles ha già preso contatti con Jakarta in relazione a questa vicenda, esortando il governo ad abolire la pena capitale e le esecuzioni. Se la vicenda dimostra che il coinvolgimento nel traffico di droga è sempre da evitare – è meglio infatti starvi lontani in ogni caso – la pena di morte però non può essere in alcun modo giustificata, ed è questo un messaggio che l’Unione europea invia da anni.</p>
      <p sl="nl">Diverse statistiche dimostrano che le cose si stanno muovendo nella giusta direzione, però, in quanto il numero delle esecuzioni a livello mondiale è passato da 2 148 nel 2005 a 1 591 l’anno scorso. Tuttavia si calcola che 20 000 persone siano ancora nel braccio della morte in tutto il mondo. Per tale motivo è della massima importanza che l’Europa continui ad esercitare pressioni e a fare tutto quanto in suo potere affinché sempre più paesi varchino la soglia della moratoria. Ciò vale soprattutto per l’Asia sudorientale; infatti, nel 2004 l’Indonesia ha sospeso la moratoria sulla pena capitale, ma l’esempio delle Filippine, che di recente hanno abolito la pena di morte, deve essere seguito, soprattutto in questa regione.</p>
    </intervention>
    <intervention id="1-048" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, in vista dell’imminente Vertice del Consiglio europeo sussiste una profonda inquietudine in relazione al tentativo di screditare la Polonia, accusandola di essere l’artefice di una soluzione di compromesso sul futuro sistema di voto in seno al Consiglio.</p>
      <p sl="pl">Il sistema basato sulla radice quadrata proposto dalla Polonia rispetta il principio di solidarietà tra gli Stati membri a prescindere dalle loro dimensioni. Riconosce inoltre il diritto di tutti i membri della Comunità di influenzare le decisioni dell’UE e di tutelare gli interessi nazionali nella misura del possibile. Il governo polacco ha presentato la proposta affinché venisse esaminata senza la presunzione di voler trovare la soluzione definitiva. E’ nell’interesse di tutti continuare nella ricerca di un compromesso. Sarebbe contrario ai principi della democrazia se la Presidenza tedesca esercitasse pressioni sugli Stati membri per bloccare il dibattito su questo tema.</p>
    </intervention>
    <intervention id="1-049" speaker_id="28336" name="Věra FLASAROVÁ" is_mep="True" mode="spoken" nationality="Czechia" birth_date="19-12-1952" birth_place="Ostrava" p_group="Confederal Group of the European United Left - Nordic Green Left" m_state="CZ">
      <p sl="cs">Onorevoli colleghi, dobbiamo sempre ricordarci, non solo nell’Anno europeo delle pari opportunità per tutti, che tra noi vivono anche persone gravemente handicappate. Queste persone, nonostante la condizione di svantaggio in cui si trovano, svolgono un ruolo attivo nella società. A livello dell’Unione europea, benché sia già stato fatto molto, permane una serie di problemi, tra cui il riconoscimento dei pass per i disabili gravi o dei contrassegni per le loro vetture, che sono rilasciati da associazioni nazionali. Nella Repubblica ceca, ad esempio, i titolari di queste vetture possono parcheggiare gratuitamente e sono esenti dal pagamento dei pedaggi autostradali e di altri contributi. Purtroppo, a causa di una mancanza di armonizzazione nei metodi di riconoscimento di questi documenti in alcuni Stati membri, i guidatori disabili vanno incontro a difficoltà nel far valere il proprio status in paesi come Slovacchia, Austria e Germania.</p>
      <p sl="cs">Esorto pertanto le autorità competenti e le Istituzioni comunitarie, compreso il Parlamento, ad affrontare questi problemi, ad armonizzare i formati dei contrassegni per i guidatori disabili e a trovare soluzioni affinché tali contrassegni siano validi in tutta l’UE. E’ inoltre necessario armonizzare le norme sui diritti e sugli obblighi degli handicappati gravi. Prima si farà, meglio è.</p>
    </intervention>
    <intervention id="1-050" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, i pericoli che si insidiano nel mandato di arresto europeo sono chiaramente illustrati dal caso di Enrico Mariotti. Il signor Mariotti si è rifugiato in Inghilterra nel 1998 dopo essere stato accusato di reati commessi in Italia oltre trent’anni prima. Le prove a suo carico, basate su dicerie, non sarebbero mai state ammesse da un tribunale inglese, per non parlare della condanna e della pena detentiva. Nonostante il sostegno di buona parte dell’opinione pubblica e di molti media britannici, recentemente egli è stato estradato in Italia a seguito di un mandato d’arresto europeo. Ora langue in una prigione lontana dove deve scontare una condanna a 26 anni di detenzione.</p>
      <p sl="en">Mariotti è un cittadino italiano, ma le stesse norme si applicano ai cittadini britannici. Il mandato d’arresto europeo aggira le nostre garanzie tradizionali contro l’arresto e l’estradizione arbitrari. Adesso è possibile spedire le persone dinanzi a tribunali stranieri come se fossero pacchi postali.</p>
    </intervention>
    <intervention id="1-051" speaker_id="28507" name="Ashley MOTE" is_mep="True" mode="spoken" nationality="United Kingdom" birth_date="25-01-1936" birth_place="London" p_group="Non" m_state="GB">
      <p sl="en">Signor Presidente, quest’Assemblea deve essere al corrente della crescente e diffusa preoccupazione che dilaga nel Regno Unito sulla possibilità che sia resuscitata la Costituzione come mezzo per evitare un referendum nazionale.</p>
      <p sl="en">Come conseguenza diretta di tale preoccupazione ora tra i vari gruppi si parla di indire uno sciopero generale, nel caso in cui tale mezzo fosse usato per evitare una consultazione referendaria. Tanto e tale è il livello di rabbia che adesso è ormai evidente nel mio paese. Siffatta iniziativa paralizzerebbe il Regno Unito come mai è successo dagli anni ’20 e si spera quindi che i negoziatori della Costituzione riformata si volgano all’insegna del buon senso e scongiurino tale misura, sempre che sia possibile farlo.</p>
    </intervention>
    <intervention id="1-052" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, desidero richiamare l’attenzione dell’Assemblea sulle gravi alluvioni che hanno colpito l’Irlanda del Nord martedì pomeriggio della scorsa settimana. Molte zone sono state sommerse dall’acqua in breve tempo. E’ stato necessario evacuare le scuole e le case di riposo, e anche gli ospedali sono stati chiusi. Sono state centinaia le chiamate di emergenza nell’arco di due ore e molti hanno dovuto lasciare le proprie abitazioni a causa dei danni provocati dall’esondazione. I pompieri hanno lavorato al limite delle loro possibilità, e a loro va il mio elogio per l’eccellente lavoro svolto.</p>
      <p sl="en">Chiedo alla Commissione di mobilitare il Fondo di solidarietà per fornire assistenza a breve termine alle zone colpite. In questo modo si invierà un messaggio molto positivo a tali zone a Belfast, Ballynahinch, Saintfield, Omagh, Crossgar, Cookstown e Dungannon, solo per citarne alcune, nonché in tutte le aree dell’Irlanda del Nord che sono state colpite all’improvviso dalle alluvioni.</p>
    </intervention>
    <intervention id="1-053" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, nelle prime ore del mattino del 16 maggio un gruppo di giovani spagnoli e portoghesi sette in tutto hanno compiuto un gesto che definirei assai poco intelligente: dopo una festa si sono impossessati di alcune bandiere lettoni nella città di Riga e a quel punto sono stati arrestati dalla polizia, sono stati incarcerati e alcuni di loro sono stati maltrattati. L’ambasciata spagnola è stata informata dell’arresto molto tardi. Inoltre sono stati tenuti in carcere per 17 giorni senza poter lasciare il paese per un mese.</p>
      <p sl="es">Il problema è che questi giovani sono stati accusati di gravi crimini contro la sicurezza dello Stato lettone – quando invece per me si tratta di atti di vandalismo – e viene da chiedersi se le autorità lettoni si rendano conto che esagerando in questo genere di misure di sicurezza e applicando il diritto penale varato per altri scopi la loro condotta non è conforme a quanto normalmente ci si aspetta dalle autorità quando si tratta di mantenere la sicurezza in seno agli Stati membri.</p>
      <p sl="es">Desidero far presente alle autorità lettoni che la loro condotta in questo caso non è da ritenersi normale.</p>
    </intervention>
    <intervention id="1-054" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="it">În 13 iunie am avut onoarea să reprezint Parlamentul European la şedinţa plenară a Adunării Parlamentare a Organizaţiei pentru Cooperare Economică la Marea Neagră. Punctul principal de pe ordinea de zi l-a reprezentat cooperarea dintre Uniunea Europeană şi regiunea Mării Negre, în contextul aderării României şi Bulgariei la 1 ianuarie 2007, şi a lansării Comunicării Comisiei Europene „Sinergia Mării Negre - o nouă cooperare regională”. După 1 ianuarie 2007, regiunea Mării Negre este graniţa de est a Uniunii Europene, implicit asigurarea stabilităţii şi securităţii în zonă devenind o prioritate pentru noi toţi. Prin programele sale, Uniunea Europeană trebuie să continue să încurajeze reformele economice şi democratice şi să susţină dezvoltarea regiunii Mării Negre. Însă resursele pentru dialog, pentru construcţie şi, în final, pentru pace, se află în regiunea Mării Negre, şi numai folosirea acestei oportunităţi de către fiecare ţară din regiune poate transforma ideile bune în realitate.</p>
    </intervention>
    <intervention id="1-055" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="it">Intervenţia mea de un minut de astăzi este legată de desfăşurarea alegerilor locale din Republica Moldova. După cum se ştie, ieri a avut loc cel de-al doilea tur al alegerilor locale. Deşi observatorii independenţi ai desfăşurării campaniei au dezvăluit numeroase neregularităţi, iar Partidul Comunist aflat la putere a folosit pârghiile administrative la nivel central şi local pentru a-şi crea un avantaj în competiţia cu celelalte partide, primăria oraşului Chişinău, capitala Republicii Moldova, a fost câştigată de candidatul Partidului Liberal, Dorin Chirtoacă. Dânsul este un tânăr politician, cu vederi moderniste şi pro-europene, iar victoria opoziţiei ne-comuniste este o victorie a democraţiei în republica Moldova. Ţara mea, România, doreşte să vadă într-o bună zi Moldova ca membră a Uniunii Europene. Cât de apropiată sau îndepărtată va fi acea zi, depinde doar de cetăţenii şi de clasa politică din Moldova, şi de felul în care vor reuşi să reformeze societatea şi economia în această ţară. Oricum, victoria opoziţiei în capitala Chişinău este un semn foarte bun.</p>
    </intervention>
    <intervention id="1-056" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Signor Presidente, oggi in Parlamento non posso esimermi dal lanciare un appello a difesa del servizio sanitario polacco.</p>
      <p sl="pl">La crisi in cui attualmente versa il settore sta minacciando la salute della società polacca e mina la dignità dei lavoratori del settore dell’assistenza sanitaria, come medici, infermieri e altri operatori sanitari. Le azioni del consiglio provinciale della bassa Slesia in effetti stanno portando alla chiusura del complesso di fisioterapia specialistica e di ortopedia nonché dell’azienda che produce attrezzature ortopediche nei pressi di via Poświęcka a Breslavia.</p>
      <p sl="pl">La chiusura di questi due centri sanitari è frutto di una mossa estremamente arrogante da parte delle autorità provinciali. Sono gli unici centri della regione della bassa Slesia che erogano un servizio completo per gli handicappati che va dalla consulenza prima di un’operazione fino alla fisioterapia e all’attrezzatura ortopedica.</p>
      <p sl="pl">A nome dei 420 000 handicappati della bassa Slesia chiedo in particolare che siano presi provvedimenti per impedire la chiusura di questi centri.</p>
    </intervention>
    <intervention id="1-057" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Signor Presidente, recentemente a Washington è stato inaugurato un monumento in memoria delle innumerevoli vittime del comunismo e dei governi comunisti. In questa sede del Parlamento una modesta targa commemorativa ricorda le decine di migliaia di vittime innocenti delle prime deportazioni di massa del giugno 1941, perpetrate nei paesi baltici dall’impero comunista sovietico, in Lituania, Lettonia ed Estonia – paesi che all’epoca erano occupati e che oggi sono Stati membri dell’UE. La targa è stata affissa in primavera su iniziativa dei deputati e grazie alla comprensione e alla buona volontà del nostro Presidente, onorevole Hans-Gert Poettering, e di tutte le persone che hanno preso parte a questa decisione.</p>
      <p sl="en">Invito tutti i colleghi – non solo i deputati delle repubbliche baltiche – a riunirsi domani alle 10.00 per pochi minuti dinanzi alla targa commemorativa accanto alle bandiere presso il banco di accoglienza per i visitatori, dove saranno deposti dei fiori e si osserverà qualche minuto di silenzio nella speranza di un mondo migliore.</p>
    </intervention>
    <intervention id="1-058" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, a mio parere, la crudeltà gratuita verso gli animali è ancora considerata legittima nell’Unione europea. Pertanto ho patrocinato un’inchiesta sull’istituzione di un centro europeo per la protezione e il benessere degli animali basato sull’idea del dottor Ganzer e del dottor Habersack, entrambi attivi nel campo della protezione animale; l’inchiesta è stata presentata dal signor Moser e ha raccolto un grande sostegno tra i deputati quando l’ho presentata in questa sede, mercoledì. Uno degli scopi del centro è quello di integrare sul piano europeo le iniziative sulla protezione animale per promuovere più efficacemente la tutela degli animali. Il centro fungerà anche da strumento per lo sviluppo di norme comuni a fini di orientamento o di applicazione negli Stati membri.</p>
      <p sl="de">Le attività di questo centro potrebbero includere altresì lo scambio di informazioni, lo sviluppo dell’etichettatura e studi scientifici. Pertanto questo evento, cui hanno partecipato i membri dell’intergruppo per il benessere animale e di “Aktiver Tierschutz Steiermark” – un’organizzazione per la protezione animale con sede in Stiria – oltre che politici europei, ha segnato un passo importante per l’UE nel campo della protezione animale.</p>
      <p sl="de">Signor Presidente, le chiedo di sostenere questa idea e di portarla avanti con l’aiuto di quest’Assemblea.</p>
    </intervention>
    <intervention id="1-059" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">La settimana scorsa una delegazione ad hoc del Parlamento europeo, di cui ero membro, ha preso parte alla 5a sessione del Consiglio per i diritti umani delle Nazioni Unite. Tale Consiglio, istituito nel marzo dell’anno scorso per rimpiazzare l’ormai screditata e apertamente politicizzata Commissione per i diritti umani, questa settimana, ovvero oggi, dovrà decidere in merito al proprio modus operandi , sulla fissazione dei principi che soggiacciono al proprio programma, sulle procedure decisionali e sul proprio Codice etico.</p>
      <p sl="lt">La settimana scorsa ci siamo resi conto che sarà particolarmente difficile per gli Stati membri dell’UE che sono membri di questo Consiglio adempiere al proprio dovere e cercare di esercitare un’influenza effettiva sui governi dei paesi in cui i diritti umani vengono sistematicamente calpestati. Credo sia giunto il momento che l’Unione europea rivaluti il proprio ruolo in seno al Consiglio per i diritti umani dell’ONU e cerchi strumenti nuovi e più efficaci per realizzare positivamente la propria missione. Altrimenti questo Consiglio potrebbe seguire la triste sorte della Commissione per i diritti umani.</p>
    </intervention>
    <intervention id="1-060" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, questo è un periodo decisivo nei negoziati dell’OMC. Il G4, ossia l’UE, gli USA, l’India e il Brasile, si incontreranno a Potsdam per alcuni giorni questa settimana e anche i Commissari Mandelson e Fischer Boel saranno presenti. Tutti noi desideriamo che sia negoziato un accordo equo, che però non deve essere raggiunto a tutti i costi. Se faremo ulteriori concessioni nel settore agricolo – il che è esattamente quanto sembra stia facendo il Commissario Mandelson, eccedendo nel suo mandato – il futuro dell’agricoltura nell’UE sarà messo a repentaglio.</p>
      <p sl="en">So che la PAC non è la politica più riverita o più amata in Parlamento, ma non possiamo smantellarla dall’oggi al domani, innescando una crisi nel settore. Quanto accadrà a Potsdam questa settimana e nell’ambito del Consiglio “Affari generali” di lunedì prossimo sarà cruciale per i negoziati OMC. Sono molto preoccupata per la direzione che prenderanno le trattative sotto la guida del Commissario Mandelson. Chiedo alla signora Commissario Fischer Boel di difendere gli interessi dell’agricoltura europea e di non permettere che sia svenduta. Pregiudicando l’agricoltura europea, non si arrecherà beneficio a nessuno.</p>
    </intervention>
    <intervention id="1-061" speaker_id="34930" name="Hanna FOLTYN-KUBICKA" is_mep="True" mode="spoken" nationality="Poland" birth_date="23-05-1950" birth_place="Jelenia Góra" p_group="Union for Europe of the Nations Group" m_state="PL">
      <p sl="pl">Signor Presidente, la stampa europea ha recentemente denunciato l’esistenza di una potente bomba nucleare russa presso la baia di Andreev, a 40 chilometri dalla costa norvegese; tale bomba potrebbe contaminare il versante settentrionale del continente. Infatti, le barre di uranio impoverito provenienti dalle centrali nucleari russe che sono depositate in questa zona potrebbero esplodere da un momento all’altro, causando una catastrofe ambientale le cui conseguenze sono inimmaginabili anche per gli esperti.</p>
      <p sl="pl">Questa situazione è il frutto dell’inspiegabile miopia mostrata dalle autorità russe e del loro sdegno per le questioni connesse alla protezione ambientale. In proposito l’atteggiamento del governo del Presidente Putin è identico all’approccio spesso adottato nell’era sovietica.</p>
      <p sl="pl">E’ indubbio che questa bomba a orologeria ambientale localizzata nei fondali della baia di Andreev deve essere disinnescata immediatamente. Gli Stati membri dell’Unione europea, in collaborazione con la Norvegia, devono immediatamente avviare colloqui intensivi con i russi per costringerli a intraprendere un’azione decisiva in modo da mettere in sicurezza i depositi di scorie nucleari. L’Europa non si può permettere un’altra Chernobyl.</p>
    </intervention>
    <intervention id="1-062" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, alla fine di questa settimana la Presidenza tedesca dovrebbe presentarci le conclusioni del dibattito sulle modifiche istituzionali da apportare ai Trattati.</p>
      <p sl="el">Sembrerebbe che la Polonia e la Repubblica ceca obiettino al metodo di voto del Consiglio, preferendo un sistema che conferisce un maggior peso agli Stati membri di piccole dimensioni.</p>
      <p sl="el">Al contempo, secondo un sondaggio pubblicato da un autorevole quotidiano inglese, un’ampia maggioranza dell’elettorato in cinque importanti Stati membri, ossia Germania, Francia, Regno Unito, Spagna e Italia, attende con ansia di esprimere la propria opinione in un referendum sul nuovo Trattato europeo.</p>
      <p sl="el">Sempre stando allo stesso sondaggio il sostegno per un ulteriore allargamento dell’Unione si affievolisce. In Francia e in Germania la maggioranza degli intervistati si è detta contraria all’adesione della Turchia.</p>
      <p sl="el">Sarebbe quindi opportuno tenere conto delle opinioni dei cittadini e non precipitarci a trarre conclusioni che provengono da incontri “a porte chiuse”, poiché, altrimenti, rischiamo di ripetere gli errori che abbiamo commesso in passato e di lasciare una pesante eredità alle generazioni future.</p>
    </intervention>
    <intervention id="1-063" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, lo scorso martedì ho avuto il privilegio di presenziare all’inaugurazione di un monumento a Washington in memoria di 100 milioni di vittime dei regimi comunisti totalitari. Non si tratta di vittime del fato o di un male astratto. La piaga che ha causato la morte violenta di 100 milioni di persone è reale e deve essere moralmente e politicamente condannata da tutte le autorità internazionali, compreso il Parlamento europeo. E’ nostra responsabilità comune garantire che il famoso slogan “Mai più” valga anche per le nazioni che hanno subito la repressione dei dittatori comunisti.</p>
      <p sl="en">Un quinto della popolazione mondiale è ancora sotto il giogo della dittatura comunista. Pertanto non dobbiamo permettere che i 100 milioni di persone che hanno perso la vita siano considerate vittime di seconda classe cui il mondo libero non ha mai pienamente reso omaggio.</p>
    </intervention>
    <intervention id="1-064" speaker_id="28181" name="Miloš KOTEREC" is_mep="True" mode="spoken" nationality="Slovakia" birth_date="11-10-1962" birth_place="Partizánske" p_group="Socialist Group in the European Parliament" m_state="SK">
      <p sl="sk">Desidero esprimere alcune importanti considerazioni sull’attuale varo di programmi di sviluppo e dei relativi sistemi di attuazione per l’esborso dei fondi comunitari. So che la Commissione si è adoperata eroicamente in questo campo, ma dobbiamo far notare che, soprattutto nei nuovi Stati membri, le amministrazioni nazionali spesso non hanno risorse sufficienti. Tra l’altro va riconosciuto che diversi paesi in questa categoria non possiedono il know-how sulle migliori prassi di attuazione, c’è carenza di lavoratori qualificati nel mercato del lavoro di questi paesi e i sistemi di informazione e di monitoraggio non sono dotati di software di qualità.</p>
      <p sl="sk">Pertanto esorto la Commissione a continuare a impegnarsi su questo fronte per consentire il massimo livello di interconnessione tra i sistemi nazionali preposti all’attuazione, nonché lo scambio di informazioni sui problemi e sulla loro soluzione, oltre che sulle migliori prassi riguardanti le operazioni più efficaci in questo ambito, principalmente agevolando il passaggio delle informazioni dai vecchi ai nuovi Stati membri, ad esempio attraverso siti web dedicati, seminari su aree problematiche eccetera.</p>
      <p sl="sk">In veste di membro della commissione per lo sviluppo regionale troverei estremamente seccante se alla fine del periodo 2007-2013 dovessi dire che i fondi assegnati allo sviluppo regionale sono rimasti in larga misura inutilizzati o sono stati impiegati in maniera inefficiente.</p>
    </intervention>
    <intervention id="1-065" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, desidero ringraziare lei, in particolare, per aver tenuto l’Energy Club in quest’Aula e desidero altresì esprimere il più profondo rispetto per il personale del Parlamento. Questo evento è stato trasmesso a livello mondiale e ha avuto un effetto positivo per il Parlamento, che oltre ad essere attivo nella sua funzione legislativa su questa forma di migliori prassi, sta altresì creando incentivi per raccogliere le idee migliori da tutto il mondo e quindi probabilmente ha reso anche un contributo molto prezioso al dibattito sul cambiamento climatico. Sarei estremamente lieto se fosse possibile ospitare nuovamente questo evento il prossimo anno.</p>
    </intervention>
    <intervention id="1-066" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, la bonifica della zona cuscinetto che fu minata a Cipro nel 1974 e che separa l’esercito invasore turco e le forze di difesa cipriote rappresenta un passo verso la pace. Il processo è iniziato all’incirca un anno fa con l’assistenza dell’UE. I campi minati cui era possibile accedere dalla parte controllata dal governo cipriota ora sono stati bonificati, ma lo sminamento in zone in cui è necessario il permesso dell’esercito turco non è avvenuto perché i generali di Ankara non hanno dato il loro consenso. E’ difficile comprendere il motivo per cui la Turchia – un paese che dispone del secondo esercito europeo dopo la Russia – ha paura della minuscola Cipro.</p>
      <p sl="en">Lo scorso venerdì il Consiglio di sicurezza dell’ONU ha affermato nel considerando 8 di una risoluzione approvata all’unanimità sul rinnovo del mandato delle forze ONU a Cipro che: “Esprime rammarico in quanto l’attività di sminamento nella zona cuscinetto è allo stallo ed esorta le forze turche e la parte turcocipriota a consentire la ripresa delle attività di sminamento”.</p>
      <p sl="en">Signor Presidente, può unire la sua voce a quella del Consiglio di sicurezza delle Nazioni Unite, esortando il governo turco a consentire alle forze di mantenimento della pace delle Nazioni Unite di procedere nell’opera di sminamento della zona cuscinetto cipriota?</p>
    </intervention>
    <intervention id="1-067" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, la scorsa settimana Hamas ha mostrato il suo vero volto: è un gruppo estremista, fuori legge e terroristico, come dimostra il raccapricciante comportamento che ha avuto dopo il colpo militare nel cosiddetto hamastan – il nuovo nome dato al regime islamista a Gaza ispirato alla sharia con la brutale uccisione di funzionari di Fatah, sgozzati davanti alle loro famiglie.</p>
      <p sl="en">Ora dobbiamo esprimere solidarietà a Israele, che potrebbe essere bersaglio di una nuova ondata di missili Qassam e di nuovi attentati kamikaze . L’Iran esulta ora che i suoi alleati, gli hezbollah a nord e Hamas a sud, circondano Israele.</p>
      <p sl="en">L’UE adesso deve immediatamente ripristinare appieno i finanziamenti al governo dell’Autorità palestinese guidata dal Presidente laico Abbas e dal Primo Ministro moderato Fayyad, isolando il regime islamista illegale di Haniya a Gaza.</p>
    </intervention>
    <intervention id="1-069" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
    </intervention>
  </section>
  <section id="creitem14" title="14. Elaborare una politica europea in materia di banda larga (discussione)">
    <intervention id="1-071" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca la relazione (A6-0193/2007), presentata dall’onorevole Hökmark a nome della commissione per l’industria, la ricerca e l’energia, sulla messa a punto di una politica europea in materia di banda larga [2006/2273(INI) ].</p>
    </intervention>
    <intervention id="1-072" speaker_id="28124" name="Gunnar HÖKMARK" is_mep="True" mode="spoken" role="relatore" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signor Presidente, prima di tutto desidero ringraziare i relatori ombra che hanno contribuito a stilare questa relazione.</p>
      <p sl="en">La banda larga e Internet , come li conosciamo oggi, hanno fatto la loro comparsa a metà degli anni ’90; quindi sono pressappoco dieci anni che questi fenomeni hanno cominciato a cambiare il mondo. Nessuno all’epoca avrebbe potuto prevedere l’impatto di questo cambiamento o come avrebbe trasformato le società e cambiato il modello dell’economia mondiale. Nessuno all’epoca avrebbe potuto prevedere che cosa ne sarebbe derivato e che opportunità avrebbe dato alle persone in tutto il mondo. Credo lo stesso valga oggi. Nessuno sa che dimensione potranno assumere i cambiamenti. Sappiamo solo una cosa: i cambiamenti che scaturiranno dallo sviluppo della banda larga stavolta saranno molto più ampi rispetto a quelli degli ultimi dieci anni, poiché la velocità del cambiamento è maggiore rispetto ad allora.</p>
      <p sl="en">Ne derivano importanti premesse in vista delle decisioni che devono essere assunte nell’Unione europea. E’ importante avere regole ed istituzioni stabili atte a consentire agli imprenditori, alle nuove idee e alle nuove tecnologie di emergere, permettendo così alla dinamica, non solo nell’economia, ma anche nella società, di usare pienamente la banda larga.</p>
      <p sl="en">Credo che lo sviluppo della banda larga sia un’opportunità unica soprattutto per l’Unione europea, poiché coniuga la crescita e le opportunità di crescita con la coesione delle diverse regioni. Unisce i popoli e le regioni oltre a fornire al contempo nuove possibilità di crescita e di occupazione. Distribuisce in diverse aree le opportunità di crescita, e possiamo già vedere dalla globalizzazione cosa ci porta. Avvicina i paesi e le regioni, ma crea altresì un numero enorme di nuove opportunità. Per l’Unione europea si tratta di un fenomeno speciale, in quanto possiamo essere all’avanguardia dello sviluppo dell’e-health , dell’e-learning , dell’e-government , del commercio elettronico della telemedicina, eccetera, se garantiremo di essere la regione nel mondo che si sta muovendo di più in quest’area.</p>
      <p sl="en">Vi sono alcuni importanti punti di partenza che si devono fondare sul fatto che il valore della banda larga dipende dal numero di utenti. Pertanto è della massima importanza per noi garantire la connessione del maggior numero di persone possibile in tutta l’Unione europea quanto prima possibile. E’ importante per noi tutti a prescindere dal paese in cui viviamo. Il secondo aspetto è che il valore della banda larga dipende anche dal contenuto, motivo per cui è importante che sia aperta a quanti più utenti possibile.</p>
      <p sl="en">Ci sono cinque punti che desidero porre in luce e che sono evidenziati nella relazione. Prima di tutto, più concorrenza c’è, più velocemente i mercati oggi svilupperanno la banda larga. Nei paesi e nelle regioni in cui la concorrenza è intensa, la diffusione della banda larga è più rapida rispetto ad altre parti dell’Unione. In altre parole, è importante non turbare la concorrenza, ma anzi dobbiamo aumentarla.</p>
      <p sl="en">In secondo luogo, in pochi settori risulterebbe più opportuno l’utilizzo di finanziamenti europei, purché siano ottemperate determinate condizioni: ad esempio, quando il mercato non riesce ad assicurarne la diffusione o quando bisogna aumentare il livello di tecnologia avanzata nel settore – che non riguarda solo la diffusione in quanto tale ma la garanzia di essere all’avanguardia sul piano tecnologico.</p>
      <p sl="en">Sono certo che l’UE possa essere la capofila, ma ciò implica anche che dobbiamo evidenziare alcuni altri punti. Prima di tutto sono due i presupposti per i finanziamenti comunitari: devono esserci norme uniformi nel settore da finanziare e i finanziamenti devono essere usati in modo tale da incentivare la tecnologia, non solo la diffusione. Non abbiamo bisogno di vecchie tecnologie, abbiamo bisogno di tecnologie nuove, perché sono le migliori, soprattutto per le regioni più remote, in cui i costi diminuiscono con l’avanzamento tecnologico.</p>
      <p sl="en">Da ultimo dobbiamo garantire neutralità tra le diverse tecnologie, i diversi operatori, i diversi fornitori di contenuti e i diversi servizi. In questo modo riusciremo a usufruire pienamente di quanto la tecnologia può offrire all’Unione europea. Possiamo essere all’avanguardia sul piano tecnologico e nel cogliere le opportunità e possiamo assicurare che la crescita si coniughi alla coesione, rafforzando i cittadini europei nella società e nel mondo in cui vivono.</p>
    </intervention>
    <intervention id="1-073" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signor Presidente, innanzi tutto mi congratulo con l’onorevole Gunnar Hökmark per il grandissimo lavoro svolto e per aver ricordato in maniera precisa i termini della questione. E’ incredibile, non abbiamo nemmeno la possibilità di tratteggiare i contorni che il futuro assumerà tra dieci anni. Il Parlamento europeo sostiene il suo relatore e il suo documento contiene elementi molto interessanti.</p>
      <p sl="en">Desidero altresì ringraziare gli altri membri della commissione che hanno reso un contributo, gli onorevoli Harbour, Bourzai e Sakalas. Si tratta di uno sforzo congiunto per così dire. Infine desidero ringraziare tutti coloro che hanno attivamente partecipato alla conferenza “Bridging the Broadband Gap ”, che si è svolta a Bruxelles lo scorso maggio: gli onorevoli Hökmark, Bourzai, Harbour, Goepel e Chatzimarkakis.</p>
      <p sl="en">Secondo la Commissione, dovrà essere normale che i cittadini europei siano connessi alla banda larga e abbiano una scelta di servizi a propria disposizione. La concorrenza è il canale principale per concretizzare gli investimenti e l’innovazione. Tuttavia, c’è un “ma”: come sappiamo, le aree rurali e le regioni svantaggiate sono in difficoltà. Queste sono aree economiche in cui le tecnologie dell’informazione e delle comunicazioni non sono qualcosa di opzionale. La diversificazione rurale e la crescita economica implicano la diffusione di tecnologie innovative e l’adozione di una politica attiva in materia di tecnologie dell’informazione e delle comunicazioni da parte delle autorità regionali.</p>
      <p sl="en">Per tale ragione la Commissione ha inserito questo aspetto nella politica regionale e nel contesto dello sviluppo agricolo e rurale. Prevediamo uno stanziamento a favore delle aree rurali di circa 65 miliardi di euro a titolo del Fondo europeo di sviluppo regionale nel nuovo periodo di programmazione, che va dal 2007 al 2013. Inoltre il 4,4 per cento delle risorse della politica di coesione, ossia 14 miliardi di euro, saranno investiti in priorità direttamente connesse alla società dell’informazione.</p>
      <p sl="en">In Europa riconosciamo sia il primato che i limiti del mercato nella promozione della banda larga. Sono state avviate diverse iniziative pubbliche laddove il mercato non funziona. E’ un fatto però che il divario tra aree urbane e rurali si sta ampliando invece di scomparire.</p>
      <p sl="en">Consentitemi di darvi alcuni dati. Il 30 per cento della popolazione rurale è escluso dalla copertura della banda larga contro la media europea del 10 per cento. Solo il 10 per cento della popolazione rurale è abbonato, contro il 17 per cento della popolazione UE. La velocità più frequente nelle zone rurali è inferiore a 512 kilobyte al secondo, mentre la media comunitaria arriva fino a un megabyte al secondo. Lo scarso accesso alla banda larga, oltre ad ampliare il divario digitale, accentua anche le divisioni economiche e sociali.</p>
      <p sl="en">Le autorità locali e regionali hanno un ruolo di spicco da svolgere per colmare tale divario. Le politiche pubbliche, però, devono ottemperare alle norme sugli aiuti di Stato. I mercati della banda larga sono altamente innovativi e i governi devono prestare attenzione a non assorbirli e a non turbare la concorrenza. Tuttavia, se un determinato governo ritiene che i servizi a disposizione siano inadeguati, può intervenire. Ai sensi delle norme sugli aiuti di Stato, la Commissione ha preso 26 decisioni che chiariscono i casi in cui l’intervento pubblico è accettabile dal punto di vista della politica di concorrenza, poiché affronta reali lacune del mercato.</p>
      <p sl="en">La relazione dell’onorevole Hökmark ha messo in luce il fatto che la banda larga è sempre più un servizio di interesse economico generale. La commissione deve decidere se inserire la banda larga tra gli obblighi di servizio universale. Per ora la banda larga non ne fa parte, come sapete. Dobbiamo quindi riflettere sul significato da assegnare al nostro auspicio che la banda larga sia accessibile a tutti.</p>
      <p sl="en">Potrebbe ripresentarsi la necessità di rivedere le questioni legate al finanziamento. E’ necessario tenere in debita considerazione questo aspetto, motivo per cui la Commissione pubblicherà un Libro verde all’inizio del prossimo anno per avviare un dibattito politico ad ampio raggio su questo tema tra tutte le parti interessate.</p>
      <p sl="en">Un altro aspetto importante di questa politica è lo spettro radio. Le tecnologie wireless sono fondamentali nelle aree rurali, ma diventeranno una realtà se – e solo se – lo spettro radio è disponibile e accessibile agli operatori di mercato disposti ad investire. Occorre una politica in materia che sia più flessibile e, laddove appropriato, orientata al mercato. Occorre un approccio più coordinato. E’ questa la linea che la Commissione assumerà nella prossima revisione delle norme sulle telecomunicazioni. Tale revisione sarà fondamentale per rafforzare ulteriormente la concorrenza.</p>
      <p sl="en">Per concludere, laddove si ravvede chiaramente il fallimento del mercato, le autorità pubbliche dovranno intervenire e dotare il proprio territorio delle capacità appropriate in termini di banda larga. In ogni caso continueremo a lavorare sullo scambio delle buone prassi e garantiremo che tutte le regioni usufruiscano della stessa velocità.</p>
    </intervention>
    <intervention id="1-074" speaker_id="28281" name="Aloyzas SAKALAS" is_mep="True" mode="spoken" nationality="Lithuania" birth_date="06-07-1931" birth_place="Anykščiai" p_group="Socialist Group in the European Parliament" m_state="LT">
      <p sl="lt">relatore per parere della commissione giuridica . – Signora Commissario, onorevole Hökmark, desidero ringraziarvi per le vostre idee e per la sagacia con cui ne proponete l’attuazione. La commissione giuridica comprende pienamente l’importanza delle connessioni a banda larga per l’economia dell’Unione europea e quindi non mette in discussione i suoi importanti aspetti economici.</p>
      <p sl="lt">Però rimane la parte giuridica. Oggi la banda larga è nelle mani del capitale privato, il quale la predispone solo laddove ne può ricavare profitto. I guadagni si fanno solo nei principali agglomerati urbani, nelle grandi città, ma non nei villaggi o nelle aree rurali periferiche. Tuttavia, la commissione giuridica ritiene che ogni abitante dell’Unione europea abbia il diritto di usufruire della banda larga a prescindere dal fatto che viva in città o in una zona rurale periferica, e deve avere la possibilità di esercitare tale diritto. Pertanto la commissione giuridica raccomanda alla Commissione di impiegare i Fondi strutturali laddove il capitale privato non abbia predisposto collegamenti per la banda larga.</p>
    </intervention>
    <intervention id="1-075" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">a nome del gruppo PPE-DE. – Signor Presidente, signora Commissario Reding, onorevoli colleghi, innanzi tutto desidero porgere le mie più vive congratulazioni alla signora Commissario Reding. Proprio come ella aveva previsto, il regolamento sul roaming entrerà in vigore entro l’estate. Si tratta di una grande conquista per il Consiglio, il Parlamento e la Commissione. Abbiamo risolto un problema insieme e possiamo andare orgogliosi del fatto che il regolamento entrerà in vigore sotto la Presidenza tedesca.</p>
      <p sl="de">Venerdì scorso stavo partendo da un aeroporto tedesco e ho visto il primo opuscolo dell’operatore tedesco T-Mobile in cui venivano presentate le tariffe internazionali per la telefonia mobile ai sensi della tariffa riformata. Chiaramente funziona. Siamo altresì fieri che, se i consumatori europei stipuleranno nuovi contratti entro le vacanze, tali tariffe ovviamente si applicheranno dal primo giorno dall’entrata in vigore del regolamento. E’ stato un lavoro duro arrivare a questo risultato, ma ci siamo riusciti prima dell’estate; e credo che anche lo sviluppo della concorrenza in questo campo sarà estremamente positivo. Ci vorranno altri tre mesi per conseguire la trasparenza anche nel campo della banda larga. E sarà necessario altro tempo per conseguirla nell’uso dell’UMTS. Dovremmo cercare quanto prima possibile di offrire una tariffa “flat ” o una tariffa standardizzata anche in questo settore in modo da consentire raffronti dei costi della banda larga in tutta Europa e nel mondo.</p>
      <p sl="de">In Africa, ad esempio, vi sono già 15 paesi tra cui non viene imputato alcun costo di roaming . Anche in Europa vi sono già operatori nel settore delle telecomunicazioni che non applicano tariffe internazionali in una serie di paesi confinanti e vi sono altresì operatori che applicano tariffe speciali sulla propria rete in una determinata regione. E’ chiaro quindi che esiste una tendenza molto positiva sul fronte della concorrenza. Di conseguenza, per il futuro possiamo prevedere sistemi di tariffazione al cliente basati sui bit e possiamo prevedere la promozione di accordi bilaterali a livello internazionale atti a consentirci di godere della tecnologia basata sulla banda larga a prezzi ragionevoli.</p>
    </intervention>
    <intervention id="1-076" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo PSE. – Signor Presidente, signora Commissario, onorevoli colleghi, innanzi tutto tengo a ringraziare la Commissione per l’impegno che si è assunta per colmare il divario esistente nel settore della tecnologia a banda larga, la quale è considerata un fattore di accelerazione dell’integrazione economica e sociale, ma anche di riduzione delle discriminazioni.</p>
      <p sl="fr">In effetti l’accesso a questa tecnologia a un prezzo ragionevole in tutto il territorio dell’Unione appare essenziale: innanzi tutto per garantire un servizio di qualità elevata, poi per promuovere la competitività e la produttività in tutta l’Unione nel rispetto dell’ambiente, in quanto alcuni spostamenti fisici diventano superflui, e infine per permettere lo sviluppo di una società della conoscenza, integrando tutti nella società dell’informazione e della comunicazione.</p>
      <p sl="fr">La relazione dell’onorevole Hökmark contiene dei buoni spunti, ad esempio, quando mette l’accento sull’istruzione e sull’informatizzazione delle scuole. In effetti tutto comincia dalle prime fasi dell’apprendimento e dall’accesso agli strumenti nei luoghi in cui viene impartita l’istruzione elementare, senza però dimenticare le altre fasce d’età. Penso, in particolare, alle università, ai centri di formazione, eccetera. Lo sviluppo dei servizi sanitari attraverso Internet è un altro asse particolarmente importante, in quanto favorisce il protocollo di trattamento e il seguito personalizzato. Un altro asse infine riguarda lo sforzo da compiere per rendere accessibili i servizi amministrativi on line , il che agevola le procedure, consente un risparmio di tempo e una maggiore vicinanza di tali servizi agli utenti.</p>
      <p sl="fr">Ringrazio il relatore per l’attenzione dedicata ai commenti che avevamo formulato e che miravano soprattutto a tenere concretamente in considerazione le aspettative dei cittadini in modo che la risposta tecnologica possa migliorare la loro vita quotidiana. Abbiamo affrontato il tema della banda larga in relazione agli obiettivi dell’UE e in linea con il mandato che ci proviene dal Parlamento affinché tutti vi abbiano accesso e affinché diventi un fattore di integrazione economica, sociale e ovviamente anche territoriale.</p>
      <p sl="fr">Tuttavia, mi rammarico che non sia stato posto un maggiore accento sullo sviluppo regionale e che non sia stato maggiormente perseguito l’accesso delle fasce più in difficoltà, in particolare le persone anziane e i disabili. Dobbiamo attivarci al massimo per migliorare l’accesso alla cultura digitale e offrire contenuti adeguati rispetto ai bisogni e alle aspettative dell’opinione pubblica. A prescindere dalla velocità della tecnologia, è sempre il modo in cui la si usa che ottimizza il servizio.</p>
      <p sl="fr">E’ quindi positivo che la banda larga sia accessibile a tutti. Ma occorrono anche posti pubblici, possibilmente gratuiti, di accesso alla banda larga affinché la gente prenda dimestichezza con le tecnologie. Le tecnologie dell’informazione e delle comunicazioni sono, infatti, beni particolari che si possono considerare risorse, poiché svolgono un vero e proprio ruolo sociale e culturale. Il Commissario Kroes ci ha appena detto che si potrebbe pensare di farli rientrare nei servizi di interesse generale. Oltre a sottoscrivere l’idea, convengo anche sulla prospettiva che vi soggiace: la diffusione della banda larga attiene alla volontà politica e non è solo una questione di sviluppo della concorrenza.</p>
    </intervention>
    <intervention id="1-077" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signor Presidente, signora Commissario, innanzi tutto desidero ringraziare l’onorevole Hökmark per l’eccellente cooperazione. Abbiamo definito diversi compromessi insieme.</p>
      <p sl="de">Lo sviluppo indicato dall’onorevole Hökmark nella sua relazione comprende tutte le aree tecniche pertinenti nel campo della banda larga. Egli ha affrontato tutti gli aspetti in maniera eccellente; quelli più importanti riguardano gli sviluppi nelle aree rurali, ovviamente – dove si registra un notevole divario. In pratica possiamo parlare di “paradosso della banda larga”: le aree urbane, in cui la banda larga sostanzialmente non è necessaria, hanno una proporzione elevata di utenti, mentre ciò non accade nelle aree rurali. Dobbiamo quindi trovare modi atti a incrementare la proporzione in queste zone.</p>
      <p sl="de">Abbiamo anche parlato del “dividendo digitale”. Nel paesaggio delle frequenze europee le frequenze stanno diventando gratuite per le soluzioni mobili di banda larga.</p>
      <p sl="de">Tuttavia, dobbiamo anche discutere dell’importante compito di chi dovrà sviluppare le relative infrastrutture e le modalità per affrontare la questione degli operatori privati che investono attendendosi un profitto dai propri investimenti. Come liberale lascerei volentieri tutto al mercato, ovviamente – e so che anche l’onorevole Hökmark ha un’anima liberale – ma dobbiamo altresì riconoscere che quanto ci aspettavamo non sta accadendo nel trasporto ferroviario e nell’istruzione e quindi anche i liberali devono ammettere che occorre individuare altre soluzioni per stimolare gli investimenti.</p>
      <p sl="de">Si è parlato di un sistema di bonus . Sono lieto che la relazione lasci aperta questa opzione e consenta questo tipo di bonus come mezzo per colmare il divario della banda larga, soprattutto nelle zone rurali.</p>
      <p sl="de">Rivolgendomi al Commissario Kroes, che è responsabile per la concorrenza, avrei voluto sottolineare con forza che non tutto può essere visto in una prospettiva interamente purista o teorica. Talvolta, soprattutto in un mondo che in rapida evoluzione a livello globale è necessario abbandonare l’introspezione e adattare le nostre norme sulla concorrenza alle condizioni globali. In questo campo specifico possiamo farlo. Per tale ragione sono particolarmente lieto che sia in corso di modifica la politica di sostegno, che le risorse del Fondo europeo di sviluppo regionale e del Fondo agricolo europeo possano essere usate per lo sviluppo delle infrastrutture. Ma soprattutto, rispetto alla politica di concorrenza, è però importante la neutralità della tecnologia: in proposito il Commissario ha assunto l’atteggiamento giusto – e infatti mi congratulo anche su questo con il Commissario Reding.</p>
      <p sl="de">Desidero poi affrontare un altro aspetto. Lo sviluppo dell’infrastruttura per la banda larga in Europa può realizzarsi solo fissando un obiettivo ambiziosissimo. A mio parere, questo obiettivo può consistere nel permettere al maggior numero possibile di persone di votare per posta elettronica alle elezioni europee del 2009. In questo modo si eserciterebbero pressioni sugli Stati membri affinché realizzino la partecipazione del 25 per cento o anche di più tra gli elettori mediante questo meraviglioso strumento che permetterà all’Europa di progredire. Il voto per posta elettronica alle elezioni europee del 2009 sarebbe una grande e nuova sfida!</p>
      <p sl="de">Rinnovo i miei ringraziamenti per la costruttiva collaborazione che ho avuto.</p>
    </intervention>
    <intervention id="1-078" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">a nome del gruppo Verts/ALE. – Signor Presidente, desidero ringraziare l’onorevole Hökmark per la splendida relazione. Sosteniamo apertamente l’iniziativa della Commissione in cui essa esorta tutti gli Stati membri ad affrontare gli squilibri legati alla banda larga, poiché la banda larga deve essere un servizio generale e universale, ed è l’unico modo per superare il divario digitale non solo tra le città e le aree rurali, ma anche tra certe aree urbane e altre meno favorite.</p>
      <p sl="es">Per centrare questo obiettivo, però, dobbiamo chiarire diversi aspetti. In primo luogo bisogna pensare alle tecnologie da applicare a tal fine, in quanto abbiamo tutti il diritto di usare lo stesso genere di connessione di tipo interoperabile. Pertanto sottolineiamo il fatto che, per realizzare la neutralità tecnologica, abbiamo bisogno di standard gratuiti e dell’estensione e del coinvolgimento della banda larga.</p>
      <p sl="es">Credo pertanto che l’iniziativa della Commissione debba considerare i servizi di telefonia mobile a banda larga wireless come una soluzione per le regioni in cui l’accesso è più difficile. Vi sono problemi giuridici e tecnici che ostacolano l’accesso wireless . Alcuni tribunali ne hanno decretato l’impossibilità.</p>
      <p sl="es">Vorrei inoltre una risposta dalla Commissione sulle questioni della concorrenza e del mercato interno.</p>
      <p sl="es">Desidero inoltre sapere se il fatto che la distribuzione della banda larga possa essere effettuata in un modo specifico possa creare una dipendenza tecnologica specifica da certe aziende. In altri termini, non possiamo creare dipendenza tecnologica da un ristretto numero di società e le regioni devono quindi essere educate sul piano tecnologico in vista di promuovere l’uso di standard gratuiti al loro interno.</p>
      <p sl="es">Dobbiamo pertanto apprezzare il fatto che l’onorevole Hökmark abbia incluso nella sua relazione una proposta di finanziamento completa, precisa e neutrale rispetto alla concorrenza. Tuttavia, vorrei sapere che meccanismo dovrà essere usato per realizzare la neutralità e per incentivare l’innovazione allo scopo di conseguire il nostro obiettivo finale, che è la distribuzione della banda larga a tutti gli utenti europei.</p>
    </intervention>
    <intervention id="1-079" speaker_id="28974" name="Umberto GUIDONI" is_mep="True" mode="spoken" nationality="Italy" birth_date="18-08-1954" birth_place="Roma" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, la banda larga rappresenta un’opportunità mai vista prima in materia di informazione, comunicazione, partecipazione, istruzione e vita professionale.</p>
      <p sl="it">Si tratta di un’opportunità che, per essere tale, deve poter essere accessibile a tutti. L’accesso generalizzato è infatti una premessa essenziale per lo sviluppo sociale, per servizi pubblici migliori e per una crescita economica che si basi sulla conoscenza. Affinché si possa avere un accesso universale alla banda larga, è dovere dell’Unione europea assicurare che tutti i cittadini vi abbiano accesso, consentendo che i relativi benefici si estendano capillarmente a tutta l’Europa e in particolare nelle regioni sviluppate. In altre parole, bisogna eliminare il digital divide . Il mercato da solo non basta. Oltre alle forze di mercato è importante che gli Stati membri, e in particolare le regioni e comuni, stabiliscano incentivi per stimolare lo sviluppo della banda larga nelle regioni svantaggiate.</p>
      <p sl="it">Per questo è importante che la banda larga, lo spettro disponibile ai collegamenti senza filo e alle comunicazioni mobili via satellite, venga messa a disposizione attraverso gare di appalto libere, trasparenti e aperte, ma anche che gli organi pubblici lascino la possibilità di sperimentazione per una parte dello spettro, che possa essere utilizzata per l’uso di nuove tecnologie e di nuovi tipi di organizzazione. Solo se saremo capaci di rendere lo spettro un bene disponibile a tutti, sarà possibile un investimento nel futuro per una società migliore.</p>
    </intervention>
    <intervention id="1-080" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, sono molto colpito, in quanto stasera assisto ad una condivisione del lavoro tra il Commissario incaricato della concorrenza e il Commissario incaricato della tecnologia informatica.</p>
      <p sl="en">Nella corsa forsennata per garantire l’accesso universale a Internet attraverso la banda larga ricordiamoci dell’impatto di questa tecnologia sulle persone più anziane e sulle persone con una mobilità ridotta. Può essere molto proficuo, ma anche una grande sfida. Dobbiamo ricordare coloro che potrebbero non essere in grado di usare Internet o che non lo vogliono usare.</p>
      <p sl="en">A mio parere la realizzazione dell’economia dinamica basata sulla conoscenza non riguarda tanto l’accesso alla conoscenza quanto il modo in cui la usiamo. Mi viene, però, il dubbio che forse corriamo il rischio di trasformare i cittadini in zombi che siedono davanti allo schermo di un computer e che sono costretti a ricorrere al digitale invece che alle cose reali.</p>
      <p sl="en">In una recente notizia di stampa ho letto di un notevole calo degli acquisti via Internet negli Stati Uniti, perché – sorpresa – la gente vuole ancora andare nei negozi per vedere direttamente il prodotto e toccarlo, non solo vederlo virtualmente.</p>
      <p sl="en">Inoltre, presumo che conveniamo tutti sul fatto che la banda larga sia una cosa buona – siamo tutti a favore –, ma mi chiedo se veramente abbiamo bisogno di 62 paragrafi per esprimerlo.</p>
      <p sl="en">Infine, ascoltando il collega, onorevole Rübig, poco fa, ho pensato di essere stato vittima di uno sfasamento temporale in cui si stava parlando di un argomento assai diverso, ma poi ho capito che il collega era semplicemente uscito fuori tema.</p>
    </intervention>
    <intervention id="1-081" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Signor Presidente, onorevoli colleghi, ringrazio il relatore, onorevole Hökmark, e ovviamente siamo unanimi in questo. Una società che favorisce la crescita e l’occupazione non può realizzarsi se non è in grado di sfruttare e di sviluppare appieno la banda larga. E’ vantaggioso in molti settori: PMI, sistema scolastico, assistenza sanitaria pubblica e via dicendo. D’altro canto, è in corso la rivoluzione nell’industria dell’intrattenimento e la tecnologia in questo ambito muta più velocemente della legislazione. Un’economia basata sulla conoscenza, però, non si realizzerà pienamente seguendo il carrozzone. La banda larga è un presupposto per una società dell’informazione più equa. Per tale ragione l’uso del formato base deve essere gratuito, come nei servizi sociali quando si usa la propria tessera sanitaria. Inoltre, benché i motori di ricerca siano efficienti, abbiamo ancora molto lavoro da compiere per migliorare i servizi.</p>
      <p sl="fi">La tecnologia dell’informazione e delle comunicazioni è il settore industriale che registra la crescita più rapida nell’Unione. Tuttavia, molti Stati membri non vi investono e consentono al resto del mondo di sorpassarli. Ci si chiede quindi in che decennio o magari in che secolo stanno vivendo in alcuni posti. I paesi nordici, ad esempio, sono un’eccezione.</p>
      <p sl="fi">Dobbiamo fare in modo che tutti i nuovi edifici siano dotati di banda larga come presupposto di base. Inoltre gli Stati membri devono illuminare i propri cittadini rispetto alle opportunità derivanti dalla banda larga. Oltretutto, dobbiamo renderci conto del nuovo e colossale compito che ci attende. Dobbiamo creare una nuova democrazia per l’età dell’informazione. Sarà diversa da quella attuale, ad esempio, l’elettorato sarà costantemente presente. Speriamo che questa sia una democrazia più impegnativa e più produttiva.</p>
    </intervention>
    <intervention id="1-082" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, prima di tutto desidero congratularmi con il relatore per la relazione molto esaustiva.</p>
      <p sl="en">Convengo con il relatore, il compito dell’Unione non è quello di finanziare la diffusione della banda larga, compito che invece spetta al mercato. Tuttavia, convengo anche con la dichiarazione del Commissario Kroes la quale ha affermato che la Commissione in determinate circostanze può consentire gli aiuti di Stato se è chiaro che le forze di mercato non colmeranno o non riusciranno a colmare la carenza di comunicazione ad alta velocità. Le “aree bianche” ossia le aree rurali, con una densità demografica molto bassa e commercialmente di scarso interesse per i fornitori di banda larga, devono essere parte dell’interconnessione di cui stiamo parlando tutti oggi.</p>
      <p sl="en">In Irlanda, in cui circa un terzo della popolazione vive nelle aree rurali, la banda larga ha una scarsa penetrazione. La questione va affrontata con urgenza e gli aiuti di Stato potrebbero essere parte del pacchetto.</p>
      <p sl="en">Le aree rurali in tutta l’UE devono essere partecipi della rivoluzione della banda larga, altrimenti le zone che già sono in ritardo rimarranno ancora più indietro e non riusciremo più a realizzare un equilibrio di sviluppo tra le regioni. Come ha affermato lo stesso relatore, abbiamo bisogno di una crescita abbinata alla coesione.</p>
    </intervention>
    <intervention id="1-083" speaker_id="28180" name="Ján HUDACKÝ" is_mep="True" mode="spoken" nationality="Slovakia" birth_date="24-02-1959" birth_place="Vranov nad Topľou" p_group="Group of the European People's Party (Christian Democrats) and European Democrats" m_state="SK">
      <p sl="sk">Prima di tutto desidero porgere i miei ringraziamenti e le mie congratulazioni al relatore, onorevole Hökmark, per la relazione valida e calibrata. Non mi soffermerò sul documento per ribadire l’importanza dell’ulteriore espansione delle connessioni a banda larga per lo sviluppo economico dell’Unione europea e dei suoi Stati membri. Innanzi tutto desidero porre in luce il problema dell’accesso a queste reti nelle aree rurali, periferiche o a bassa densità demografica.</p>
      <p sl="sk">Il problema è evidente nella maggior parte dei nuovi paesi membri. Le regioni sottosviluppate, in particolare, hanno bisogno di molta più attenzione di quanta gliene sia stata dedicata sinora dall’Unione europea e, soprattutto dai governi nazionali. La sfida consiste nell’incoraggiare e motivare gli operatori della banda larga a investire di più in queste regioni. A mio parere, le autorità nazionali, regionali e locali dovrebbero approntare nuovi incentivi sistemici, come le misure fiscali o un accesso più agevole ai finanziamenti pubblici attraverso progetti misti pubblico-privato, che vertano primariamente sulla costruzione dell’infrastruttura tecnica per le reti a banda larga in tali regioni.</p>
      <p sl="sk">I fondi pubblici investiti in tali progetti verranno recuperati molto rapidamente, in quanto l’attività economica risulterà promossa attraverso l’economia della conoscenza e i servizi pubblici saranno erogati in maniera più efficiente, ad esempio, attraverso l’e-government , l’e-health , l’e-learning o gli appalti pubblici elettronici. D’altro canto, esorto la Commissione europea a considerare seriamente questi aspetti in sede di formulazione della politica europea sulla connettività della banda larga e in sede di definizione di un quadro normativo.</p>
      <p sl="sk">Paradossalmente una politica troppo severa in questo settore così importante per stimolare la competitività economica dell’Europa potrebbe causare un rallentamento dello sviluppo economico e maggiori disparità tra regioni. Dal canto mio, ritengo che in questa fase dello sviluppo delle connessioni a banda larga, se si dovesse realizzare una frammentazione, essa potrebbe giocare un ruolo assai negativo, diminuendo la quota di investimenti privati nelle regioni meno sviluppate.</p>
    </intervention>
    <intervention id="1-084" speaker_id="1898" name="Erika MANN" is_mep="True" mode="spoken" nationality="Germany" birth_date="02-11-1950" birth_place="Leipzig" p_group="Socialist Group in the European Parliament" m_state="DE">
      <p sl="de">Signor Presidente, signora Commissario, onorevoli colleghi, desidero esprimere alcune considerazioni. Ho trovato del tutto affascinanti le considerazioni del Commissario Kroes; sono certa che quanto ella ha affermato gode del nostro consenso unanime.</p>
      <p sl="de">Ho però alcune domande in proposito. Il Commissario ha affermato che si potrebbe pensare di reperire i fondi attraverso il Fondo europeo di sviluppo regionale allo scopo di promuovere la banda larga. Vorrei che mi dicesse come prevede di agire. Emetterà una comunicazione? Quali saranno i criteri? Come ne sarà dato annuncio? Che procedura sarà applicata? Rientrerà nei tradizionali aiuti di Stato, secondo la definizione corrente, o ella prevede una comunicazione specifica in materia? Se sarà emessa una comunicazione specifica, quale sarà la procedura per concordarla? Come intende verificare che le imprese stiano veramente installando la banda larga nel rispetto delle norme sulla concorrenza e non stiamo semplicemente producendo dei costi, dichiarando entusiasmo per l’idea solo per servirsi degli aiuti erogati a tutte le regioni “non competitive”? Sarei grata alla signora Commissario se volesse rispiegarmi nuovamente come intende agire.</p>
      <p sl="de">E’ stato poi espresso un secondo commento della collega del Commissario, la quale ha affermato che si sta contemplando un Libro verde sui servizi pubblici in questo ambito, che potrebbero, tra l’altro, comprendere la banda larga. Ho alcune domande anche a questo proposito. Quando intende pubblicare questo Libro verde e che tipo di procedura di consultazione sarà applicata? Quando porterà all’attenzione pubblica la procedura di consultazione?</p>
      <p sl="de">La mia ultima domanda è la seguente. Potrebbe forse indicarci una panoramica dell’entità del sostegno finanziario già stanziato nel campo dello sviluppo della banda larga nel contesto dei programmi strutturali e regionali? Se non erro, l’assegnazione è già stata effettuata. Sarei grata se potesse fornirmi informazioni scritte su questo punto – anche non necessariamente oggi.</p>
    </intervention>
    <intervention id="1-085" speaker_id="28573" name="Nikolaos VAKALIS" is_mep="True" mode="spoken" nationality="Greece" birth_date="01-12-1939" birth_place="Larisa" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, signora Commissario, onorevoli colleghi, innanzi tutto mi congratulo con l’onorevole Hökmark per l’eccellente approccio che ha adottato in materia e in secondo luogo anch’io desidero sottolineare che la mancanza di accesso alle connessioni a banda larga è uno degli aspetti del problema più generale cui generalmente ci si riferisce con l’espressione “divario digitale”.</p>
      <p sl="el">Questo spartiacque è particolarmente evidente tra generazioni, tra imprese e tra regioni. Il fenomeno è ancora più acuto nelle zone periferiche e inaccessibili, come le isole e le zone montane, e nelle zone rurali dove la domanda è particolarmente debole e pertanto l’interesse commerciale è assai scarso.</p>
      <p sl="el">Di conseguenza, la concorrenza di per sé non è la soluzione al problema. Devono essere intraprese azioni mirate per colmare il divario della banda larga nel suo complesso.</p>
      <p sl="el">Vado ora ad elencare alcune azioni che considero importanti: gli Stati membri devono intensificare l’apprendimento della tecnologia informatica nella scuola dell’obbligo e conferire maggiore sostegno allo sviluppo dei contenuti nella rispettiva lingua. In questo modo si favorirà la penetrazione verso fasce più ampie della popolazione. Credo che il sovvenzionamento per i cittadini indigenti affinché accedano alla connessione a banda larga e possano avere un’attrezzatura appropriata sarebbe ugualmente opportuno. Gli stessi cittadini devono anche imparare ad usare le principali applicazioni pratiche della banda larga, come il telelavoro, i nuovi servizi medici di diagnosi e di trattamento, l’istruzione contemporanea e i servizi pubblici.</p>
      <p sl="el">Ovviamente tutto questo riveste una colossale importanza anche per lo sviluppo della competitività europea, offrendo opportunità per nuove e pionieristiche piccole e medie imprese e aumentando la produttività in generale.</p>
      <p sl="el">Ritengo infine che il finanziamento pubblico e i partenariati pubblico-privato debbano essere ulteriormente sviluppati nelle aree scarsamente servite.</p>
    </intervention>
    <intervention id="1-086" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, mi congratulo con l’onorevole Hökmark per la relazione. Onorevoli colleghi, è vero che la banda larga non è stata introdotta in maniera uguale in tutti gli Stati membri o in tutte le regioni. In proposito mi concentrerò in particolare sulle regioni insulari.</p>
      <p sl="es">Il costo elevato delle reti e dei servizi a banda larga e i profitti più bassi sugli investimenti nelle isole e nelle regioni scarsamente popolate non devono mai essere una giustificazione per la restrizione all’accesso. Ogni eventuale mancanza di incentivo tra i fornitori derivante da uno scarso interesse commerciale deve essere compensata da strategie basate su un maggiore sviluppo tecnologico e una maggiore innovazione per conferire agli operatori opportunità migliori per accedere al mercato.</p>
      <p sl="es">Infine desidero altresì sottolineare il ruolo di servizio pubblico delle infrastrutture e dei servizi inerenti alle tecnologie dell’informazione e delle comunicazioni: spetta alle autorità pubbliche garantire a tutti i cittadini l’accesso a tali tecnologie affinché ne tragga beneficio l’intera popolazione senza eccezioni.</p>
    </intervention>
    <intervention id="1-087" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Una componente importante della nostra società in rapida evoluzione è la reattività puntuale, e un presupposto è il rapido accesso, il trasferimento e lo scambio di informazioni. In questo spirito accolgo con favore la risoluzione di cui stiamo discutendo oggi e che il Parlamento europeo adotterà domani.</p>
      <p sl="sl">Nell’Unione europea il desiderio di diventare l’economia più competitiva del mondo basata sulla conoscenza è diventato l’obiettivo principale della strategia di Lisbona. Abbiamo scoperto però che non stavamo centrando interamente gli obiettivi che ci eravamo dati. Considero inoltre il documento, redatto dalla Commissione europea e inestricabilmente legato alla strategia di Lisbona, come l’identificazione di un problema e al contempo un incitamento a compiere un passo avanti in quest’area.</p>
      <p sl="sl">Innanzi tutto dobbiamo favorire lo sviluppo equilibrato di infrastrutture adeguate, che consentiranno ad ogni abitante dell’Unione europea, a prescindere dalla posizione geografica o dallo stato sociale, di avere accesso a connessioni a banda larga di qualità elevata. Queste connessioni devono avere la capacità funzionale di garantire che gli utenti possano accedere all’intera gamma di servizi offerti. In proposito desidero soprattutto evidenziare l’innalzamento della soglia nella definizione di banda larga. Infatti dobbiamo sfruttarne il potenziale nell’area del trasferimento dei dati, del telelavoro e della realizzazione della formazione digitale, oltre all’utilizzo nei processi educativi e via dicendo. I servizi a banda larga non solo forniscono opportunità di intrattenimento, ma anche per la creazione di nuovi posti di lavoro.</p>
      <p sl="sl">Sia a livello di Unione europea che a livello di Stati membri occorrono misure atte a favorire gli investimenti in questo settore sulla base del principio di partenariati pubblico-privato e della parità di accesso per i fornitori dei servizi e per gli utenti. Al contempo tali misure devono garantire la trasparenza del mercato, norme paritarie per tutti i partecipanti e la protezione adeguata dei diritti dei consumatori.</p>
      <p sl="sl">Infine desidero ringraziare il relatore per la sua cooperazione e per la sua eccellente relazione. Con questa risoluzione i deputati dimostrano il desiderio di centrare gli obiettivi strategici dell’Unione europea e di contribuire alla sua credibilità come pure all’integrazione di tutti i cittadini.</p>
    </intervention>
    <intervention id="1-088" speaker_id="33977" name="Gabriela CREȚU" is_mep="True" mode="spoken" nationality="Romania" birth_date="16-01-1965" birth_place="Târgu Frumos" p_group="Socialist Group in the European Parliament" m_state="RO">
      <p sl="it">Prin susţinerea dezvoltării internetului de bandă largă dovedim coerenţă între declaraţiile de bune intenţii din Strategia Lisabona despre o economie a cunoaşterii şi măsurile concrete. Acceptăm cu toţii că aceste servicii pot întări coeziunea teritorială şi socială prin facilitarea furnizării şi dezvoltării unei largi categorii de alte servicii. Se pot reduce decalajele informaţionale dintre zonele rurale şi urbane, ca şi cele privind accesul la informaţii existent încă, între cetăţenii marilor oraşe, oriunde în Europa. Se pot crea oportunităţi de muncă pentru persoanele cu dizabilităţi ca şi pentru mulţi dintre cei care trebuie să facă activitatea economică compatibilă cu viaţa de familie, prin promovarea muncii la distanţă şi a unei flexibilizări avantajoase şi pentru angajat. Dat fiind rolul economic, social şi cultural pe care-l are, este important să susţinem politici care să nu excludă niciunul dintre factorii care pot contribui la dezvoltarea internetului de bandă largă: autorităţi locale, guverne, fonduri structurale, întreprinzători privaţi, precum şi niciuna dintre tehnologii. Într-o economie a cunoaşterii, accesul la informaţie trebuie să fie un drept universal, iar alfabetizarea informatică prin şcoli şi alte acţiuni la nivelul comunităţilor trebuie să ocupe acelaşi loc pe care l-a avut în dezvoltarea umană şi economică prima alfabetizare, cu mai bine de un secol în urmă. Cunoaşterea este un lucru care se împarte fără să se dividă.</p>
      <p sl="it">O piaţă liberă a cunoaşterii, posibilă prin serviciile libere de internet, este necesară pentru comunităţile ştiinţifice pentru a deschide posibilităţi de dezvoltare pe care astăzi nu le bănuim, dar pentru care putem crea condiţii.</p>
    </intervention>
    <intervention id="1-089" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signor Presidente, signor Commissario, onorevoli colleghi, Internet a banda larga di qualità elevata è sicuramente una delle aree in cui l’Unione europea dovrebbe convogliare i propri sforzi e accordare il proprio sostegno. Senza connessioni veloci e permanenti, non sarà di certo possibile creare un’economia basata sulla conoscenza che sia competitiva e dinamica. Dobbiamo quindi dare il via libera al sostegno per l’accesso gratuito a Internet attraverso la costruzione di reti gratuite finanziate a titolo dei Fondi strutturali e di altri fondi pubblici.</p>
      <p sl="cs">Riteniamo inoltre che comunque le città siano le entità più vicine ai cittadini. Le autorità locali nelle città possono valutare al meglio le esigenze e adottare le modalità migliori per sostenere la banda larga a livello locale. In pratica, però, le amministrazioni locali si trovano spesso a dover fare i conti con il conflitto tra le norme sul finanziamento pubblico, da una parte, e, dall’altra, il sostegno fattivo per l’accesso gratuito a Internet attraverso lo sviluppo di reti gratuite realizzate con il sostegno dei Fondi strutturali e di altri fondi. Se una città decidesse, ad esempio, nel contesto dello sviluppo dei servizi ai cittadini, di sostenere un sito wi-fi gratuito, le aziende che offrono servizi Internet la accuserebbero immediatamente di turbare la concorrenza economica.</p>
      <p sl="cs">La Commissione deve quindi esaminare attentamente le norme che disciplinano l’impiego dei Fondi strutturali e del Fondo di sviluppo rurale allo scopo di sviluppare la banda larga. Dovrebbe poi varare norme più precise per gestire situazioni in cui i servizi a banda larga vengono sviluppati con l’ausilio dei Fondi strutturali e dei fondi pubblici in aree in cui esiste già una parziale fornitura di questi servizi.</p>
    </intervention>
    <intervention id="1-090" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">relatore per parere della commissione per il mercato interno e la protezione dei consumatori. – Signor Presidente, devo scusarmi con il relatore e con la signora Commissario per aver saltato il mio turno di parola prima, ma stavo ammirando un’altra forma di tecnologia europea all’air show di Parigi e sono arrivato qui il più rapidamente possibile.</p>
      <p sl="en">A nome della commissione per il mercato interno e la protezione dei consumatori, desidero ringraziare il relatore per aver incorporato nella relazione quasi tutti gli elementi del nostro parere, compresi alcuni dei nostri suggerimenti. Il documento è lodevole, poiché contiene una visione molto ampia dell’argomento.</p>
      <p sl="en">La relazione giustamente sottolinea che la fornitura della banda larga è un mercato estremamente dinamico e in evoluzione. Sono già stati espressi molti commenti nel dibattito in merito all’importanza della diffusione della banda larga, soprattutto nelle aree rurali in cui è più difficile erogare i servizi. Tuttavia, le nuove tecnologie satellitari e wireless stanno aprendo questi mercati a costi molto bassi mai raggiunti prima, il che è un fattore importante.</p>
      <p sl="en">Desidero lanciare un monito ai colleghi che chiedono l’intervento di autorità locali o il sostegno statale per le infrastrutture. Francamente il problema è che, se si investe nelle infrastrutture, presto queste saranno obsolete e non è una caratteristica delle imprese statali quella di sostenere gli investimenti, o persino di sostenere una politica coerente. Non vogliamo espellere i fornitori privati di tecnologie concorrenti. Laddove il mercato non è in grado di funzionare, come affermiamo nel nostro parere, sarebbe molto meglio che le autorità intervenissero come cliente primario, aggregando la domanda proveniente, ad esempio, da scuole e servizi sociali e offrendo contratti di lancio ai fornitori privati, garantendo che la concorrenza sia mantenuta.</p>
      <p sl="en">So che il Commissario tiene molto a questo approccio alla fornitura della banda larga. Sosteniamo pienamente il suo desiderio di sostenere la concorrenza come mezzo principale per realizzare il progetto.</p>
      <p sl="en">In conclusione, desidero riprendere un commento formulato prima dalla collega, onorevole Erika Mann: come commissione incaricata dei servizi universali e dei diritti degli utenti – ed avendo già affrontato la direttiva – attendiamo con grande interesse il Libro verde della Commissione in materia. Il nostro parere e la relazione dell’onorevole Hökmark indicano alcune direzioni che vorremmo sottoporre all’attenzione del Commissario. E’ assai chiaro che la questione del servizio universale deve essere esaminata, ma dobbiamo essere molto cauti sull’applicazione di una nuova e rigida formula visto lo stato dinamico del mercato e il fatto che la domanda di banda larga continuerà ad aumentare.</p>
    </intervention>
    <intervention id="1-091" speaker_id="photo_generic" name="Viviane Reding" is_mep="True" mode="spoken">
      <p sl="fr">Membro della Commissione. – Signor Presidente, prima di tutto desidero ringraziare il relatore e gli onorevoli deputati per questa missione molto importante. In effetti si tratta di una politica per i cittadini tant’è vero che né l’economia né il mercato sono sufficienti a portare la banda larga ai cittadini che vivono nelle varie regioni. Sappiamo tutti che la banda larga accelera lo sviluppo ed è un elemento che riduce le disparità nella misura in cui i cittadini vi abbiano accesso. Pertanto a noi tocca affrontare il problema dell’accesso.</p>
      <p sl="fr">E dico “noi”, poiché è chiaro che la signora Commissario incaricata di questo tema non può occuparsene da sola. Abbiamo quindi unito le forze in seno alla Commissione. In questo modo, il Commissario Kroes ha cominciato a lavorare su questo tema – e colgo l’occasione per ringraziarla – un tema in cui si è immersa e bisogna anche dire che gli aiuti di Stato sono un fattore essenziale. Tuttavia, su questo tema lavorano anche il Commissario competente per lo sviluppo rurale, il Commissario competente per lo sviluppo regionale e il Commissario competente per la protezione dei consumatori. E’ stata messa in atto una vera e propria condivisione delle responsabilità in seno alla Commissione allo scopo di superare i problemi. Credo che il Commissario Kroes vi abbia già detto che in materia di aiuti di Stato ha stabilito che tali aiuti siano concessi a condizioni molto chiare e precise, nei casi in cui il mercato non sia sufficiente per risolvere i problemi.</p>
      <p sl="fr">Per quanto attiene al servizio universale ci sarebbe utile tenere un ampio dibattito. E’ veramente necessario ampliare il servizio universale quando quest’ultimo ad oggi non comprende la banda larga, oppure non è necessario? Ho già sentito nei discorsi di stasera posizioni assai diverse, che sarà necessario chiarire. Per tale ragione, con il Libro verde che ho intenzione di presentare all’inizio del 2008 lanceremo un ampio dibattito che ci consentirà di comprendere come legiferare in materia e di identificare le misure che sarebbe opportuno evitare.</p>
      <p sl="en">Passando ad elementi assai specifici, è chiaro che la Commissione non si limiterà a pronunciare discorsi o ad organizzare conferenze, come la conferenza di alcune settimane fa sulle modalità per colmare il divario digitale nelle aree rurali, ma avvierà altresì un’azione specifica. Ad esempio, lanceremo un sito web entro la fine di quest’anno affinché funga da piattaforma centrale di informazione in cui saranno pubblicati i bandi di gara e che fungerà altresì da sportello unico per lo scambio delle migliori prassi. Speriamo che questo sito diventi un punto di incontro virtuale tra fornitori e amministrazioni locali.</p>
      <p sl="en">La seconda azione riguarda il nuovo periodo di programmazione dei Fondi strutturali e comprende l’iniziativa “Regioni per il cambiamento economico” che punta ad aiutare gli Stati membri ad attuare la nuova strategia di Lisbona attraverso iniziative volte alla modernizzazione economica. Questa azione prevede due reti tematiche sulla tecnologia dell’informazione e della comunicazione, sulla banda larga e sull’e-government . Infine ci sarà l’iniziativa delle reti europee transnazionali che aiuterà le autorità a pianificare le infrastrutture di trasporto e per l’energia oltre che a tenere conto delle esigenze nel campo delle telecomunicazioni, poiché la diffusione dei DAC e della fibra DAC insieme a questa infrastruttura potrebbe ridurre i futuri costi delle telecomunicazioni dell’80 per cento, quindi sarà molto importante prevedere lo sfruttamento di sinergie nell’effettuare questo tipo di investimento.</p>
      <p sl="en">Alla luce di tali premesse so perfettamente che le tecnologie come WiMAX o la tecnologia satellitare costituiranno un’alternativa alla fibra e ai DAC, ad esempio.</p>
      <p sl="en">E’ stato chiesto se possiamo fornire un orientamento più preciso sull’impiego dei Fondi strutturali, in particolare, nei casi in cui una fornitura parziale di tale servizio già esiste. Dal 2003 esistono orientamenti sull’impiego dei Fondi strutturali nelle comunicazioni elettroniche, ma il 2003 è già passato remoto in un campo in cui la tecnologia si evolve molto rapidamente. Per tale motivo, negli ultimi due anni, la Commissione ha sviluppato la prassi decisionale coerente di applicare le norme sugli aiuti di Stato alle misure di sostegno alla banda larga. La maggior parte delle misure esaminate prevedono un cofinanziamento da parte dei Fondi strutturali. Abbiamo già emesso 26 decisioni in questo campo in cui si chiariscono ulteriormente le condizioni per la concessione di fondi pubblici alla banda larga.</p>
      <p sl="en">Alla luce di tali premesse tengo anche a dire che questi fondi UE non saranno assegnati a imprese private: sono per le autorità pubbliche e sono queste autorità, ad esempio le autorità regionali, che hanno il compito di definire i propri programmi operativi. La Commissione non supervisiona tali progetti, salvo i progetti di grande entità oltre i 50 milioni di euro. Siffatti progetti saranno sottoposti all’esame delle DG REGIO, COMM e/o INFSO.</p>
      <p sl="en">Un altro punto che è emerso riguarda i cittadini che soffrono di qualche forma di disabilità nel corso della vita. Ora oltre ai disabili abbiamo anche il problema dell’invecchiamento della popolazione. Abbiamo calcolato che all’incirca il 50 per cento dei nostri cittadini sarà colpito da una forma di disabilità almeno una volta nel corso della vita. Pertanto alla fine del mese scorso abbiamo pubblicato una comunicazione su come invecchiare bene nella società dell’informazione. In questo documento ci soffermiamo sulla garanzia di disponibilità dei servizi della tecnologia dell’informazione e della comunicazione e sull’aiuto soprattutto per coloro che hanno speciali esigenze. Credo che questo punto vada oltre i problemi regionali e il divario digitale e sarà uno dei problemi che saremo chiamati a risolvere nei mesi e negli anni a venire. Vorrei davvero che il Parlamento intervenisse in proposito; sarebbe anche un argomento importante da discutere con i cittadini, soprattutto nella prospettiva delle prossime elezioni europee.</p>
      <p sl="en">Tengo a formulare un ultimo commento. Tutto questo è meraviglioso, ma occorre uno spettro, motivo per cui stiamo lavorando sulla disponibilità di tale spettro per tutti questi servizi che saranno necessari attraverso una o l’altra tecnologia nelle zone rurali per la società che invecchia. Mi riferisco naturalmente alla sanità, ma anche alle questioni dell’istruzione e dell’e-government , che sono fattori cruciali. Per quanto concerne l’e-government , terremo una grande conferenza ministeriale insieme ai principali interlocutori il prossimo settembre e discuteremo delle modalità per usare meglio i servizi allo scopo di raggiungere la popolazione, soprattutto per la popolazione anziana e per coloro che abitano lontano dai centri urbani.</p>
      <p sl="en">In secondo luogo, la Commissione lavora per rendere disponibile lo spettro, ad esempio per la banda dei 2,6 MHz. Conto veramente sull’effetto positivo del dividendo digitale nel passaggio tra l’analogico e il digitale, in cui dovremmo puntare a uno spettro inferiore a 1 MHz. E’ davvero molto interessante per i nuovi servizi di cui avremo bisogno allo scopo di garantire la banda larga a tutti.</p>
      <p sl="en">Ringrazio il relatore per l’importante lavoro che ha svolto. E’ solo l’inizio di un lavoro che dobbiamo compiere insieme per rendere l’Europa un luogo di equilibrio tra tutti i cittadini consentendo loro di accedere alla nuova tecnologia senza un divario digitale, ma con un dividendo digitale per la nostra società.</p>
    </intervention>
    <intervention id="1-093" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà martedì, 19 giugno 2007.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="1-094" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="hu">La rilevante conclusione che si trae dalla relazione presentata dall’onorevole Gunnar Hökmark è che la diffusione della comunicazione a banda larga non è strettamente solo una questione tecnica, ma produce altresì ripercussioni importanti in molte altre aree della vita dell’Unione europea. In relazione alla strategia di Lisbona dedichiamo un’attenzione crescente al fatto che sul versante della competitività sta diventando sempre più clamoroso il ritardo dell’Europa rispetto ad altre regioni del mondo. Il fatto che le soluzioni a banda larga stiano prendendo sempre più piede potrebbe significativamente sovvertire la tendenza che vede un declino della concorrenza. D’altro canto, l’economia europea funzionerebbe in maniera più efficiente e sarebbero stimolati la ricerca e lo sviluppo, un altro settore in cui l’Europa arranca notevolmente.</p>
      <p sl="hu">Credo sia essenziale creare un quadro normativo comunitario forte ed efficace allo scopo di armonizzare i regolamenti nel settore e per smantellare le diverse barriere che turbano il funzionamento del mercato. Dobbiamo inoltre incoraggiare gli Stati membri ad istituire programmi efficaci di sviluppo locale.</p>
      <p sl="hu">Per quanto concerne la diffusione della tecnologia a banda larga nei nuovi Stati membri, i Fondi strutturali svolgeranno un ruolo vitale, soprattutto visto che questi paesi sono molto in ritardo rispetto ai vecchi Stati membri. Il sostegno alle soluzioni di banda larga non è semplicemente una tematica economica. La diffusione di tali soluzioni promuoverà anche il principio di solidarietà. L’installazione di connessioni a banda larga nelle regioni più scarsamente popolate potrebbe concorrere a incoraggiare gli abitanti locali a rimanere nei loro villaggi, collegando le parti meno mobili della società alla vitalità economica e culturale dell’UE.</p>
      <p sl="hu">Ultimo punto, ma non per questo meno importate, in questo modo si contribuirà a proteggere l’ambiente. Proprio per questo motivo possiamo affermare che la diffusione di Internet attraverso la banda larga è nell’interesse comune europeo, in quanto va molto al di là del suo significato intrinseco.</p>
    </intervention>
  </section>
  <section id="creitem15" title="15. Definizione, designazione, presentazione ed etichettatura delle bevande spiritose (discussione)">
    <intervention id="1-096" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca la relazione (A6-0035/2007), presentata dall’onorevole Horst Schnellhardt a nome della commissione per l’ambiente, la sanità pubblica e la sicurezza alimentare, sulla proposta di regolamento del Parlamento europeo e del Consiglio relativo alla definizione, alla designazione, alla presentazione e all’etichettatura delle bevande spiritose COM(2005)0125 – C6-0440/2005 – 2005/0028(COD) ].</p>
    </intervention>
    <intervention id="1-097" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione. – Signor Presidente, onorevoli deputati, parlo a nome della mia collega, Commissario Fischer Boel, la quale desidera ringraziare il relatore, onorevole Schnellhardt, e i membri delle varie commissioni che hanno partecipato alla stesura di questa ottima relazione. La collega desidera inoltre esprimere il proprio apprezzamento per la fruttuosa collaborazione che ha caratterizzato i rapporti tra Parlamento e Consiglio, e ringraziare il Consiglio per il suo lavoro. Grazie a questa collaborazione, è stato possibile raggiungere i risultati che tutti conosciamo.</p>
      <p sl="en">Il 15 dicembre 2005, la Commissione ha proposto un nuovo regolamento sulla definizione, la designazione, la presentazione e l’etichettatura delle bevande spiritose. Da allora, si sono svolte numerose discussioni: un’audizione pubblica ha avuto luogo in Parlamento il 20 luglio 2006; la commissione competente – quella per l’ambiente, la sanità pubblica e la sicurezza alimentare – ha presentato alcune relazioni; la commissione per l’agricoltura e lo sviluppo rurale e la commissione per il mercato interno e la protezione dei consumatori hanno avanzato i loro pareri. Il processo nell’ambito della procedura di codecisione è stato molto intenso e costruttivo. Ci sono stati alcuni triloghi informali che hanno ispirato l’approccio generale del Consiglio, che riflette non soltanto gran parte delle preoccupazioni degli Stati membri, ma anche i poteri di codecisione del Parlamento europeo, tenendo conto della stragrande maggioranza delle proposte da esso presentate.</p>
      <p sl="en">In particolare è stata accolta una proposta sull’abolizione della proposta iniziale per la classificazione delle bevande spiritose; in secondo luogo, l’introduzione di una rigorosa politica di qualità per le bevande spiritose; in terzo luogo, il ritiro della proposta che intendeva consentire l’aggiunta di sostanze aromatizzanti all’eau de vie ; e in quarto luogo, il rafforzamento dei poteri del Parlamento europeo, con l’introduzione di un comitato di regolamentazione dotato di procedure di controllo in gran parte dei casi previsti dalla comitatologia. Questi sono soltanto alcuni degli emendamenti essenziali che sono stati introdotti su iniziativa del Parlamento europeo. Durante l’intera procedura, la mia collega, Commissario Fischer Boel, ha svolto un ruolo costruttivo e pragmatico nella ricerca di un risultato che, ci auguriamo, il Parlamento europeo potrà sostenere.</p>
      <p sl="en">Conformemente agli obblighi internazionali derivanti dall’Accordo sugli ostacoli tecnici agli scambi e in seguito alla richiesta del Consiglio del 23 aprile 2007, la Commissione ha inviato il dossier all’OMC, fissando un periodo di due mesi per eventuali commenti. La notifica è stata presentata formalmente il 1° giugno 2007.</p>
      <p sl="en">Per quanto riguarda la vodka, in questa fase la Commissione nutre ancora alcune riserve, essenzialmente di natura giuridica. La Commissione ha sempre mantenuto una posizione ben definita per garantire che la definizione di vodka sia compatibile con il diritto dell’Unione europea e con il contesto OMC. La definizione delle basi della materia prima di questo popolare prodotto – in questo momento assai diffuso sul mercato mondiale – è stata oggetto di intense discussioni nello scorso mese. L’approccio generale del Consiglio distingue l’etichettatura della vodka tra un gruppo basato su patate e cereali, e i prodotti ottenuti da altre materie prime che recheranno la dicitura “prodotto a base di” con l’indicazione dei prodotti utilizzati. Il servizio giuridico della Commissione ha espresso preoccupazione per la compatibilità di questa soluzione con il diritto dell’Unione europea e con gli obblighi previsti dall’OMC.</p>
      <p sl="en">Qualsiasi restrizione dell’attuale legislazione dovrà essere opportunamente giustificata ed equilibrata; per raggiungere tale obiettivo, è necessario individuare il metodo meno invasivo. La mia collega quindi vorrebbe concludere con queste parole: “Per il momento, consentitemi di congratularmi con la Presidenza del Consiglio e il Parlamento per la loro felice cooperazione che, mi auguro, si concretizzerà in un accordo in prima lettura da parte del Parlamento, in vista dell’approvazione definitiva che seguirà la conclusione della procedura di notifica dell’OMC tra due mesi”.</p>
    </intervention>
    <intervention id="1-099" speaker_id="1930" name="Horst SCHNELLHARDT" is_mep="True" mode="spoken" role="relatore" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signor Presidente, signora Commissario, onorevoli colleghi, avete tutti udito l’intervento del Commissario che – posso dirlo sinceramente – rifletteva esattamente il mio pensiero. Tutti noi in quest’Aula abbiamo potuto ascoltarlo, e ne terremo conto anche nel voto di domani.</p>
      <p sl="de">Qual era il punto di partenza? In occasione dell’audizione tenutasi il 26 giugno dell’anno scorso, ci siamo resi conto molto rapidamente dell’esistenza di notevoli differenze nell’attuazione del regolamento. Il Consiglio era diviso, il Parlamento era diviso, e ci chiedevamo come superare tale difficoltà. Il fatto che oggi disponiamo di un compromesso cui hanno partecipato il Consiglio, la Commissione e alcuni settori del Parlamento – dopo la prima lettura – mi sembra piuttosto sensazionale, se consideriamo la situazione di partenza. E’ un risultato importante per tutti coloro che hanno partecipato, e quindi vorrei ringraziare la Commissione, il Consiglio e i deputati che vi hanno contribuito: gli onorevoli McAvan e Schlyter, nonché l’onorevole Maaten del gruppo ALDE, solo per menzionarne alcuni. Essi ci hanno offerto un’eccellente cooperazione – l’unico modo per ottenere risultati positivi.</p>
      <p sl="de">Tutto ciò non si è manifestato soltanto in fase di preparazione, ma è stato anche il risultato di un chiaro voto in sede di commissione parlamentare: 58 voti a favore e soltanto 2 contrari, con 2 astensioni. Su questo risultato abbiamo potuto costruire la nostra attività successiva. Come ha dichiarato il Commissario, molte delle proposte del Parlamento sono state applicate. In precedenza abbiamo già concordato sulla necessità di migliorare la qualità del regolamento, che avrebbe dovuto includere maggiori informazioni al consumatore, ed essere adeguato al mercato interno. Tale regolamento era necessario. C’erano già stati due regolamenti e molti atti di adesione, che però non erano riusciti a raggiungere tale obiettivo.</p>
      <p sl="de">Fortunatamente non vi è alcuna classificazione. Non classifichiamo le bevande spiritose secondo la loro qualità – sarebbe stata una pessima idea – anche se nel settore della qualità disponiamo di un divieto sull’aromatizzazione delle acquaviti. Ciò significa che è proibito aggiungere sostanze aromatizzanti alle acquaviti. Una volta dissi – forse esagerando – che avrei voluto che le bevande spiritose venissero contemplate dal regolamento sulle bevande spiritose, e che non contenessero tante sostanze chimiche da rendere necessaria la loro inclusione nel regolamento sulle sostanze chimiche. La cosa importante tuttavia è la tutela dei produttori che utilizzano metodi adeguati, e non possiamo permettere – per esagerare – che la produzione di bevande spiritose equivalga alla preparazione di cocktail tossici.</p>
      <p sl="de">Anche la questione dell’edulcorazione è stata imposta dal Parlamento. Vorrei dire alla Commissione che, quando ci troveremo a discutere dell’edulcorazione nell’ambito della procedura di comitatologia estesa, dovremo fare particolare attenzione per mantenere l’aggiunta di zucchero entro limiti ragionevoli. Sono state fornite alcune cifre: 20 grammi per litro, ossia cinque cucchiaini. Devo dire che il tè con cinque cucchiaini di zucchero comincia a essere poco allettante. Su questo punto continueremo a vigilare.</p>
      <p sl="de">Il contenuto di metanolo pari a 50 grammi per ettolitro, previsto dal vecchio regolamento, è stato ridotto a 10 grammi per ettolitro. La questione era di natura sanitaria. Il tenore di acido cianidrico dell’acquavite di residui di frutta con nocciolo è stato ridotto di 3 grammi, portandolo a 7 grammi per ettolitro di alcole puro; non loderemo mai abbastanza questi risultati. La nuova proposta inoltre riflette i metodi tradizionali: abbiamo fatto del nostro meglio per garantire, in particolare, la tutela della produzione secondo procedure tradizionali, punto questo estremamente importante.</p>
      <p sl="de">Passiamo ora alla vodka, questione che ha suscitato accese polemiche. Avrei accettato la proposta della Commissione di includere sempre nell’etichetta l’indicazione della materia prima utilizzata per produrre la vodka; ma i tradizionali paesi produttori, per esempio la Polonia e la Finlandia, si sono opposti. Ho tenuto conto di tali obiezioni, che si rifacevano alle tradizioni nazionali, e ho affermato: in questo caso, esenteremo le patate e i cereali dall’obbligo di etichettatura, e sarà necessario indicare soltanto le altre materie prime agricole utilizzate per produrre la vodka. Questa era la soluzione più opportuna giacché, considerando gli emendamenti presentati nonché l’intervento del Commissario, posso dire che tutti gli emendamenti che contengono disposizioni diverse non otterranno il sostegno del Consiglio, né della Commissione o dell’OMC. E’ giusto esentare questi due prodotti dall’obbligo di etichettatura, per tener conto delle tradizioni polacche e finlandesi. Non dobbiamo cadere nella tentazione di introdurre emendamenti legislativi che proibiscano la fabbricazione di prodotti senza alcun riguardo per considerazioni sanitarie, norme del mercato interno o norme per la protezione dei consumatori. Sarebbe un salto in avanti troppo brusco. Atteggiamenti simili sono stati adottati anche nella precedente legislazione.</p>
      <p sl="de">Vi chiedo quindi di sostenere il compromesso domani: non esiste un compromesso alternativo. Se la proposta attuale non venisse adottata, tutte le altre parti del compromesso sarebbero nulle. La Commissione quindi cercherebbe di nuovo di applicare le proprie idee che sono state fortemente contestate, il Consiglio ricomincerebbe a discutere, e negli anni a venire ci troveremmo senza regolamento. Vorrei ricordare che nessuno poi potrà dire che avrebbe votato diversamente se solo lo avessi avvertito; è questa la ragione della mia richiesta. Attendo con trepidazione il dibattito.</p>
    </intervention>
    <intervention id="1-100" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">relatore per parere della commissione per il mercato interno e la protezione dei consumatori. – Signor Presidente, prima di tutto desidero congratularmi con l’onorevole Schnellhardt per la sua pazienza.</p>
      <p sl="en">Il settore delle bevande spiritose è per noi di grande importanza, giacché crea posti di lavoro e garantisce prestigio, esportazioni e gettito fiscale. E’ stato perciò importante aggiornare le norme che risalgono al periodo 1989-1990 per apportare maggiore chiarezza e certezza giuridica, in modo da migliorare la definizione delle principali bevande spiritose e risolvere qualsiasi problema con una quasi-denominazione geografica.</p>
      <p sl="en">Disponiamo adesso di un vero e proprio sistema di registrazione per le indicazioni geografiche – cosa molto importante – e constato con piacere che ci siamo sbarazzati delle tre categorie di bevande spiritose. Adesso abbiamo una normativa che è compatibile con l’OMC e con l’accordo TRIPS, garantisce un agevole funzionamento nel mercato interno, impedisce frodi e contraffazioni, protegge il consumatore e non sottovaluta – né mette a repentaglio – industrie consolidate che vantano antiche tradizioni, come quella del secondo produttore di vodka in Europa, il Regno Unito (in Scozia l’industria della vodka è estremamente importante). Per questo motivo sosteniamo le proposte che sono state avanzate.</p>
      <p sl="en">Credo che la proposta della Commissione fosse migliore del compromesso, ma dobbiamo procedere con il compromesso sulla vodka, tenendo presente che le indicazioni geografiche proteggeranno per sempre la vodka polacca, la vodka finlandese, la vodka svedese, la vodka lituana, e così via.</p>
    </intervention>
    <intervention id="1-101" speaker_id="1832" name="Marianne THYSSEN" is_mep="True" mode="spoken" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">a nome del gruppo PPE-DE . – Signor Presidente, signora Commissario, onorevoli colleghi, non è mai facile raggiungere accordi ragionevoli se, al momento di prendere decisioni sulla legislazione alimentare, si sconfina in un territorio che cittadini e Stati membri considerano parte della propria individualità e tradizione. Il fatto che l’onorevole Schnellhardt sia riuscito in tale impresa per questo regolamento sulle bevande spiritose merita il rispetto di noi tutti.</p>
      <p sl="nl">Abbiamo bisogno di un nuovo regolamento, perché quello attuale non è più aggiornato dal punto di vista tecnologico e inoltre richiede delucidazioni, sia per quanto riguarda le norme OMC sia a causa del recente allargamento.</p>
      <p sl="nl">L’onorevole Schnellhardt ha raggiunto un accordo che gode di ampio sostegno, sia in quest’Assemblea sia in seno al Consiglio; di conseguenza i consumatori godranno di una maggiore protezione, i nostri prodotti europei occuperanno una posizione più chiaramente definita sul mercato globale nel contesto OMC e la gestione del mercato interno sarà più semplice. Inoltre, cosa non meno importante, esso riconosce, mediante l’etichettatura e il sistema di indicazioni geografiche, la specificità di ogni prodotto, sebbene vi siano ancora dubbi tra alcuni deputati, per esempio del nostro gruppo, sulle disposizioni relative alla vodka. Anche qui, tuttavia, il relatore ha svolto un lavoro eccellente richiedendo che, se la vodka viene prodotta con materie prime diverse da grano o patate, tale materia prima debba essere indicata sull’etichetta vicino al nome del prodotto. Stiamo così utilizzando tecniche che sono già state usate in passato con grande successo. Anni fa, per quanto riguarda la birra e la cioccolata, c’erano state discussioni simili in materia di tradizioni, valori, interessi dei fornitori delle materie prime e di grandi e piccoli produttori; alla fine di tali discussioni, raggiungemmo un compromesso molto simile a quello raggiunto dall’onorevole Schnellhardt con il Consiglio. Per questo motivo, chiederei a tutti i san Tommaso qui presenti di riconsiderare il compromesso e di offrire il proprio appoggio, se possibile.</p>
    </intervention>
    <intervention id="1-102" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE. – Signor Presidente, il gruppo socialista sosterrà il compromesso del trilogo e tutti i suoi elementi, secondo le indicazioni che ci sono state fornite dal relatore, onorevole Schnellhardt. Desidero ringraziarlo per il suo intenso lavoro e, come ha già fatto l’onorevole Titley, per la sua pazienza, perché questo è diventato un dossier assai complesso che ha provocato un rapido aumento della temperatura in Aula.</p>
      <p sl="en">Siamo favorevoli a questo compromesso perché vogliamo che il settore europeo delle bevande spiritose offra ai propri consumatori prodotti di alta qualità, e vogliamo proteggere la nostra industria sui mercati mondiali. Non vogliamo però che questa legislazione consenta alla produzione di un paese di conquistare una posizione vantaggiosa rispetto alla produzione di un altro paese. Non è questo l’obiettivo della legislazione. C’è spazio per tutti i produttori europei, purché soddisfino alti standard qualitativi.</p>
      <p sl="en">Questo mi porta al compromesso sulla vodka, che a mio avviso è molto valido. Per quale motivo? Perché, come ha dichiarato l’onorevole Schnellhardt, per la prima volta si riconosce che i produttori tradizionali che utilizzano cereali e patate hanno diritto a un posto speciale. Ma, al contempo, esso consente agli altri produttori che fabbricano vodka da lunga data di continuare a commercializzare i propri prodotti sul mercato europeo – e la loro produzione sarà etichettata.</p>
      <p sl="en">La prospettiva implicita in alcuni emendamenti, che intendono escludere dal mercato alcuni produttori europei, è inaccettabile, e non sarebbe mai accolta dalla maggioranza di questa Assemblea, né dalla maggioranza dei membri del Consiglio. Tutti devono lavorare in uno spirito di compromesso, e nelle proposte che sono state presentate c’è qualcosa di accettabile per tutti.</p>
      <p sl="en">Dobbiamo guardare ai fatti. Non è vero che il compromesso sulla vodka consentirebbe la produzione di vodka, per esempio, con prodotti animali di scarto – notizia che è stata fatta nuovamente circolare in Assemblea quest’oggi. Non è vero; per fabbricare vodka si utilizzano prodotti agricoli di alta qualità.</p>
      <p sl="en">Sempre in merito alla vodka, vorrei rivolgere un’osservazione ai conservatori britannici. A quanto mi risulta dal comunicato stampa che essi hanno rilasciato la scorsa settimana, in questo momento essi sono contrari al compromesso e hanno accusato i laburisti di voler svendere l’industria britannica della vodka. Si tratta di una questione essenziale per l’occupazione in Europa nonché per l’industria delle bevande – che occupa 60 000 persone – e gode del sostegno dell’industria britannica, dei produttori di vodka europei e dei produttori di altre bevande. Alcuni colleghi sembrano sorpresi. Spero che riusciremo a chiarire questo punto, perché ho qui con me il comunicato stampa.</p>
      <p sl="en">Per concludere, la questione non riguarda solo la vodka, ma tutte le bevande di alta qualità. Molti colleghi di diversi paesi hanno parlato con l’onorevole Schnellhardt, con me e con altri colleghi e hanno richiesto alcune modifiche in considerazione della loro produzione tradizionale. Tali richieste sono state soddisfatte. Il Consiglio e la Commissione si sono dimostrati molto disponibili e mi auguro che domani, dopo che – come ha detto l’onorevole Titley – saranno passati 18 anni da quando abbiamo fatto i primi tentativi per introdurre questa legislazione, riusciremo a farlo e a proteggere così i posti di lavoro europei.</p>
    </intervention>
    <intervention id="1-103" speaker_id="4501" name="Jules MAATEN" is_mep="True" mode="spoken" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">a nome del gruppo ALDE . – Signor Presidente, la discussione sulla relazione Schnellhardt è stata presa in ostaggio dalla discussione sulla vodka; è un peccato, giacché si tratta di una relazione che affronta in maniera esaustiva molti settori cruciali per l’Europa e per quest’industria europea. Per questo motivo vorrei affrontare alcuni degli altri punti in discussione.</p>
      <p sl="nl">La principale preoccupazione della direttiva, naturalmente, è quella di garantire la qualità dell’industria europea delle bevande. Essa inoltre offre una precisa immagine dell’Europa, poiché in ogni parte del mondo si trovano bevande europee, distillate in Europa, disponibili in diverse forme e dimensioni, e ovunque si riconosce la qualità dei prodotti europei. Questo è importante in una situazione in cui l’immagine dell’Europa non è sempre positiva, perché in questo settore l’Europa eccelle. Il relatore è riuscito quindi a rafforzare questo elemento, più nella relazione originaria, va detto, che nel compromesso raggiunto alla fine con il Consiglio. A mio avviso, si tratta di una notevole conquista che dovremmo tenerci stretta.</p>
      <p sl="nl">La distillazione è un’attività di alto artigianato, in cui si esprime la tradizione. Chiunque abbia visitato una distilleria – e io stesso di recente ho visitato alcune distillerie di gin nel mio paese – potrà rendersi conto che si tratta di un’attività artigianale, o anzi di un’arte grazie alla quale la fabbricazione di questi prodotti è accurata e conserva la qualità in ogni momento. Questo è senza dubbio l’elemento più importante della relazione. Invece di aggiungere zucchero o sostanze aromatizzanti a caso, disponiamo adesso di chiare definizioni per queste bevande, definizioni molto rigorose, anche in seguito alla richiesta del settore. In tal modo i consumatori ricevono valide informazioni sul prodotto, sanno che cosa stanno acquistando e possono essere certi di ricevere un prodotto di qualità. La direttiva inoltre consente all’industria europea delle bevande, proprio grazie alla sua qualità, di mantenere la propria competitività.</p>
      <p sl="nl">La direttiva inoltre offre una precisa immagine dell’Europa, anche in relazione all’origine regionale di molte di queste bevande. Da questo punto di vista, questa direttiva è simile a un microcosmo dell’Unione europea, giacché dimostra la diversità dell’Unione europea e contemporaneamente la possibilità di rimanere tutti europei senza abbandonare tale diversità. Anche questo, a mio avviso, è molto importante.</p>
      <p sl="nl">Affronterò adesso brevemente la questione della vodka, su cui il relatore ha cercato di raggiungere un compromesso che ha goduto del mio incondizionato sostegno nel corso della discussione. A mio avviso, egli ha fatto il coraggioso, e assai equilibrato, tentativo di trovare un valido compromesso tra le vecchie industrie della vodka dell’Unione europea, che esistevano quando la definizione è stata elaborata – ancora prima che la Svezia, la Finlandia, la Polonia e tutti gli altri paesi si unissero all’Unione – e gli Stati membri più recenti.</p>
      <p sl="nl">Nonostante questo, gran parte del mio gruppo è favorevole a una definizione della vodka assai più rigorosa, e devo dire che le argomentazioni avanzate sono valide. E’ perciò positivo che il tema sia in discussione, per poterlo sviscerare nei dettagli. In primo luogo, per quanto riguarda le informazioni dei consumatori, il mio gruppo ritiene che ogni consumatore debba poter essere certo che la vodka sia fabbricata a partire da patate o cereali – questi sono i due ingredienti essenziali – e forse dalla barbabietola da zucchero. Secondo l’opinione della maggioranza del mio gruppo, i consumatori devono poter dare tutto questo per scontato.</p>
      <p sl="nl">Ma la questione è assai più ampia, perché non si tratta soltanto del prodotto. Qui si discute dell’individualità e dell’identità dei paesi in cui esso viene fabbricato. Dopo tutto, quale sarebbe stata la nostra reazione se questa discussione con quei paesi si fosse tenuta prima? Avremmo forse detto: “per garantire informazioni ai consumatori, è altresì possibile introdurre sul mercato cognac prodotto a partire da patate o whisky fatto con l’uva”? Certamente no, non lo avremmo mai fatto, e il mio gruppo vuole che siamo coerenti anche nel caso della vodka. Mi sembra un’argomentazione convincente.</p>
      <p sl="nl">Vorrei che raggiungessimo un accordo in prima lettura. Apprezzo che si discuta del problema e, da questo punto di vista, sostengo l’emendamento del mio gruppo.</p>
    </intervention>
    <intervention id="1-104" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo UEN. – Signor Presidente, in merito alla proposta di regolamento relativo alle bevande spiritose sono state sollevate varie obiezioni.</p>
      <p sl="pl">Prima di tutto, l’ampliamento della definizione di vodka, fino a includere le bevande spiritose prodotte a partire da materie prime diverse da quelle usate tradizionalmente, viola la legge ed è pericoloso per gli interessi economici degli attuali produttori e consumatori di vodka.</p>
      <p sl="pl">In secondo luogo, in seguito ai cambiamenti proposti, ancora una volta gli sconfitti saranno i nuovi Stati membri. La Polonia, che è uno dei principali produttori mondiali di vodka, sarà particolarmente colpita.</p>
      <p sl="pl">In terzo luogo, questa misura sarà l’ennesimo colpo inflitto ai produttori di cereali, patate e barbabietole, che non avranno la benché minima possibilità di compensare le proprie perdite con altre colture.</p>
      <p sl="pl">In quarto luogo, “vodka” è un nome commerciale, legato a un prodotto specifico fabbricato secondo una specifica ricetta e con specifici ingredienti, ossia grano, patate e melasse di barbabietola. Qualsiasi prodotto ottenuto a partire da altre materie prime sarà un prodotto diverso, quindi non potrà essere etichettato come “vodka”, e dovrà avere un proprio nome distinto.</p>
    </intervention>
    <intervention id="1-105" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE. – Signor Presidente, innanzi tutto desidero ringraziare l’onorevole Schnellhardt per la relazione di cui ora disponiamo, che ha richiesto moltissima pazienza. In effetti siamo stati estremamente pazienti con i lobbisti dell’industria delle bevande spiritose. Sarà un grande sollievo sbarazzarsi di loro!</p>
      <p sl="sv">Questo pacchetto riguarda il modo in cui noi politici regolamentiamo i vantaggi di vendita attraverso il marchio di origine e simili misure. Detto questo, credo tuttavia che anche nel caso delle acquaviti – che di per sé non sono certo prodotti utili che i politici dovrebbero incoraggiare – il marchio di origine e simili misure possano svolgere un ruolo significativo nella difesa dei modelli locali di produzione dalla concorrenza sleale.</p>
      <p sl="sv">Finora, nel corso della discussione abbiamo dimenticato di parlare del lavoro che abbiamo svolto per ridurre il tenore di zuccheri presente nelle acquaviti e l’utilizzo di coloranti e aromatizzanti sintetici. Anche questo è un obiettivo importante del compromesso: produrre una minore quantità di acquaviti sintetiche.</p>
      <p sl="sv">Passiamo ora alla vodka. Tra l’altro, ho presentato un emendamento, il numero 149, con cui si vuole evitare l’edulcorazione di tutti i tipi di acquavite tradizionalmente non edulcorati. Torniamo però alla vodka. Nel compromesso che è stato raggiunto si afferma che grano e patate sono la base della vodka, e che il prodotto dev’essere conformemente etichettato qualora si ottenga a partire da materie prime diverse. Se i produttori cominciassero a imbrogliare per quanto riguarda l’etichettatura e cercassero di aggirare il problema, vendendo vodka non tradizionale come vodka comune, dovremo tornare sulla questione, giacché questo non è previsto. Se la vodka viene prodotta a partire da materie prime diverse da grano o patate, l’etichetta sulla bottiglia deve indicarlo chiaramente.</p>
      <p sl="sv">La barbabietola da zucchero è stata aggiunta negli emendamenti per offrire maggiore tutela alla vodka. Nel mio paese non abbiamo l’abitudine di produrre vodka a partire dalla barbabietola da zucchero. Perché dunque dovrei sostenere emendamenti che aggiungono la barbabietola da zucchero mettendola alla pari del grano e delle patate? Per questo voterò contro tali emendamenti.</p>
    </intervention>
    <intervention id="1-106" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL . – Onorevoli colleghi, prima di tutto vorrei ringraziare l’onorevole Schnellhardt per i mirabili sforzi spesi nella stesura di questa relazione. Nonostante le iniziali difficoltà, egli è riuscito a trovare un equilibrio e a raggiungere un compromesso, sia in termini di tecnologia che per quanto riguarda i vari interessi nazionali. Vorrei mettere in evidenza due punti, il primo dei quali riguarda la definizione della vodka.</p>
      <p sl="cs">Nel corso dei lavori svolti in seno alla commissione per l’ambiente, la sanità pubblica e la sicurezza alimentare, ho già dichiarato che non avremmo ceduto alle pressioni esercitate dai cosiddetti produttori tradizionali. Sono fermamente convinto che non sia del tutto valida l’argomentazione, cui si ricorre così frequentemente, secondo la quale si dovrebbe applicare alla vodka la stessa precisa definizione delle materie prime utilizzabili che vale per il whisky e il rum. Dopo tutto, la tecnologia di produzione della vodka è completamente diversa. Ritengo quindi che l’attuale definizione della vodka sia del tutto idonea e sufficiente. Per quanto riguarda la situazione attuale e le opinioni dei produttori tradizionali, ritengo che la definizione del compromesso al punto 145 della relazione potrebbe essere una soluzione, e in qualità di relatore ombra raccomando che almeno alcuni colleghi del mio gruppo la sostengano.</p>
      <p sl="cs">Non posso certo finire senza ricordare la definizione di slivovice , un tema che sta a cuore alla Repubblica ceca. L’onorevole Schnellhardt sa bene che c’è stata una svista tecnica, e che la commissione per l’ambiente …</p>
      <a text="(Il Presidente interrompe l’oratore)"/>
    </intervention>
    <intervention id="1-107" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM . – Signor Presidente, le mie più vive congratulazioni all’onorevole Schnellhardt per il compromesso che ci è stato presentato. Il processo è stato piuttosto lungo, ma grazie a questo risultato vi sono buone probabilità di un accordo in prima lettura.</p>
      <p sl="nl">Sono lieto che sia stato accolto il punto da me sollevato durante la discussione in seno alla commissione per l’ambiente, la sanità pubblica e la sicurezza alimentare: riguarda la clausola ambigua con la quale si dà l’impressione che l’etichetta indichi un’età specifica. Constato con piacere che tale clausola è stata rimossa perché, in tal modo, il gin olandese vecchio e giovane continua a essere tutelato. Per il gin questa indicazione si riferisce al metodo di preparazione del liquore e non alla sua età.</p>
      <p sl="nl">Concludo con qualche parola sulla vodka. Da olandese, non uso bere molta vodka, ma solidarizzo con i colleghi dell’Europa orientale. Per questo motivo ho deciso di sostenere la definizione della vodka che consente di usare come materie prime solo patate, cereali e barbabietola da zucchero. Rispondendo all’invito del relatore, dedicherò a questo punto una riflessione più approfondita.</p>
    </intervention>
    <intervention id="1-108" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">a nome del gruppo ITS . – Signor Presidente, constato con soddisfazione che la nostra attuale discussione in questa sede sull’etichettatura, le denominazioni d’origine e la produzione di bevande spiritose si basa su un valido compromesso che è evidentemente adatto a preservare le tradizioni e i tipici metodi nazionali utilizzati in Europa per produrre bevande spiritose.</p>
      <p sl="de">Vorrei fare tuttavia alcune osservazioni su un problema collaterale. E’ diminuita l’età a cui si comincia a fumare e a bere alcol. Per quanto riguarda il fumo, l’Unione europea ha già intrapreso un’azione comune e ha lanciato campagne volte a rafforzare l’autostima dei giovani. Credo che sia giunto il momento di fare la stessa cosa per l’alcol. Il nome da attribuire a una bevanda è probabilmente di importanza secondaria nel caso dei giovani consumatori, e presumibilmente non cambierà in alcun modo l’entità del problema. Per esempio, l’unico effetto dell’introduzione di un’imposta speciale sugli alcopop è stato quello di promuovere il consumo di birra e di bevande premiscelate a base di vino, il che spiegherebbe il motivo per cui non si è registrato alcun calo nel numero di giovani che cadono in coma per eccesso di alcol.</p>
      <p sl="de">E’ probabile che i giovani non bevano più di prima; i motivi che spiegano il consumo di alcol non sono cambiati. Sono invece importanti la disgregazione di strutture sociali come la famiglia tradizionale, il crescente isolamento dei giovani davanti alla televisione o allo schermo di un computer e spesso la mancanza di alternative.</p>
      <p sl="de">La produzione di alta qualità di bevande spiritose in tutta Europa è una questione importante. D’altro canto però non vi sono dubbi sul fatto che la protezione dei giovani dai problemi correlati sia altrettanto importante.</p>
    </intervention>
    <intervention id="1-109" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Per cominciare, consentitemi di ringraziare il relatore, onorevole Schnellhardt, per il suo lavoro in questo campo. Vorrei anche lodare l’opera svolta da numerosi deputati polacchi per la stesura di emendamenti volti a proteggere la tradizione della vodka, che da lungo tempo è una specialità dei paesi dell’est europeo. Tali emendamenti avevano anche l’obiettivo di tutelare i metodi di produzione tradizionali, che risalgono al quindicesimo secolo, e che dovrebbero essere utilizzati secondo le tradizioni dei paesi che per primi hanno cominciato a produrre tali bevande.</p>
      <p sl="sk">Il principale pomo della discordia di questa relazione è la definizione di vodka, ossia degli ingredienti che la bevanda deve contenere per essere chiamata vodka. Nel corso dei secoli, nei paesi dell’est europeo la vodka è stata definita un’acquavite prodotta a partire da grano, patate o melasse di barbabietola da zucchero. Per ribadire questo punto, dal momento che la vodka è una specialità dei paesi dell’Europa orientale, più che di quella occidentale, chiedo ai colleghi degli altri paesi di rispettare la definizione e di non ampliarla per includervi acquaviti aromatizzate al limone, eccetera. Queste e altre acquaviti che sono specialità di altri paesi hanno bisogno di un’altra designazione, soprattutto per non ingannare gli acquirenti.</p>
    </intervention>
    <intervention id="1-110" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Gli Stati membri sono legittimamente orgogliosi del fatto che metodi di produzione e trasformazione di materie prime, da applicarsi a designazioni tradizionali come quelle del cognac , dello champagne , del whisky scozzese, del rum, del porto, eccetera, vengano rispettati, riconosciuti e tutelati. Si tratta di termini convenzionali, ed è perciò naturale che i produttori abbiano definizioni chiare per i processi tecnologici utilizzati nella produzione e, ugualmente, per le principali materie prime.</p>
      <p sl="sk">E’ ovvio quindi che i produttori dei tradizionali paesi d’origine tutelino gelosamente e attentamente tali definizioni. Per questo motivo, i produttori slovacchi, per esempio, hanno dovuto sostituire la parola “rum” con una diversa designazione perché la bevanda slovacca non era fatta con zucchero di canna utilizzando il metodo originale. In altre parole, i produttori dei nuovi Stati membri hanno pagato il proprio tributo all’armonizzazione molto tempo fa. Adesso ci troviamo in una situazione per cui sono soprattutto i 15 Stati membri dell’Unione europea a dover dimostrare di sapersi comportare in modo equo e adeguato, e di rispettare gli stessi requisiti che in passato sono stati imposti a noi. Il problema discusso in questa sede riguarda la vodka. All’improvviso si vuole introdurre una definizione tale da designare la vodka come un’acquavite di seconda o terza categoria fatta di banane e altra frutta.</p>
      <p sl="sk">I consumatori quindi verranno indotti a credere di bere vodka, e smetteranno di acquistare il prodotto genuino, danneggiando i produttori onesti che seguono la tradizione e producono la vodka esclusivamente con le materie prime opportune. Onorevoli colleghi, in Finlandia, Polonia, Slovacchia, Repubblica ceca e in tutti gli altri paesi scandinavi, per tradizione, la denominazione di vodka può essere concessa soltanto ed esclusivamente a un prodotto ottenuto a partire dal grano o dalle patate. Vi chiedo quindi di tenerne conto e di aderire a tali argomentazioni durante la votazione.</p>
    </intervention>
    <intervention id="1-111" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onorevoli colleghi, quando discutiamo la relazione sull’etichettatura dell’alcol, dobbiamo tener conto non soltanto degli aspetti tecnici e della necessità di garantire la trasparenza del mercato europeo, ma anche del fatto che la produzione e il consumo di alcol sono spesso legati alle tradizioni e agli usi locali. La legislazione europea quindi non deve in alcun modo limitare tali usi e tradizioni, e certamente non deve proibirli.</p>
      <p sl="cs">Nel mio paese, la Repubblica ceca, lo slivovice è una delle bevande tradizionali. Il perpetuarsi dei tradizionali metodi di produzione dello slivovice viene garantito dai Trattati di adesione del paese all’Unione europea e quindi non dev’essere messo a repentaglio, certamente non dalla commissione per l’ambiente, la sanità pubblica e la sicurezza alimentare. Onorevoli deputati, vi invito quindi a sostenere l’emendamento n. 144 che sarà votato domani, e a correggere l’errore che riscontriamo nella relazione. Vi prego di offrire il vostro appoggio a questa tradizione, il cui risultato non è soltanto una bevanda ceca e morava, ma anche una straordinaria bevanda europea.</p>
    </intervention>
    <intervention id="1-112" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">Signor Presidente, onorevoli colleghi, ci sono due motivi per cui è importante preservare la definizione tradizionale della vodka: l’aspetto regionale, che è storicamente importante, e gli interessi dei consumatori.</p>
      <p sl="sv">Nei paesi nordici e in molti dei nuovi Stati membri dell’Unione europea vantiamo una ricca storia e una lunga tradizione di produzione della vodka che affondano le proprie radici nel mondo slavo, per cui l’alcol è prodotto a partire dalle patate e dal grano.</p>
      <p sl="sv">Lo champagne e il cognac hanno una rigorosa definizione. Dev’essere possibile applicare alla vodka – l’acquavite prodotta a partire dal grano o dalle patate – la stessa norma.</p>
      <p sl="sv">Se nessuno sa che cosa sia la vodka, non è possibile fare scelte informate. I consumatori hanno il diritto di aspettarsi che la vodka si basi su certi ingredienti, così come noi tutti ci aspettiamo che il vino venga prodotto con l’uva e il gin con bacche di ginepro. Se concordiamo sul fatto che qualsiasi bevanda alcolica prodotta, per esempio, a partire da banane o uva possa essere chiamata vodka, il consumatore saprà che …</p>
      <a text="(Il Presidente interrompe l’oratore)"/>
    </intervention>
    <intervention id="1-113" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">Signor Presidente, oggi, dopo molti mesi di lavoro e di vivaci discussioni che hanno coinvolto i rappresentanti dei produttori di alcol e materie prime, nonché dei distributori e dei consumatori, stiamo finalmente discutendo la relazione Schnellhardt. Purtroppo, le soluzioni proposte da questa relazione sono state criticate da tutti e non soddisfano nessuno.</p>
      <p sl="pl">I prodotti sono stati artificiosamente divisi in tre categorie, per cui la categoria della vodka non contiene alcuna vodka. Questo gruppo annovera invece brandy , whisky , rum, acquaviti, e vi si potrebbero facilmente includere anche la nostra vodka di contrabbando o distillata clandestinamente. La suddivisione dei vari tipi di alcol secondo nomi specifici dà l’impressione di trovarsi di fronte a una forma di pubblicità subliminale piuttosto che al tentativo di individuare una soluzione al problema, che viene affrontato in maniera del tutto illogica. Di conseguenza, e nonostante le mie intenzioni e i miei desideri più sinceri, devo schierarmi con i dissenzienti di quest’Assemblea e votare contro la relazione.</p>
    </intervention>
    <intervention id="1-114" speaker_id="2338" name="Ian HUDGHTON" is_mep="True" mode="spoken" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Signor Presidente, come deputato scozzese al Parlamento europeo, sono ovviamente interessato a qualsiasi regolamento che riguardi il whisky . Comunque abbiamo anche altre bevande nazionali, e quindi un rilevante interesse economico per la distillazione e l’imbottigliamento della vodka e del gin. Le discussioni a cui ho preso parte in seno alla commissione per il mercato interno e la protezione dei consumatori sono state interessanti, talvolta accese, e mi sono battuto per ottenere una definizione flessibile di “vodka”.</p>
      <p sl="en">Secondo alcuni, le bevande spiritose dovrebbero essere trattate tutte alla stessa stregua, ma la vodka e il whisky non sono uguali, e questo deve risultare dalla proposta. Per tradizione, la vodka viene prodotta con ingredienti diversi in zone diverse; il whisky scozzese, al contrario, è un prodotto di tradizione ormai plurisecolare. Il primo riferimento al whisky scozzese in Scozia è stato individuato negli archivi dello Scacchiere del 1494-95. Le prime tasse furono imposte nel 1644.</p>
      <p sl="en">Per tradizione il sapore di alcune bevande spiritose viene rettificato con lo zucchero. Ciò non avviene per il whisky scozzese, e questo regolamento non deve consentire che ciò accada. La protezione della denominazione “whisky scozzese” e di altri metodi di produzione protetti da denominazione geografica è estremamente importante per la Scozia, per ovvi motivi. Nei documenti tecnici si devono ancora definire alcuni dettagli, e mi auguro che ciò avvenga quanto prima.</p>
      <p sl="en">Tuttavia, sono disposto ad accettare questo compromesso che è stato raggiunto in prima lettura dopo lunghe e accese discussioni; nello spirito di tale compromesso mi auguro che domani l’Assemblea dia voto favorevole.</p>
    </intervention>
    <intervention id="1-115" speaker_id="37008" name="Jens HOLM" is_mep="True" mode="spoken" nationality="Sweden" birth_date="18-04-1971" birth_place="Sundsvall" p_group="Confederal Group of the European United Left - Nordic Green Left" m_state="SE">
      <p sl="sv">Stiamo per adottare una definizione della vodka. La mia domanda è: per quale ragione? In qualità di membro della commissione per l’ambiente, la sanità pubblica e la sicurezza alimentare, non intendo dedicare tutto il mio tempo e le mie energie alla definizione dei diversi tipi di acquavite, ma piuttosto al miglioramento dell’ambiente e della sanità pubblica.</p>
      <p sl="sv">La sanità pubblica è esposta a una minaccia reale. L’Europa è certamente il continente in cui si osserva il maggior consumo d’alcol al mondo. Da quando il mio paese, la Svezia, è entrato a far parte dell’Unione europea il consumo ha registrato un aumento superiore al 30 per cento.</p>
      <p sl="sv">Una definizione approvata dall’Unione europea riuscirà soltanto a descrivere la vodka come un oggetto del desiderio. Non lo è. La vodka è un tipo di alcol, pericoloso se viene assunto in quantità eccessiva. Se una definizione della vodka è davvero necessaria, non può occuparsene il settore stesso?</p>
      <p sl="sv">Con tutto il dovuto rispetto per il relatore, onorevole Schnellhardt, il problema della definizione della vodka dovrebbe essere rinviato al luogo in cui se ne produce la maggiore quantità, e dove i produttori possono sedersi intorno a un tavolo ed elaborare tutte le definizioni che vogliono. Noi politici abbiamo altro da fare.</p>
    </intervention>
    <intervention id="1-116" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, metterò da parte il testo che avevo preparato, per rispondere ad alcuni colleghi che sono intervenuti nel corso della discussione. L’onorevole McAvan ritiene che questo provvedimento miri a proteggere i posti di lavoro, ma nella misura in cui esso proibisce o limita l’utilizzo della parola “vodka” per i marchi esistenti e i produttori attualmente operativi, probabilmente avrà l’effetto contrario.</p>
      <p sl="en">L’onorevole Maaten ci ha chiesto se non abbiamo mai constatato che la distillazione è un’attività artigianale. Ebbene sì, onorevole Maaten; ho lavorato nel settore per diversi anni, e posso dirle che una distilleria di whisky di malto è un’attività artigianale, mentre una distilleria di vodka o di whisky di grano è un processo industriale, e il processo di produzione della vodka produce alcool puro, sia che si faccia con lo zucchero, sia che si faccia con le patate o con qualsiasi altra cosa.</p>
      <p sl="en">Tutto questo parlare della protezione dei consumatori è assurdo. Il prodotto è identico, e il motivo per cui non dobbiamo confrontare la vodka con il whisky – o con il brandy , come è stato giustamente sottolineato dal collega che siede nell’altro settore dell’Aula – è che in questi prodotti gli ingredienti alterano considerevolmente il sapore. Il whisky è tale soltanto se è prodotto nel modo opportuno, mentre la vodka si basa su alcool puro.</p>
      <p sl="en">Consentitemi di fare un’osservazione di carattere generale; non dobbiamo cercare di cambiare i tradizionali significati delle parole a forza di leggi. In questo caso, tuttavia, il compromesso proposto dal relatore sembra il miglior risultato possibile, quindi presumo che dovremo sostenerlo, seppur a malincuore. Come spesso avviene nell’Unione europea, dobbiamo cercare di sfruttare al meglio i pochi aspetti positivi di una situazione tutt’altro che soddisfacente.</p>
    </intervention>
    <intervention id="1-117" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">Signor Presidente, come ha ricordato l’onorevole Helmer, e per fugare ogni eventuale dubbio, i conservatori britannici sono favorevoli all’emendamento sulla vodka presentato dall’onorevole Schnellhardt. Apparentemente i nostri colleghi scandinavi e polacchi contano sulla vecchia argomentazione per cui la vodka sarebbe equiparabile al whisky .</p>
      <p sl="en">Questa sera ho sentito qualcuno in Aula affermare che potremmo trovarci in una situazione in cui il whisky verrebbe prodotto con l’uva. Devo dire che simili affermazioni sono del tutto false. Stiamo cercando di definire questi prodotti per il bene dei consumatori, e per garantire così che il contenuto della bottiglia sia conforme alle loro aspettative in fatto di qualità del whisky o della vodka. Come qualunque distillatore potrebbe dirvi, se la distillazione avviene a più basso titolo alcolometrico, il prodotto della distillazione avrà un gusto più intenso. Bevande spiritose come il whisky vengono distillate a basso titolo alcolometrico e il loro gusto proviene dalla materia prima. Altre acquaviti come la vodka vengono distillate ad alto titolo alcolometrico, e possono anche essere filtrate attraverso il carbone di legna per eliminare il gusto delle materie prime.</p>
      <p sl="en">I nostri colleghi nordici e i loro alleati stanno cercando di averla vinta in ogni caso. Ci chiedono di definire un prodotto non in riferimento alle sue caratteristiche o in riferimento a ciò che il consumatore si aspetta, ma in relazione alle materie prime che i loro produttori utilizzano attualmente. E’ interessante notare che essi non hanno cercato di includere il solfito esausto, che era la principale materia prima utilizzata in Svezia negli anni ’20, né mele, carbone o rape gialle, che in passato venivano usate in Polonia. Il Parlamento non dovrebbe occuparsi della definizione dei prodotti al fine di escludere i produttori dal mercato e alterare la concorrenza. Dobbiamo proteggere i consumatori, ed è per questo motivo che sosteniamo l’approccio adottato dal dottor Schnellhardt, che evita restrizioni artificiose alla produzione, garantendo al contempo un’adeguata informazione dei consumatori.</p>
    </intervention>
    <intervention id="1-118" speaker_id="28318" name="Emanuel Jardim FERNANDES" is_mep="True" mode="spoken" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">Signor Presidente, signora Commissario, onorevoli colleghi, mi congratulo con l’onorevole Schnellhardt per la sua eccellente relazione ed esprimo il mio più sentito apprezzamento per tutti coloro che hanno contribuito a migliorare la proposta della Commissione sull’aggiornamento della legislazione applicabile alle bevande spiritose, al fine di chiarire, semplificare e facilitare l’attuazione del testo, sia per le imprese che per i consumatori, i quali hanno bisogno di maggiori e migliori informazioni per fare scelte informate.</p>
      <p sl="pt">I due regolamenti attualmente applicabili devono essere riuniti in un unico regolamento, per semplificare la legge e adottare una chiara politica sulle bevande spiritose. I regolamenti dovranno essere adeguati ai nuovi requisiti OMC, e sarà necessario definire i criteri per il riconoscimento delle nuove indicazioni geografiche.</p>
      <p sl="pt">Per concludere, vorrei dire che il nuovo regolamento, grazie agli apporti del Parlamento che mi auguro saranno adottati, servirà ad allargare il riconoscimento internazionale delle bevande che rafforzano l’identità di molte regioni europee; in particolare – mi sia consentito dirlo – esso contribuirà a valorizzare il rum europeo, soprattutto dei territori d’oltremare e di Madeira, consentendo ai promotori …</p>
      <a text="(Il Presidente interrompe l’oratore)"/>
    </intervention>
    <intervention id="1-119" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, i francesi accetterebbero l’idea di uno champagne fatto con le prugne? E i britannici apprezzerebbero la possibilità di fabbricare gin con le albicocche e whisky con le pesche? Ovviamente no: sarebbe una vera eresia. Non mi sorprende quindi che polacchi, lituani, lettoni, estoni, svedesi, finlandesi e danesi non vogliano riconoscere come vodka i prodotti di scarto ottenuti dalla produzione del vino, del whisky o del gin.</p>
      <p sl="pl">Chiamiamo le cose con il loro nome. E’ giusto che il Parlamento europeo sia ostaggio di potenti lobby che rappresentano i produttori di alcol dell’Europa meridionale o del Regno Unito? Vogliamo che l’opinione pubblica dei nostri paesi pensi che questo Parlamento serve da cinghia di trasmissione per le lobby economiche di vari paesi e settori? Se vogliamo evitarlo, rifiutiamo questa ampia e ridicola definizione della vodka.</p>
    </intervention>
    <intervention id="1-120" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, signora Commissario, per cominciare desidero ringraziare l’onorevole Schnellhardt per la sua ottima relazione. Credo che egli abbia davvero raggiunto un valido compromesso che noi tutti dovremmo sostenere domani.</p>
      <p sl="de">Dobbiamo ricordare che questa non è una discussione tra vecchi e nuovi Stati membri, né tra alcol buono e cattivo, e neppure tra capitale e forza lavoro. Si tratta piuttosto di realizzare una nuova versione del regolamento sulle bevande spiritose per adeguarlo all’attuale situazione. Ciò significa che vogliamo offrire ai nostri consumatori prodotti buoni e correttamente etichettati.</p>
      <p sl="de">Se adesso riducessimo la discussione alla questione della vodka, dovremmo chiederci in primo luogo se questo abbia senso e, in secondo luogo, che cosa stia alla base di tutto ciò.</p>
      <p sl="de">E’ molto presuntuoso, tuttavia, affermare che, se l’alcol viene distillato al punto di perdere tutto il sapore, l’origine della materia prima è cruciale per la designazione del prodotto. Sarebbe quindi opportuno adeguarsi semplicemente allo stato di cose che prevale in Europa – e quindi accettare che la vodka venga prodotta ovunque, anche se il suo paese d’origine è la Polonia – piuttosto che gettare il bambino con l’acqua sporca.</p>
      <p sl="de">Abbiamo ottenuto risultati importanti, e non possiamo dimenticarcene. Abbiamo migliorato la protezione dei consumatori, e abbiamo altresì, per esempio, consentito una più adeguata etichettatura dei prodotti tradizionali. Per questo motivo sono quindi convinto della bontà di questo compromesso. Ringrazio ancora una volta l’onorevole Schnellhardt; domani noi tutti dovremmo sostenere la sua relazione.</p>
    </intervention>
    <intervention id="1-121" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signor Presidente, anch’io desidero congratularmi con il relatore. Grazie al compromesso che è stato raggiunto, in futuro le bevande spiritose saranno meno sintetiche, e quindi la loro qualità sarà migliore. Il compromesso inoltre tiene conto degli interessi nazionali: da austriaca, ovviamente lo Jagatee mi sta particolarmente a cuore.</p>
      <p sl="de">Nessuno in quest’Assemblea può sottrarsi alla discussione sulla definizione della vodka. Non capisco perché molti deputati si comportino come se finora non ci fosse stata alcuna definizione per la vodka, e al termine “vodka” adesso si attribuisse un significato troppo ampio. E’ vero il contrario. L’Unione europea dispone già di una definizione di vodka e il compromesso del Parlamento, di cui il relatore è il principale responsabile, tende a essere accomodante nei confronti dei tradizionali produttori di vodka – come se la questione interessasse solo alcuni paesi, e questo, come abbiamo sentito oggi, non corrisponde a verità. L’Assemblea dovrà ricordarsene durante le votazioni di domani.</p>
    </intervention>
    <intervention id="1-122" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signor Presidente, onorevoli colleghi, dal 1989, quando fu introdotta la definizione e l’etichettatura delle bevande alcoliche, a oggi, molte cose sono cambiate. Alcuni paesi, tradizionali produttori di acquaviti, sono divenuti membri dell’Unione europea; prima la Svezia e la Finlandia, adesso i paesi del penultimo allargamento – gli Stati baltici e la Polonia. Il nome vodka e i metodi tradizionali per produrla derivano dal nord.</p>
      <p sl="lt">Per tradizione la vodka è sempre stata prodotta a partire dal grano; in alcuni luoghi si fa anche con le patate e le barbabietole da zucchero. Adesso che i tradizionali paesi produttori di vodka sono diventati membri dell’Unione europea, vorremmo che le bevande spiritose prodotte con il grano, le patate e le barbabietole da zucchero venissero chiamate vodka ed etichettate come tali.</p>
      <p sl="lt">Il consumatore deve sapere che cos’è il whisky e con che cosa viene fatto; il consumatore ha il diritto di acquistare un prodotto fatto secondo le ricette originali e gli ingredienti tradizionali.</p>
      <p sl="lt">Se questo vale per il whisky , perché non può valere per la vodka? Invito i colleghi a votare per un equo compromesso: la vodka è tale soltanto se viene prodotta a partire da grano, patate e barbabietole da zucchero.</p>
    </intervention>
    <intervention id="1-123" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Signora Commissario, onorevoli colleghi, nell’ambito della discussione sull’etichettatura delle bevande alcoliche desidero informare l’Assemblea di un problema che è stato fatto passare in secondo piano dalla discussione sulla vodka, ma che ha un particolare significato per i cittadini della Repubblica ceca in termini economici, politici e culturali. Mi riferisco allo slivovice , una tradizionale bevanda alcolica morava prodotta con la frutta, solitamente le prugne. Questa bevanda è stata messa in pericolo dalla commissione per l’ambiente, la sanità pubblica e la sicurezza alimentare, che purtroppo ha interferito nella definizione, sancita dal Trattato di adesione della Repubblica ceca. Ritengo che ciò sia avvenuto per errore e non deliberatamente, ma si tratta comunque di un infelice esempio di interferenza politica.</p>
      <p sl="cs">Poiché gli errori vanno corretti, vi chiedo, onorevoli colleghi, di sostenere l’emendamento sullo slivovice , su cui ho lavorato insieme all’onorevole Horst Schnellhardt e in merito al quale quasi tutti i gruppi si sono detti d’accordo. Desidero ringraziare l’onorevole Schnellhardt per la sua disponibilità a raggiungere soluzioni che adeguerebbero la definizione dello slivovice a un modello che corrisponde alle sue tradizioni. Come gli scandinavi seguono da vicino gli sviluppi della vodka, per il popolo ceco è prioritario che lo slivovice continui a essere un’acquavite di pura frutta affinché il caratteristico aroma non venga alterato dall’aggiunta di diversi ingredienti.</p>
      <p sl="cs">Ultimo punto, ma non meno importante, dobbiamo ricordare la dimensione politica della questione, che non dev’essere trascurata e deriva dal fatto che la definizione di slivovice è entrata a far parte dei negoziati di adesione ed è stata sancita dal Trattato di adesione. La violazione di un Trattato di adesione certamente farebbe venir meno la fiducia tra le Istituzioni dell’Unione europea e lo Stato membro interessato, senza contare che darebbe adito a un pericoloso precedente il quale, in alcuni casi, potrebbe influire su altri Stati membri. Dal momento che i nostri cittadini seguono con apprensione il destino dello slivovice, i nostri legislatori dovrebbero mostrare altrettanto interesse. Mobilitiamoci dunque a favore dello slivovice adottando l’emendamento in questione.</p>
    </intervention>
    <intervention id="1-124" speaker_id="28373" name="Bogdan GOLIK" is_mep="True" mode="spoken" nationality="Poland" birth_date="19-03-1963" birth_place="Wrocław" p_group="Non" m_state="PL">
      <p sl="pl">Signor Presidente, sebbene la relazione sull’etichettatura delle bevande spiritose si occupi di più di 30 tipi diversi di bevande, vorrei concentrarmi sulla questione più controversa, ossia la definizione della vodka. L’attuale definizione vincolante della vodka è stata redatta molti anni prima che i principali produttori di vodka aderissero all’Unione europea. Grazie a loro, l’Unione europea è il terzo maggiore produttore di vodka al mondo. Il Parlamento deve quindi adottare una definizione di vodka che garantisca la reputazione e la posizione preminente sul mercato di questa bevanda spiritosa.</p>
      <p sl="pl">Se mantenessimo l’attuale definizione di vodka e ne consentissimo la produzione con materiale di scarto, abbasseremmo il livello qualitativo con un effetto negativo per la sua reputazione. Il nome commerciale “vodka” dev’essere riservato soltanto alla vodka prodotta con ingredienti tradizionali, ossia grano, patate e melasse di barbabietola da zucchero. Questa è stata la definizione adottata dalla commissione per l’agricoltura e lo sviluppo rurale del Parlamento. La vodka prodotta con ingredienti diversi da quelli usati tradizionalmente deve ricevere uno specifico nome commerciale, come “vodka non tradizionale”, “bevanda spiritosa simile alla vodka” o ancora “vodka non standard ”, e si devono indicare chiaramente nell’etichetta le materie prime utilizzate nella produzione. Altrimenti, non faremmo che ingannare noi stessi e i consumatori.</p>
      <p sl="pl">Per finire, vorrei cogliere l’occasione per invitarvi tutti alla manifestazione per la promozione degli alimenti biologici polacchi, durante la quale potrete assaggiare vini e prodotti alimentari polacchi, tra cui carni e salumi, succhi e vodka prodotta da grano e patate.</p>
    </intervention>
    <intervention id="1-125" speaker_id="4340" name="Margie SUDRE" is_mep="True" mode="spoken" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, abbiamo parlato molto di whisky e di vodka. Adesso vi parlerò del rum. All’interno dell’Unione europea, viene prodotto esclusivamente nei dipartimenti francesi d’oltremare e a Madeira. In tutta Europa, si registra un alto consumo di rum; esso viene importato da molti paesi terzi, e in primo luogo dai paesi ACP, che beneficiano di un trattamento particolare grazie all’accordo di Cotonou del 2000.</p>
      <p sl="fr">Il rum rappresenta uno dei principali prodotti d’esportazione dei dipartimenti d’oltremare. Nelle isole della Guadalupa, della Martinica e della Riunione, la filiera canna da zucchero-rum fornisce da sola più del 40 per cento del valore delle esportazioni e 40 000 posti di lavoro.</p>
      <p sl="fr">La definizione comunitaria del rum quindi rappresenta una posta in gioco molto importante. Per il rum dei dipartimenti d’oltremare francesi si tratta di ottenere una definizione che consenta di distinguerlo meglio dai suoi concorrenti dei paesi terzi, in particolare menzionando il rum agricolo che viene prodotto esclusivamente con il succo della canna da zucchero, un segno di qualità riconosciuto dai consumatori.</p>
      <p sl="fr">Per i paesi ACP, è altrettanto importante che tale definizione sia coerente con l’approccio globale dell’Unione alla loro industria del rum per sostenerne la crescita e per non mettere a repentaglio i progressi conseguiti finora dai produttori nella regione dei Caraibi. E’ in questo quadro che le organizzazioni professionali, che rappresentano i produttori dei dipartimenti d’oltremare e dei paesi caraibici, nell’ottobre 2006 hanno raggiunto, a Barbados, una posizione comune sulla definizione comunitaria di rum, partendo da una definizione generica e precisandola gradualmente, distinguendo tra rum tradizionale, rum agricolo e rum di zuccherificio.</p>
      <p sl="fr">Desidero ringraziare l’onorevole Horst Schnellhardt che ha accolto la mia richiesta per una definizione adeguata di rum agricolo e ha finalmente deciso di riprendere, nella sua relazione, tale definizione, già contenuta nel testo di compromesso del Consiglio. E’ stato possibile valorizzare la produzione di rum agricolo grazie a un importante lavoro che l’intera filiera ha svolto nel lungo periodo; tale denominazione rappresenta oggi una delle principali garanzie degli sbocchi commerciali di questo prodotto dei dipartimenti d’oltremare. Questo ci fa sperare che il compromesso, sottoposto oggi all’approvazione dell’Assemblea, sarà adottato in prima lettura.</p>
    </intervention>
    <intervention id="1-126" speaker_id="28130" name="Åsa WESTLUND" is_mep="True" mode="spoken" nationality="Sweden" birth_date="19-05-1976" birth_place="Anderstorp" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Noi socialdemocratici svedesi sosteniamo il compromesso sulla definizione della vodka, per gli stessi motivi addotti dal governo di centro-destra svedese in seno al Consiglio dei ministri. Infatti, è la migliore soluzione che viene offerta ai consumatori e ai produttori svedesi, in quanto conferisce uno status eccezionale alla vodka prodotta come noi svedesi desideriamo, ossia con patate o grano.</p>
      <p sl="sv">Se il compromesso non reggesse, alla vodka ottenuta a partire da patate o grano non verrebbe accordato alcuno status speciale, e al momento di comprare la vodka i consumatori non conoscerebbero le caratteristiche del prodotto che stanno acquistando.</p>
      <p sl="sv">Ci si potrebbe chiedere il motivo per cui l’Unione europea debba decidere in merito alla commercializzazione della vodka. Ovviamente l’UE dispone di un mercato comune interno, e abbiamo quindi norme comuni che regolano ciò che può essere venduto in questo mercato e le modalità di commercializzazione. La democrazia deve imporre limiti al mercato, e quindi al modo in cui i diversi prodotti possono essere commercializzati.</p>
      <p sl="sv">Constato tuttavia con rammarico che neanche una maggioranza della commissione per l’ambiente, la sanità pubblica e la sicurezza alimentare ha voluto sostenere i miei emendamenti concernenti l’apposizione sulle bevande alcoliche di avvertimenti sulla salute. Tornerò sulla questione.</p>
    </intervention>
    <intervention id="1-127" speaker_id="28261" name="Alexander STUBB" is_mep="True" mode="spoken" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, il mio discorso si articolerà in due punti e si concluderà con una sorpresa.</p>
      <p sl="en">I paesi della vodka hanno tre argomentazioni. La prima riguarda la cultura e le tradizioni: facciamo vodka con patate e cereali da più di 500 anni.</p>
      <p sl="en">La seconda riguarda la parità di trattamento: quando aderimmo all’Unione europea nel 1995, ci fu detto che la vodka avrebbe avuto una definizione rigorosa, proprio come il rum, il whisky o la grappa, o comunque conformemente ad alcune delle più tradizionali definizioni geografiche, per esempio lo champagne e il cognac . Vogliamo quindi parità di trattamento per la vodka. Non vogliamo che diventi una sorta di pattumiera alcolica.</p>
      <p sl="en">La terza riguarda il consumo e la produzione. Siamo perfettamente al corrente della situazione: sette paesi producono il 70 per cento della vodka e consumano il 70 per cento della vodka.</p>
      <p sl="en">A detta dell’onorevole Stevenson, noi vorremmo stimolare l’industria del nostro paese. Vorrei fargli notare che l’onorevole Helmer difende la stessa posizione del partito laburista; quindi, onorevole Stevenson, non mi dica che anche lei non sta cercando di promuovere una sorta di industria della vodka d’uva.</p>
      <p sl="en">Domani, nella mia veste di difensore della vodka, voterò a favore del compromesso generale proposto dall’onorevole Schnellhardt, ma contro il suo compromesso sulla vodka, e a favore del mio emendamento che invoca una definizione più rigorosa, o comunque a favore di quelli dei liberali. Mi auguro che tutti coloro che sostengono le tradizioni facciano altrettanto.</p>
      <p sl="en">E adesso veniamo alla mia sorpresa. Devo ammettere che non sono un grande ammiratore dei gemelli Kaczyński, ma essi hanno contribuito validamente al dibattito sulla vodka. Hanno difeso strenuamente la vodka, e mi auguro che questo modesto segno di apprezzamento che sto per inviare loro – una bottiglia di vodka – possa servire ad ammorbidire il loro atteggiamento sulla Costituzione.</p>
    </intervention>
    <intervention id="1-128" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La ringrazio molto. Lei ha aggiunto un altro elemento a questa variegata discussione, che talora ha assunto una dimensione tecnica e fredda. Non credo di essere il depositario più adatto di questo dono, ma la ringrazio comunque.</p>
    </intervention>
    <intervention id="1-129" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">La produzione e il consumo di alcol sono vecchi come l’uomo. I geroglifici egiziani e le tavolette di argilla ritrovate in Mesopotamia che risalgono a 4 000 o 5 000 anni fa dimostrano quanto fossero attivi gli antichi in questo campo. Sulla scia dei miti del dio greco Dioniso e del dio romano Bacco, durante il Medio Evo la tradizione della produzione di acquavite ricevette nuovo impulso dalla cristianità. Le tecnologie utilizzate sono migliorate, mentre i concetti e l’etichettatura sono stati affinati.</p>
      <p sl="hu">Nel mio paese, l’Ungheria, nel Rinascimento esisteva già come elemento della nostra gastronomia il pálinka , un brandy di frutta al 100 per cento. Le immutate combinazioni delle tecnologie e dei prodotti di cui a tutt’oggi possiamo godere erano già consolidate in tutta Europa circa 200 o 300 anni fa. Tuttavia, negli ultimi 50 anni, l’attività economica, la pubblicità e successivamente la società dei consumi hanno confuso la chiara immagine di cui disponevamo in passato. Le industrie chimiche e della distillazione oggi sono alla continua ricerca di nuovi gusti e aromi, e offrono una straordinaria selezione di bevande. Attualmente, si può produrre di tutto con qualsiasi cosa; e a questo si associa, ovviamente, la perdita delle tradizioni. Diminuisce sempre più il numero delle persone che sanno davvero che cosa valga la pena di bere, perché e quando.</p>
      <p sl="hu">Onorevoli colleghi, sono un conservatore sia per ciò che riguarda le mie opinioni politiche che per le mie abitudini gastronomiche. Mi interessa la realtà delle cose, e non ciò che la pubblicità vuole farci credere. Per questo motivo sono favorevole a una rigorosa definizione di ogni bevanda, vodka inclusa. Il pálinka è fatto di frutta e la vodka di grano, patate o barbabietola di zucchero. Così è perfettamente chiaro.</p>
      <p sl="hu">Se offuschiamo i tratti distintivi, non solo danneggiamo la qualità, lo sviluppo e le nostre tradizioni, ma oscuriamo altresì un quadro già fosco. Così facendo, possiamo seguire l’esempio dell’eroe di George Orwell che, nel romanzo 1984 , non sa distinguere che cosa in realtà stia bevendo. Come tutti gli altri personaggi del libro, anch’egli usa la parola gin per definire un terribile liquido dolciastro e maleodorante.</p>
    </intervention>
    <intervention id="1-131" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Signora Presidente, signora Commissario, onorevoli colleghi, la proposta della Commissione mirava alla semplificazione, per riunire i due precedenti regolamenti in uno solo: e così è stato. Anche il secondo aspetto – l’adeguamento dei regolamenti a nuovi requisiti tecnici e ai requisiti OMC e TRIPS – sarà un successo. Pure il terzo obiettivo – mantenere valide le indicazioni geografiche esistenti, che in futuro potranno ancora essere integrate da ulteriori designazioni – sarà raggiunto. Grazie a concessioni reciproche da parte dei singoli Stati membri, anche questo consentirà di fare chiarezza in futuro.</p>
      <p sl="de">Desidero ringraziare il relatore, onorevole Schnellhardt, per l’impegno che ha dedicato ai numerosi e complessi negoziati. Nella controversia su Jägertee o Jagertee , la Germania è scesa a un compromesso accettando il termine Hüttentee come designazione tedesca. Tutte le parti in causa devono essere disposte ad avvicinarsi alle altre.</p>
      <p sl="de">Sono in gioco tradizioni importanti, e si impone la tolleranza reciproca. Per esempio, il termine champagne si riferisce alla denominazione d’origine – ossia all’origine regionale – e ha meno a che fare con gli ingredienti. In Germania quando ordiniamo un Klarer intendiamo un’acquavite ottenuta da prodotti agricoli: frutta, grano o patate. Abbiamo intrapreso alcune iniziative per garantire la vera natura di questo prodotto, e mantenere la base economica delle distillerie tradizionali, spesso piccole. Credo che anche quest’iniziativa sarà coronata da successo.</p>
      <p sl="de">L’edulcorazione dev’essere regolamentata, e l’etichetta deve indicarla chiaramente. Da secoli le nostre distillerie producono acquaviti di ottima qualità senza aggiungere aromatizzanti né zucchero. L’etichettatura rappresenta un’informazione per il consumatore, e garantisce condizioni concorrenziali uniformi. Questo vale anche per le materie prime.</p>
      <p sl="de">La definizione del termine “vodka” ha creato gravi difficoltà. La soluzione che abbiamo individuato – ossia l’etichettatura di tutto ciò che non viene prodotto a partire da patate o grano – rappresenta un compromesso accettabile e offre informazioni chiare; vi chiedo quindi di sostenere questo compromesso.</p>
    </intervention>
    <intervention id="1-132" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signora Presidente, prima di tutto vorrei offrire all’Assemblea alcune informazioni di cui essa non dispone ancora. La settimana scorsa il gruppo PPE-DE ha respinto il compromesso proposto dal relatore. Perché la proposta è stata respinta? Una risicata maggioranza del gruppo – ma pur sempre una maggioranza – non era d’accordo con la definizione di vodka contenuta in questa proposta. D’altro canto, la maggioranza ha riconosciuto che la vodka è tradizionalmente prodotta a partire da grano, patate o melasse di barbabietola. Questo è l’emendamento che io stesso ho presentato, insieme al collega onorevole Stubb, e vi chiedo di sostenerlo.</p>
      <p sl="pl">Perché tutto questo parlare di tradizioni? Vorrei ricordare che i paesi, o i rappresentanti dei paesi, che non hanno niente a che fare con la tradizione della produzione di vodka non possono comportarsi come i conquistadores che giunsero nell’America latina e rubarono l’oro dei Maya. Questa è la nostra tradizione, la tradizione dei paesi produttori di vodka, e il regolamento deve prenderne atto.</p>
      <p sl="pl">Il Consiglio ha esercitato pressioni inaudite sul Parlamento europeo. Un funzionario d’alto livello ha inviato una lettera ai rappresentanti di 24 Stati membri, in cui faceva riferimento alla posizione dell’influente lobby European Vodka Alliance ; non ha però inviato questa lettera ai rappresentanti di due dei paesi più coinvolti in questa controversia – la Polonia e la Lituania. I pareri espressi dalla commissione per l’agricoltura e lo sviluppo rurale, nonché dal Comitato economico e sociale sono stati ignorati. Sia COPA che COGECA – il Comitato delle organizzazioni professionali agricole dell’Unione europea e il Comitato generale della cooperazione agricola dei paesi della Comunità europea – sono favorevoli alla definizione tradizionale di vodka. Per quale ragione? Perché le patate e il grano europei, e cinquecento anni di tradizione, devono definire il valore di questo prodotto. La definizione non dev’essere cambiata semplicemente in seguito alle pressioni delle lobby .</p>
      <p sl="pl">Chiediamo parità di trattamento. La vodka prodotta in maniera tradizionale non può essere trattata alla stregua di altre acquaviti simili, perché questo sarebbe contrario ai principi operativi dell’Unione europea.</p>
    </intervention>
    <intervention id="1-133" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signora Presidente, innanzi tutto mi congratulo con il relatore per la sua relazione, che mi sembra un lavoro eccellente. Questa relazione e la discussione in materia hanno provocato, a dir poco, un vivace disaccordo tra molti deputati, tra i gruppi e all’interno dei gruppi. A mio avviso dobbiamo sostenere il compromesso che è stato raggiunto; ci sono altre proposte infatti, che però trattano esclusivamente uno specifico punto di vista a danno di un altro.</p>
      <p sl="en">Il discrimine dovrebbe essere la qualità e lo standard del prodotto. Gli additivi sono e devono essere controllati, ma non si possono proibire prodotti che sono in uso da moltissimo tempo. Dobbiamo riconoscere le esigenze del settore delle bevande spiritose e della protezione dei consumatori.</p>
      <p sl="en">Come qualcuno ha dichiarato, questa relazione si è rivelata piuttosto complessa, e ha messo in luce posizioni diverse e molto determinate, ma abbiamo bisogno di un compromesso accettabile. Gli accordi di compromesso talvolta diluiscono le intenzioni originarie di una direttiva, ma in quest’occasione credo che il compromesso raggiunto sia il migliore possibile, al momento. Si tratta di una questione molto importante e di estrema serietà, e dobbiamo risolverla. Il dibattito sulla definizione della vodka ha attenuato in parte l’importanza di questa direttiva, purtroppo, ma anche questo è qualcosa con cui dobbiamo fare i conti in politica.</p>
      <p sl="en">Ho ascoltato i diversi interventi, e i miei due colleghi scozzesi, i quali hanno affermato che la Scozia vanta la produzione di whisky più antica. Io vengo dall’Irlanda del Nord, e nel nostro paese abbiamo un modesto prodotto chiamato Bushmills ; probabilmente sarebbe interessante discutere su chi possa vantare la produzione di whisky più antica in Irlanda. Concluderò così.</p>
    </intervention>
    <intervention id="1-134" speaker_id="4442" name="Niels BUSK" is_mep="True" mode="spoken" nationality="Denmark" birth_date="02-08-1942" birth_place="Vadum" p_group="Group of the Alliance of Liberals and Democrats for Europe" m_state="DK">
      <p sl="da">relatore per parere della commissione per l’agricoltura e lo sviluppo rurale. – Signora Presidente, signora Commissario, sono relatore per parere della commissione per l’agricoltura e lo sviluppo rurale, che ha esercitato il ruolo di comitato consultivo per questa proposta. Siamo stati quasi unanimi nell’adottare una chiara definizione affinché la vodka venga prodotta con patate e grano. Inoltre si mirava ad ampliare la cooperazione in materia tra la commissione per l’ambiente, la sanità pubblica e la sicurezza alimentare e la commissione per l’agricoltura e lo sviluppo rurale. Purtroppo, non abbiamo visto molti esempi di tale cooperazione in seno alla commissione per l’agricoltura e lo sviluppo rurale.</p>
      <p sl="da">La vodka è un prodotto di qualità, che vanta una lunga tradizione, e vorremmo che questo non cambiasse. Dobbiamo tutelare la produzione della vodka nello stesso modo in cui salvaguardiamo la produzione del whisky , del cognac e di tutte le altre acquaviti in Europa. In quest’Assemblea però non scorgo alcun rispetto per le persone e i paesi la cui cultura comprende la produzione della vodka. Probabilmente a causa di interessi di breve termine, la vodka viene fabbricata come un prodotto indefinito e come discarica per gli ingredienti in eccedenza. L’idea che si è diffusa negli ultimi anni, per cui i consumatori sarebbero indifferenti agli ingredienti con cui si produce la vodka, è sbagliata. I consumatori vogliono informazioni, un numero sempre maggiore di informazioni.</p>
    </intervention>
    <intervention id="1-135" speaker_id="photo_generic" name="Viviane Reding" is_mep="True" mode="spoken">
      <p sl="fr">Membro della Commissione. – Signora Presidente, consentitemi di concludere ringraziando ancora una volta il relatore, che ha svolto un lavoro difficile, ma è riuscito comunque a presentarci un compromesso che, se ho ben compreso l’essenza della discussione, potrà essere accettato da una forte maggioranza.</p>
      <p sl="en">Vorrei riprendere una delle questioni che sono state sollevate, sebbene in effetti essa abbia in qualche modo fatto passare in secondo piano gli elementi veramente importanti di questo strumento legislativo.</p>
      <p sl="en">Come era stato previsto, il testo di compromesso sulla vodka è stato menzionato più volte. All’inizio, ho detto che la Commissione nutriva alcune riserve, che riguardano la base giuridica ma non il contenuto del testo di compromesso. Da un punto di vista tecnico, la Commissione sostiene senza riserve il compromesso perché, a nostro avviso, esso raggiunge il giusto equilibrio tra i produttori tradizionali di vodka e quelli che producono vodka con altre materie prime. E’ un dato di fatto che molti produttori fabbricano vodka legalmente, da molti anni, utilizzando materie prime diverse dalle patate e dai cereali, e la Commissione, ovviamente, non può ignorare le aspettative e i diritti legittimi di tali produttori.</p>
      <p sl="en">D’altro canto, abbiamo anche ascoltato con attenzione le argomentazioni di coloro che mettevano in evidenza il valore delle tradizioni e della qualità. La Commissione non è sorda a tali argomenti. Credo che il compromesso che è stato raggiunto trovi il giusto equilibrio; a parte alcuni aspetti giuridici, esso gode quindi del pieno appoggio della Commissione. Detto questo, la Commissione continuerà a contribuire in modo costruttivo all’approvazione finale di questa proposta, non appena le condizioni fondamentali saranno soddisfatte.</p>
    </intervention>
    <intervention id="1-137" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 19 giugno 2007.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="1-138" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="it">La discussione sul regolamento relativo alle bevande spiritose è culminata in una questione che la Commissione aveva preso alla leggera nella sua proposta: la parità di trattamento da riservare alla vodka e alle altre bevande a forte tenore alcolico.</p>
      <p sl="it">Sarebbe forse più esatto dire che qui si tratta della parità di trattamento da riservare a tutte le culture europee. Al di là del fatto che la discussione in corso ci ricorda l’esistenza di un multiculturalismo europeo, essa dimostra altresì che molto rimane ancora da fare nel nome dell’unità che rispetta le differenze.</p>
      <p sl="it">La definizione della vodka su cui ci stiamo accapigliando è in realtà un emendamento tecnico a qualcosa che conoscevamo già e che ci andava bene: da secoli la vodka viene prodotta quasi interamente a partire dal grano e dalle patate. Anche nell’Unione europea il 90 per cento di tutta la vodka viene prodotto con queste materie prime. Quando dobbiamo definire gli ingredienti, quindi, non si tratta solo degli interessi dei produttori e di artificiose barriere di mercato, ma di tradizione. I paesi produttori di vodka, che producono e consumano il 70 per cento della vodka, sanno benissimo di che cosa stanno parlando.</p>
      <p sl="it">Il compromesso raggiunto dal relatore, onorevole Schnellhardt, che in pratica consentirebbe la produzione della vodka con qualsiasi prodotto agricolo, purché l’etichetta sul retro lo menzioni esplicitamente, è inadeguato. Se dobbiamo concludere con un compromesso, esso deve offrire un maggiore sostegno al metodo di produzione tradizionale.</p>
      <p sl="it">L’identità comune dell’Unione europea e la legislazione a sostegno di tale concetto devono basarsi sul rispetto reciproco, nel riconoscimento della realtà storica. La nostra attuale legislazione sulle acquaviti risale ai tempi in cui i paesi produttori di vodka non facevano parte dell’Unione europea e quindi dev’essere aggiornata. Durante i negoziati di adesione in cui sono stati coinvolti la Finlandia, la Svezia e i paesi che si sono uniti successivamente all’Unione, come la Polonia, la definizione della vodka è stata accantonata, promettendo che il problema sarebbe stato risolto nel prossimo futuro. Adesso è giunto il momento di farlo.</p>
    </intervention>
  </section>
  <section id="creitem16" title="16. Relazioni economiche e commerciali UE/Russia (discussione)">
    <intervention id="1-140" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca la relazione di Godelieve Quisthoudt-Rowohl, a nome della commissione per il commercio internazionale, sulle relazioni economiche e commerciali tra l’Unione europea e la Russia [2006/2237(INI) ] (A6-0206/2007).</p>
    </intervention>
    <intervention id="1-141" speaker_id="1055" name="Godelieve QUISTHOUDT-ROWOHL" is_mep="True" mode="spoken" role="relatore" nationality="Germany" birth_date="18-06-1947" birth_place="Etterbeek " p_group="Group of the European People's Party (Christian Democrats)" m_state="DE">
      <p sl="de">Signora Presidente, le variegate relazioni che l’UE intrattiene con la Russia si stanno per intensificare: basta guardare al volume degli scambi, ai dati economici e agli investimenti – sia da ovest verso est che viceversa. La Russia è un paese limitrofo, si appresta ad aderire all’OMC ed è uno dei principali fornitori di energia per l’Unione europea. Tutte queste ragioni sono sufficienti per redigere una relazione in materia e andare al cuore della questione: a che punto siamo e dove vogliamo andare?</p>
      <p sl="de">In proposito mi preme enfatizzare alcuni punti in particolare. In primo luogo non si può affermare che la democrazia, i diritti umani, lo Stato di diritto o la libertà di stampa in Russia abbiano registrato progressi negli ultimi tempi. All’inizio pensavo che sarebbe stato possibile stendere una relazione più orientata verso la politica pratica, ma in commissione ci siamo resi conto – e ringrazio i colleghi per il sostegno – che determinati aspetti andavano analizzati in maniera critica. La Russia fa parte del Consiglio d’Europa e quindi ha sottoscritto diversi impegni, in particolare ha promesso di garantire le condizioni democratiche. Credo quindi sia necessario ricordare alla Russia gli impegni assunti.</p>
      <p sl="de">Le relazioni UE-Russia attualmente stanno attraversano una fase difficile, come hanno ripetutamente dimostrato alcuni episodi recenti. Citando il Commissario Mandelson, devo dire che il retaggio psicologico della caduta dell’Unione sovietica e la concomitante perdita dello status di superpotenza hanno lasciato tracce profonde. Gli eventi che abbiamo salutato come il trionfo della libertà sono stati vissuti in maniera diversa in Russia. La dirigenza politica del paese deve ancora imparare come affrontare adeguatamente la storia recente. Al contempo, però, è vero che l’UE e la Russia sono interdipendenti. Noi abbiamo bisogno del petrolio e del gas russi, mentre a sua volta l’economia russa dipende in ampia misura dalle esportazioni di energia. Oltretutto l’economia russa ha urgentemente bisogno di investimenti esteri diretti affinché la crescita possa continuare in futuro. L’UE è di gran lunga al primo posto come paese importatore, ed è anche la principale fonte di investimenti esteri diretti per la Russia. Grazie alla posizione che rivestiamo, possiamo quindi aspettarci che le nostre relazioni commerciali con questo grande paese siano all’insegna dello Stato di diritto, dell’affidabilità e della prevedibilità.</p>
      <p sl="de">Come deve agire l’UE in siffatta situazione? E’ molto importante che l’Unione europea assuma una linea comune e parli con una sola voce. Se prende accordi con uno Stato membro o non mantiene gli impegni, la Russia agisce illegalmente verso l’intera Unione europea. Non possiamo chiudere gli occhi dinanzi a questo fatto.</p>
      <p sl="de">Passando ora alla mia seconda osservazione, la Russia deve creare un clima migliore per gli investimenti a favore delle imprese europee – non modificando le proprie leggi, ma applicandole meglio e, in particolare, garantendone l’esecuzione. La legislazione russa sulla proprietà intellettuale deve essere armonizzata mediante accordi internazionali.</p>
      <p sl="de">Un punto importante nelle nostre relazioni con la Russia è rappresentato dalla Carta dell’energia. La Russia ha firmato questo documento, ma non si ritiene vincolata, il che è deprecabile. Senza abbandonare tale Carta, l’UE deve tentare di ancorare elementi importanti di questo documento nel nuovo accordo di partenariato e cooperazione. Si spera quindi che i negoziati su tale accordo comincino presto.</p>
      <p sl="de">Per quanto riguarda l’adesione della Russia all’OMC, sappiamo che è anche nell’interesse dell’UE che la Russia diventi membro di tale organizzazione. In questo modo la Russia sarebbe tenuta a osservare un’intera serie di obblighi internazionali e a diventare un partner commerciale ed economico pienamente impegnato anziché limitarsi a prendere quanto più le aggrada. Tuttavia, non dobbiamo accettare una siffatta situazione a tutti i costi. In breve, nonostante i lati negativi, possiamo guardare al futuro con ottimismo e fiducia.</p>
    </intervention>
    <intervention id="1-142" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signora Presidente, prima di tutto desidero congratularmi con la relatrice, onorevole Quisthoudt-Rowohl, per l’ottima relazione. Tengo inoltre a ringraziarla per l’eccellente cooperazione che ha instaurato con la Commissione nel corso della stesura del documento.</p>
      <p sl="en">Negli ultimi anni la Russia ha assistito a un impressionante sviluppo economico. In parte esso è dovuto agli elevati prezzi dell’energia, ma anche, in larga misura, a una solida politica macroeconomica. La Russia sta diventando un attore economico sempre più importante nel mondo. La crescita dell’economia russa ha registrato una media del 6-7 per cento dal 1999; il paese ha una considerevole eccedenza di bilancio, è un importante beneficiario di investimenti esteri diretti ed è al terzo posto per entità di riserve in valute estere.</p>
      <p sl="en">Non dobbiamo dimenticare l’importanza che riveste la Russia per l’UE e viceversa. Sul piano economico il quadro è molto chiaro: siamo di gran lunga il più importante partner commerciale della Russia e a sua volta la Russia è il nostro terzo partner . In breve abbiamo bisogno gli uni degli altri e dobbiamo lavorare a stretto contatto nel nostro reciproco interesse.</p>
      <p sl="en">Al contempo è altresì chiaro che sussistono alcuni problemi. Vi sono questioni che attengono a campi specifici sul clima commerciale, ad esempio i costanti livelli elevati di corruzione. Ma vi è altresì un’altra serie di questioni specifiche, come il divieto alle importazioni di prodotti agricoli dalla Polonia, le forniture di petrolio alla Lituania attraverso l’oleodotto di Druzhba e il previsto aumento dei dazi di esportazione per il legno. Tuttavia, nonostante tutte queste sfide, non dobbiamo dimenticare che bisogna guardare anche alla situazione complessiva e alle opportunità davvero considerevoli.</p>
      <p sl="en">La vostra relazione, pertanto, giunge proprio al momento giusto. Fornisce una panoramica complessiva delle questioni in gioco nelle relazioni UE-Russia. Consentitemi di concentrarmi su quattro punti in merito alle relazioni economiche che anche voi avete evidenziato nella relazione.</p>
      <p sl="en">Prima di tutto, insistete giustamente sull’importanza dello Stato di diritto. Non è importante solo per gli operatori economici che intendono investire in Russia: è indispensabile anche per lo sviluppo economico e politico a lungo termine della Russia stessa. In effetti occorrono – e non solo alla Russia – un’applicazione valida ed effettiva delle leggi e delle regole e una magistratura pienamente indipendente. Solo questo garantirà un ambiente economico prevedibile e stabile. Le regole sono fondamentali per attirare gli investimenti. Ma occorrono regole anche in altri campi, come i diritti di proprietà intellettuale.</p>
      <p sl="en">Il secondo punto riguarda la base della nostra futura cooperazione. Prima di tutto c’è l’adesione all’OMC, che non è un fine astratto in sé. Tale adesione è un passo imprescindibile per uno sviluppo economico positivo e sostenibile. La Commissione sta lavorando alacremente con la Russia per realizzare questo obiettivo quanto prima possibile, ma dobbiamo ancora trovare soluzioni per le questioni irrisolte. Inoltre dobbiamo attivarci per avviare negoziati su un nuovo accordo quadro UE-Russia volto ad aggiornare il vigente accordo di partenariato e cooperazione. Dobbiamo anche considerare un ulteriore approfondimento e rafforzamento dei nostri scambi bilaterali e delle relazioni economiche una volta che la Russia avrà aderito all’OMC.</p>
      <p sl="en">In tale contesto desidero ringraziare il Parlamento per il sostegno accordato in merito agli ultimi sviluppi dei pagamenti per l’uso delle rotte aeree siberiane. Il fatto che abbiamo mantenuto una posizione chiara e che siamo rimasti uniti su questo tema ha portato a buoni risultati. La firma dell’accordo – che sinora è stato solo definito – figura tra le nostre priorità. La questione va risolta prima dell’adesione della Russia all’OMC. Il Presidente Barroso è stato molto chiaro in proposito nel corso del recente Vertice UE-Russia di maggio. In tale occasione il governo russo ha confermato la propria intenzione di firmare l’accordo nei prossimi mesi.</p>
      <p sl="en">Il terzo punto riguarda l’energia. Nella relazione è stato giustamente affermato che l’obiettivo primario della politica energetica comunitaria non può consistere semplicemente nell’evitare la dipendenza energetica permanente dalla Russia. Occorrono regole giuste, non politica – regole atte a garantire prevedibilità e certezza da entrambe le parti. La richiesta di sicurezza dell’approvvigionamento implica sicurezza nella domanda. Il nostro obiettivo deve essere quello di promuovere investimenti bilaterali da parte dei fornitori di energia e dei consumatori sia a monte che a valle. In tale contesto dobbiamo concordare norme applicabili per il transito dell’energia e anche per altri settori.</p>
      <p sl="en">Infine, consentitemi un commento sulla materia di cui sono responsabile: la concorrenza. Negli ultimi anni la Commissione ha instaurato una stretta cooperazione con il servizio federale russo antimonopolio. A mio parere dobbiamo rafforzare ulteriormente questo dialogo per individuare le aree in cui possiamo lavorare di più stretto concerto e sfruttare la crescente convergenza tra i nostri sistemi. La legislazione sulla concorrenza è una caratteristica essenziale della buona governance economica. La nuova legge varata lo scorso ottobre ha conferito alla politica russa sulla concorrenza i mezzi per essere veramente efficace. Pertanto continueremo a lavorare con l’autorità russa preposta alla concorrenza nel contesto dello spazio economico comune e dei futuri accordi bilaterali con la Russia.</p>
      <p sl="en">Per concludere rinnovo le congratulazioni alla relatrice per il documento eccellente ed equilibrato di cui la Commissione terrà di certo conto nell’attuale e futura cooperazione con la Russia.</p>
    </intervention>
    <intervention id="1-143" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">relatore per parere della commissione per gli affari esteri . – Signora Presidente, ascoltando la relatrice ma anche la signora Commissario Kroes, devo dire che mi identifico con entrambe. Condivido le preoccupazioni della relatrice, ma comprendo anche il pragmatismo della signora Commissario, poiché le relazioni economiche tra l’UE e la Russia sono effettivamente fiorenti. Come già indicato, l’UE è il principale partner commerciale della Russia e gli scambi sono in costante aumento, al pari degli investimenti.</p>
      <p sl="nl">Lo scorso fine settimana è stato compiuto un grande lavoro in occasione del forum economico di San Pietroburgo e, secondo quanto riportato, non c’era traccia della gelida atmosfera che aveva contraddistinto il Vertice UE-Russia di maggio. Non è però possibile disgiungere la politica dall’economia in questo modo e a nome della commissione per gli affari esteri mi sono occupato in particolare della dimensione politica delle relazioni commerciali tra l’Unione europea e la Russia. In tal modo ho voluto sottolineare il significato politico delle relazioni economiche.</p>
      <p sl="nl">L’economia influisce sulle relazioni politiche e, a mio parere, legami economici più forti concorrono a creare l’atmosfera reciproca in cui possono essere facilmente risolte spinose questioni politiche. Tuttavia, questo non accade da sé, come emerge nettamente soprattutto dalla questione energetica. D’altro canto, si tratta di uno dei pilastri principali delle speciali relazioni politiche tra l’Unione europea e la Russia, ma al contempo, le frizioni attuali indicano che si devono raggiungere accordi in via prioritaria.</p>
      <p sl="nl">In tale contesto sosteniamo l’adesione della Russia all’Organizzazione mondiale del commercio, che dovrebbe significativamente intensificare la trasparenza delle norme che disciplinano il mercato russo e migliorare considerevolmente il clima degli investimenti. Al contempo, l’adesione assoggetterebbe la Russia a una serie di regole che si applicano in tutto il mondo e, di conseguenza, ridurrebbe il rischio di usare la politica commerciale come un’arma. I russi stessi comprendono molto bene che possono ricavare vantaggi dalle positive relazioni commerciali con l’Unione europea. Le relazioni economiche soggiacciono in larga misura alle reciproche relazioni politiche e il potenziale di crescita è enorme.</p>
      <p sl="nl">In questo modo, la Russia capirà più facilmente che dovrà trovare un terreno comune con l’Europa, non da ultimo sul piano politico, non solo in termini di scambi, ma anche per quanto concerne i diritti umani, la democrazia e i conflitti latenti con i paesi limitrofi comuni. E’ assolutamente vitale raggiungere il giusto equilibrio in questo caso. L’UE deve sancire questi impegni nel contesto di un accordo migliore atto a sostituire il vigente accordo di partenariato e cooperazione. In questo modo, la stretta relazione tra economia e politica riacquisterà un significato emblematico.</p>
      <p sl="nl">Infine i negoziati si sono arenati a causa di un conflitto commerciale che sul piano politico si trasforma in un conflitto tra Unione europea e Russia. In sintesi, siamo a favore di un approccio pragmatico, ma la dimensione politica non può essere disgiunta dalla dimensione economica, anche in tema di relazioni commerciali.</p>
    </intervention>
    <intervention id="1-144" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">relatore per parere della commissione per i problemi economici e monetari. – Signora Presidente, l’Unione europea e la Federazione russa sono condannate geograficamente a rimanere vicine. Sapendo questo, è necessario vegliare affinché queste due entità politiche sviluppino una politica di vicinato quanto più cooperativa possibile. Il parere della commissione per i problemi economici e monetari incoraggia vivamente la Commissione a negoziare con la Russia allo scopo di concludere un accordo di libero scambio regionale conformemente alle norme dell’OMC.</p>
      <p sl="fr">Il Parlamento si rammarica per la mancata ratifica da parte della Russia della Carta dell’energia e del Protocollo di transito. Tuttavia, neanche la Norvegia ha ratificato questi strumenti, che quindi non entreranno in vigore. Ne discende l’importanza di giungere a un nuovo accordo di partenariato strategico con la Russia. Ma la Polonia dei fratelli Kaczyński blocca l’Unione. Questo fatto è tanto più inammissibile in quanto l’esigenza di una politica energetica comune diventa ogni giorno più evidente. A causa del veto polacco l’Unione rischia di perdere un’occasione favorevole per intraprendere negoziati che potrebbero rivelarsi vantaggiosi per entrambe le parti.</p>
      <p sl="fr">La dipendenza dell’Europa dal gas e dal petrolio russi aumenterà, mentre la Russia, dal canto suo, ha bisogno di clienti solvibili poiché non potrà trasportare il proprio gas in Asia prima del 2012, data probabile in cui sarà attivato il gasdotto asiatico attualmente in costruzione. Inoltre, il bilancio russo dipende per la metà dalle entrare del settore energetico. Infine la Russia ha un bisogno enorme di investimenti in tale settore dal momento che deve far fronte a una domanda in costante rialzo.</p>
      <p sl="fr">Sussistono pertanto tutte le condizioni per giungere a un accordo equilibrato, ma il governo polacco blocca ogni progresso. Questa situazione porterà i vari Stati membri dell’Unione a firmare più accordi bilaterali con la Russia. L’Unione in quanto tale ne uscirà da perdente e anche la Polonia ci rimetterà.</p>
    </intervention>
    <intervention id="1-145" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">a nome del gruppo PPE-DE . – Signora Presidente, signora Commissario, onorevole Quisthoudt-Rowohl, oggi discutiamo una relazione valida e importante in un momento cruciale. Come ha già indicato la relatrice, la Russia è uno dei nostri principali partner commerciali e ha i numeri per dimostrarlo. Nelle nostre relazioni con la Russia, tuttavia, è ancora insito un grande potenziale. In realtà, se si prendono in esame le relazioni commerciali, si intravede un paradosso: sul piano bilaterale una serie di Stati membri gode di buone relazioni, ma le relazioni UE-Russia devono essere migliorate. Ambedue i partner in realtà devono fare la propria parte. Di conseguenza, gli Stati membri devono trovare una risposta comune alle sfide. Per tale ragione, signora Presidente, i negoziati su un nuovo accordo di partenariato devono iniziare quanto prima possibile. Deve essere definito un nuovo accordo frutto dell’esperienza degli ultimi dieci anni che preveda altresì un nuovo dialogo nei prossimi anni. Devono essere inclusi diversi elementi importanti: reciprocità e trasparenza. Ecco perché, in occasione del Vertice di San Pietroburgo di due settimane fa, il Presidente Putin ha affermato:</p>
      <p sl="en">“I partner economici si sentono sicuri solo quando le relazioni sono affidabili e prevedibili.”</p>
      <p sl="nl">Va benissimo, ma i nostri imprenditori vogliono anche la sicurezza di poter fare affari nell’ambito di un quadro chiaro e legittimo. Occorre un clima migliore per gli investimenti, atto a stimolare condizioni commerciali trasparenti e a garantire i diritti di proprietà industriale. Pertanto attendo con grande interesse la nuova legge sugli investimenti esteri, e forse la signora Commissario saprà dirmi qualcosa in proposito.</p>
      <p sl="nl">In realtà, una migliore cooperazione economica può altresì contribuire a favorire lo sviluppo economico in modo che vi sia una diversificazione più marcata nella stessa Russia.</p>
      <p sl="nl">Ritornando all’OMC, accolgo con favore questo sviluppo. E’ l’unico modo per affrontare il problema della contraffazione.</p>
      <p sl="nl">Visto che è già stato detto tutto in merito all’energia, non mi dilungherò oltre sull’argomento. Signora Presidente, desidero solo esprimere il mio apprezzamento all’onorevole Quisthoudt-Rowohl, che insieme ai colleghi ha svolto un lavoro eccellente.</p>
    </intervention>
    <intervention id="1-148" speaker_id="28580" name="Panagiotis BEGLITIS" is_mep="True" mode="spoken" nationality="Greece" birth_date="25-02-1957" birth_place="Velo Korinthias" p_group="Socialist Group in the European Parliament" m_state="GR">
      <p sl="el">a nome del gruppo PSE. – Signora Presidente, prima di tutto ritengo doveroso porgere le congratulazioni alla relatrice per il documento che ha stilato sulle relazioni economiche e commerciali tra l’UE e la Russia. Si tratta davvero di una relazione integrata, calibrata e fondamentalmente realistica, poiché traccia un quadro delle correnti relazioni tra l’Unione europea e la Russia.</p>
      <p sl="el">Nessuno può mettere in discussione la specifica importanza strategica delle relazioni euro-russe e la necessità che si sviluppino e di approfondiscano. Viste le circostanze la Russia deve essere promossa alla posizione di partner strategico dell’Europa. Non sono semplicemente le statistiche sulle relazioni economiche e commerciali che ci costringono a muoverci in questa direzione, e non è nemmeno il fatto che la Russia è dotata di grandi riserve di fonti energetiche. Sono soprattutto la storia e la geografia del continente europeo che, anche nelle circostanze attuali, impongono di instaurare relazioni strategiche nuove, integrate e bilanciate tra Europa e Russia.</p>
      <p sl="el">Queste relazioni si devono basare sul rispetto reciproco e sul vantaggio reciproco. Le relazioni euro-russe devono guardare al futuro verso le sfide comuni che dobbiamo affrontare e verso il potenziale congiunto che possiamo sfruttare per conseguire sicurezza, stabilità, sviluppo e prosperità per i nostri popoli e cooperazione per superare gravi problemi globali e regionali.</p>
      <p sl="el">All’interno di tale quadro dobbiamo superare il passato storico del conflitto e del sospetto reciproco. Abbiamo la comune necessità di lavorare per istituire un nuovo clima di fiducia reciproca. Evidenzio questo aspetto poiché si stanno già addensando nubi di sfiducia, tensioni e crisi nelle nostre relazioni bilaterali. Nessuno ha interesse ad accendere un nuovo conflitto, una nuova guerra fredda, e ciò vale per entrambe le parti.</p>
      <p sl="el">L’Unione europea deve formulare una visione strategica comune sulla Russa in tutti i settori di cooperazione in modo da parlare con una sola voce ed esprimere collettivamente solidarietà verso ogni Stato membro. Tuttavia, è nel settore dell’energia che sussiste l’urgente necessità di formulare una politica europea comune. Credo che solo con questo presupposto l’Unione europea possa rafforzare il proprio potere negoziale e prevenire la dipendenza energetica dei singoli Stati membri e lo sfruttamento delle risorse energetiche come arma politica da parte della Russia.</p>
      <p sl="el">Sono state raggiunte importanti conquiste nelle relazioni tra l’Unione europea e la Russia negli ultimi anni. Ovviamente hanno contribuito – bisogna riconoscerlo – le lungimiranti risorse e un ambiente macroeconomico nuovo e stabile in Russia sotto la guida del Presidente Putin.</p>
      <p sl="el">Una priorità strategica deve essere quella di avviare immediatamente i negoziati su un nuovo accordo di partenariato e cooperazione.</p>
    </intervention>
    <intervention id="1-149" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE . Signora Presidente, onorevoli colleghi, discutendo delle relazioni tra UE e Russia, ricordiamo che la Russia è un partner strategico dell’Unione europea. L’UE esporta il 7,3 per cento delle sue merci in Russia, mentre la Russia esporta il 53 per cento delle sue merci nell’UE. Potrebbe sembrare che la dipendenza della Russia dall’UE sia notevole. Tuttavia, il 65 per cento delle importazioni comunitarie da tale paese è legato all’energia. Alcuni paesi importano il 100 per cento del gas naturale dalla Russia. In realtà è l’UE a dipendere dalle esportazioni russe e dalla sua politica energetica a livello mondiale, comunitario e nazionale.</p>
      <p sl="lt">La Russia usa la politica energetica come strumento politico nel tentativo di dettare le proprie condizioni politiche alle ex repubbliche sovietiche e agli Stati membri dell’UE, in particolare le repubbliche baltiche. Da quasi un anno ormai non si prendono decisioni sulla riparazione dell’oleodotto Druzhba , che trasportava il petrolio in Lituania.</p>
      <p sl="lt">La Russia sta frammentando la solidarietà degli Stati membri dell’UE, offrendo progetti bilaterali di approvvigionamento energetico che possono essere sfruttati a scopi politici con tristi conseguenze per la politica energetica comune dell’UE. Mi riferisco a Nord Stream , il progetto tedesco-russo, che renderà la Germania direttamente dipendente dagli interessi politici russi, e a Blue Stream che dovrebbe sostituire il progetto Nabucco previsto dall’UE.</p>
      <p sl="lt">Oggi esaminiamo le idee delineate nella relazione, secondo cui l’obiettivo primario della politica energetica dell’UE non può consistere semplicemente nell’evitare la dipendenza energetica dalla Russia. Vorrei precisare che questo deve essere il mezzo principale grazie al quale potremo conseguire uno degli obiettivi più importanti della politica energetica comune dell’UE: la sicurezza energetica.</p>
    </intervention>
    <intervention id="1-150" speaker_id="28616" name="Ģirts Valdis KRISTOVSKIS" is_mep="True" mode="spoken" nationality="Latvia" birth_date="19-02-1962" birth_place="Ventspils" p_group="Union for Europe of the Nations Group" m_state="LV">
      <p sl="lv">a nome del gruppo UEN. – Onorevoli colleghi, certamente gli Stati membri sono impegnati in una cooperazione costruttiva con la Russia. Purtroppo, però, la relazione continua a rilevare che la Russia usa gli strumenti della politica commerciale per conseguire obiettivi di politica estera in una maniera incompatibile con le norme dell’Organizzazione mondiale del commercio. La relazione è pertanto lodevole, in quanto chiede che nei colloqui sull’accordo di partenariato e cooperazione non sia consentito alcuno scarto rispetto alle norme e ai requisiti sanciti nei valori comunitari. La Russia deve comprendere e deve garantire condizioni commerciali trasparenti e prevedibili, basate su rigorosi valori demografici e sulla fiducia. Senza tali requisiti non si può sperare che la Russia ponga fine alle discriminazioni contro le Repubbliche baltiche e contro gli altri paesi della regione nel settore ferroviario, nelle tariffe per l’esportazione di legname o in merito alla restrizione alle esportazioni di pesce, carne e prodotti lattiero-caseari. Infine desidero richiamare l’attenzione sulla pressante necessità di risolvere i problemi legati al miglioramento delle infrastrutture di attraversamento delle frontiere tra la Lettonia e la Russia.</p>
    </intervention>
    <intervention id="1-151" speaker_id="28330" name="Vladimír REMEK" is_mep="True" mode="spoken" nationality="Czechia" birth_date="26-09-1948" birth_place="České Budějovice" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL . – Signora Presidente, onorevoli colleghi, da un lato la relazione afferma che le relazioni UE-Russia stanno attraversando una fase difficile e persino critica, mentre, dall’altro, ammette che la stretta cooperazione è estremamente importante sia per l’Unione che per Mosca.</p>
      <p sl="cs">La soluzione, a mio parere, è la seguente. L’UE in linea di principio dovrebbe ritornare alle discussioni concrete non solo sull’energia ma anche su altri temi connessi alle relazioni economiche con la Russia, senza pregiudizi e senza alcun condizionamento psicologico da parte dei nostri leader , soprattutto quelli dei nuovi Stati membri. La Russia oggi è più forte sul piano economico in parte grazie al rincaro dei prezzi del petrolio e quindi è più assertiva rispetto ai propri interessi, il che è comprensibile. Va inoltre osservato che la Russia è in campagna elettorale. Sta compiendo molti passi in altre parti del mondo, tenendo l’occhio puntato sull’accoglienza che tali mosse ricevono al suo interno. Tuttavia, nemmeno la Russia può esimersi dall’assumere una certa arroganza nei negoziati. Se entrambe le parti comprendono una serie di altri fattori, come la crescente forza economica e il sempre maggiore fabbisogno energetico di Cina e India, possiamo ancora sperare di riuscire a lavorare insieme in maniera adeguata. Altrimenti a rimetterci saranno sia la Russia che l’UE.</p>
    </intervention>
    <intervention id="1-152" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM . – Signora Presidente, signora Commissario, onorevole Quisthoudt-Rowohl, l’analisi dei problemi che contraddistinguono le relazioni economiche e commerciali con la Russia è netta, però la relazione non affronta in maniera soddisfacente il modo in cui l’Europa deve armarsi contro la crescente politicizzazione dell’economia russa. In assenza di una risposta chiara, la Russia continua a rafforzare le relazioni bilaterali con i singoli Stati membri. L’entusiasmo con cui questi paesi vi si gettano tradisce non solo l’incapacità di definire un’unica politica europea ma anche la mancanza di volontà politica.</p>
      <p sl="nl">La relazione condanna la mancanza di anticipazione della Russia riguardo alle norme OMC. Alla luce di tale presupposto sono stupito che il paragrafo 15 menzioni la possibilità di un accordo di libero scambio in questa fase. Mi pare che dopo l’adesione della Russia all’OMC, dovremmo mantenere un periodo di consolidamento allo scopo di valutarne gli effetti. La Commissione farebbe bene a compiere un’analisi di questo genere anziché considerare l’accordo di libero scambio nella fase attuale.</p>
    </intervention>
    <intervention id="1-153" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signora Presidente, desidero congratularmi con la relatrice per il documento estremamente importante che ha redatto.</p>
      <p sl="el">Il decennale accordo di partenariato e cooperazione tra l’Unione europea e la Russia rappresenta un fondamento adeguato su cui costruire relazioni più ampie e più profonde tra le due parti.</p>
      <p sl="el">Gli obiettivi dichiarati di creare quattro aree comuni devono, a mio parere, nonostante la crescente crisi di fiducia, continuare a essere politicamente vincolanti nel processo negoziale per il nuovo quadro post-2007.</p>
      <p sl="el">L’istituzione di un mercato integrato e aperto nel quadro di uno spazio economico comune tra l’Unione e la Russia alimenterà e sarà alimentato dall’adesione della Russia all’Organizzazione mondiale del commercio. A coloro che esprimono riserve sull’adesione del paese al sistema di commercio mondiale devo far presente che è preferibile che un mercato enorme come quello russo sia integrato nelle procedure, nelle regole e nella disciplina dell’OMC anziché operare all’insegna dell’opportunismo.</p>
      <p sl="el">Desidero inoltre aggiungere che l’Unione dovrebbe prendere l’iniziativa di avviare negoziati in vista di integrare pienamente gli scambi e gli investimenti nel settore energetico nel sistema commerciale multilaterale.</p>
      <p sl="el">La sicurezza dell’approvvigionamento è una priorità imprescindibile per l’Unione e gli accordi bilaterali tra gli Stati membri e la Russia potrebbero rivelarsi utili in tal senso. L’accordo tra Russia, Grecia e Bulgaria sulla costruzione dell’oleodotto Burgas-Alexandroupolis è un contributo di importanza strategica alle infrastrutture energetiche comunitarie. E’ stato altresì giudicato dalla Commissione come un piano di interesse pan-europeo all’interno del programma INOGATE.</p>
      <p sl="el">Nelle sue relazioni con la Russia l’Unione è chiamata ad agire sulla base dell’accordo politico e dell’approccio istituzionale e non all’interno di un sistema internazionale indisciplinato.</p>
    </intervention>
    <intervention id="1-154" speaker_id="1898" name="Erika MANN" is_mep="True" mode="spoken" nationality="Germany" birth_date="02-11-1950" birth_place="Leipzig" p_group="Socialist Group in the European Parliament" m_state="DE">
      <p sl="de">Signora Presidente, discutiamo della relazione Quisthoudt-Rowohl in un momento molto difficile. L’accordo di partenariato e cooperazione con la Russia è virtualmente congelato. Tra alcuni Stati membri e la Russia le relazioni sono difficili. Non si sa assolutamente quale possa essere l’esito dei negoziati dell’OMC. Anche in questo ambito c’è frustrazione su molti fronti. L’accordo di libero scambio che deve essere concluso dopo l’adesione della Russia all’OMC è un progetto che intendiamo realizzare da diverso tempo, ma che è stato di volta in volta rinviato.</p>
      <p sl="de">Gli onorevoli Wiersma e Oomen-Ruijten hanno sollevato un punto importante, ossia che ci troviamo in una situazione strana. Da un lato, stiamo conseguendo l’integrazione economica e avvertiamo nei russi una tenacia e anche una disponibilità ad adottare standard occidentali nel campo degli investimenti e degli impianti di produzione. Dall’altro, nella sfera politica, si scorge un atteggiamento da parte della Russia che potrebbe essere descritto come incertezza oppure sete di riconoscimento.</p>
      <p sl="de">E’ opportuno mantenere un sano pragmatismo, come ha fatto l’onorevole Quisthoudt-Rowohl nella relazione, affermando che abbiamo bisogno di queste relazioni e le vogliamo. La Russia è uno Stato limitrofo, è un’importante potenza politica e continuerà a esserlo in futuro. Ne abbiamo bisogno anche per la stabilità interna della regione europea nel suo complesso. Sviluppiamo quindi solide relazioni economiche, anche nel campo della cooperazione energetica. Credo che sia la direzione giusta da seguire.</p>
      <p sl="de">Però abbiamo bisogno anche di qualcosa in più, signora Commissario, in modo da non correre costantemente il rischio che la Russia usi la politica economica come arma politica. Dobbiamo sviluppare meccanismi validi per favorire un dialogo autentico. Tali meccanismi funzionano perfettamente per molti altri paesi, talvolta in modo più che perfetto, ma nel caso della Russia siamo ancora al punto di partenza. Il dialogo tra le rispettive comunità economiche, le PMI, la cooperazione politica, la società civile sono tutti elementi necessari per lo sviluppo di una democrazia affidabile senza il timore che ogni situazione di conflitto sfoci immediatamente in una vera e propria controversia.</p>
    </intervention>
    <intervention id="1-155" speaker_id="34930" name="Hanna FOLTYN-KUBICKA" is_mep="True" mode="spoken" nationality="Poland" birth_date="23-05-1950" birth_place="Jelenia Góra" p_group="Union for Europe of the Nations Group" m_state="PL">
      <p sl="pl">Signora Presidente, la Russia è ben nota per la mancanza di rispetto per le norme etiche e per i diritti umani nelle sue relazioni economiche. E’ un problema che riguarda tutti gli Stati membri, come possiamo notare nel caso dei voli sulla Siberia. Nonostante le promesse fatte di recente dalla Russia, le compagnie aeree che usano lo spazio aereo russo sono tuttora costrette a pagare uno speciale dazio, che non ha nulla a che vedere con il normale prezzo versato per i servizi di controllo del traffico aereo. Si tratta di un addebito di transito che è contrario alla prassi universalmente accettata e che contrasta con il diritto internazionale.</p>
      <p sl="pl">La questione della carne polacca è simile. Questa carne è conforme a tutte le norme comunitarie, ma non può accedere al mercato russo per ragioni che non hanno nulla a che vedere con l’economia di mercato. Ai consumatori russi è negato l’accesso all’acqua della Georgia o al vino della Moldavia per gli stessi motivi. Questa condotta è cinica, come è emerso nel caso Gary Kasparov. Il signor Kasparov è stato infatti arrestato all’aeroporto in partenza per Samara dove si stava recando per protestare in occasione del vertice. E’ stato tenuto in carcere abbastanza a lungo da non poter raggiungere questa località, benché ufficialmente non ci sia mai stata alcuna detenzione. E’ questo il modo in cui operano le autorità russe. Apparentemente sembra tutto perfetto. Tuttavia, le apparenze possono ingannare e l’Europa farebbe bene a ricordarselo.</p>
    </intervention>
    <intervention id="1-156" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signora Presidente, signora Commissario, l’UE si autodefinisce Europa, ma senza alcuna giustificazione geografica. Anche la Russia è Europa per una parte enorme del suo territorio. La Russia confina con molti Stati membri dell’UE e quindi è nostro partner in molti settori, non solo nell’ambito dell’energia. Desidero richiamare la vostra attenzione sul fatto che l’economia Russa non ruota solamente intorno all’energia. Solo un terzo della crescita economica registrata negli ultimi anni è riconducibile a tale comparto.</p>
      <p sl="fi">L’accordo di partenariato e cooperazione tra l’UE e la Russia è prossimo alla scadenza. Mentre 26 Stati membri sono ansiosi di sviluppare relazioni economiche e commerciali con la Russia, un paese, la Polonia, sta ostruendo il processo. Dobbiamo chiederci se il problema critico sugli scambi che affligge tale paese non potrebbe essere superato in maniera più organizzata attraverso il negoziato anziché impedendo l’inizio di colloqui congiunti. La Polonia impedisce all’UE di parlare con una sola voce. Come rappresentante di un paese che confina con la Russia, devo anche dire che in realtà possiamo conseguire maggiori risultati affrontando le varie questioni in maniera bilaterale anziché parlando con una sola voce.</p>
    </intervention>
    <intervention id="1-157" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">Signora Presidente, le relazioni economiche, oltre a promuovere la prosperità, favoriscono anche la pace. La Russia è la grande potenza più vicina all’UE. Se dovesse ridiventare una minaccia alla pace e alla democrazia, sarebbe devastante per il futuro dell’Europa.</p>
      <p sl="sv">Per tale motivo dobbiamo adoperarci per promuovere maggiori scambi con la Russia e per portare questo paese nell’Organizzazione mondiale del commercio. Tuttavia, dobbiamo anche mandare i segnali giusti. Recentemente la Russia ha sospeso le forniture di carbone e di petrolio all’Estonia. L’obiettivo era costringere l’Estonia ad arrendersi a Mosca sulla questione della politica interna. L’UE ha reagito debolmente. Il petrolio e il gas russi per i grandi paesi dell’UE hanno prevalso.</p>
      <p sl="sv">Il messaggio è stato “Erst kommt das Fressen, dann kommt die Moral” [“Prima rimpinziamoci – poi penseremo alla morale”]. L’UE non ha fatto abbastanza presente che l’Estonia è un paese membro e che le misure russe erano pertanto dirette contro tutta l’Unione europea – una situazione inaccettabile per l’UE. Non è così che devono andare le cose.</p>
    </intervention>
    <intervention id="1-158" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">In questo momento sono iscritte in agenda molte importanti questioni che riguardano le relazioni economiche che l’UE intrattiene con la Russia, soprattutto l’accordo di partenariato e i negoziati sulla possibile adesione della Russia all’Organizzazione mondiale del commercio.</p>
      <p sl="sv">Nel dibattito sulle relazioni economiche con la Russia sembrano profilarsi due estremi opposti. Da un lato, vi sono coloro che intravedono una minaccia nella crescita della Russia come grande potenza economica e che vogliono impedire tale eventualità e renderci indipendenti da questo paese. Dall’altro, vi sono coloro che vogliono commerciare con la Russia, a qualsiasi costo, e che sono disposti a fare qualunque cosa per ingraziarsi i leader di Mosca e garantirsi l’accesso alle risorse naturali del paese.</p>
      <p sl="sv">Non sostengo alcuna di queste prospettive. Abbiamo molto da guadagnare dall’aumento degli scambi con la Russia e da una maggiore integrazione economica. La Russia ha da guadagnare più di noi, però. Non si tratta solo di economia in questo caso. Il fatto è che gli scambi ci avvicinano e rafforzano la democrazia e lo Stato di diritto nei vari paesi. In questo modo ancoreremo fermamente la Russia alla comunità degli interessi europei.</p>
      <p sl="sv">Tuttavia, dobbiamo anche avanzare richieste alla Russia. Dobbiamo chiedere che rispetti la democrazia, l’economia di mercato e lo Stato di diritto. Sono in troppi oggi a credere che la Russia sia destinata a respingere i principi universali e quindi si accetta ciecamente che essa li violi. Questo, però, è un comportamento sbagliato. Prostrarsi dinanzi alle pressioni o alle provocazioni russe non porta a nulla. Porterebbe unicamente a indebolire le forze del bene presenti nel paese. Se invece agiamo insieme e formiamo un fronte unito nell’UE, la costringeremo ad ascoltare. Il fatto è che deve ascoltare. Certamente la Russia è un partner commerciale importante per noi, ma in molti dimenticano che per tale paese noi siamo ancora più importanti.</p>
      <p sl="sv">Dovremmo inoltre chiedere alla Russia di aderire all’Organizzazione mondiale del commercio. E’ importante portarla nell’OMC, poiché in questo modo si integrerebbe in un commercio mondiale disciplinato da regole. Tuttavia, dobbiamo garantire che, oltre ad essere membro, ottemperi anche alle norme dell’organizzazione. La situazione non deve essere come quella del Consiglio d’Europa, ad esempio, cui la Russia ha aderito solo per non essere coinvolta in tematiche afferenti ai diritti umani. E’ una situazione che non possiamo permettere. L’OMC non può permettere che la Russia tenga una simile condotta.</p>
      <p sl="sv">Ultimo punto, ma non per questo meno importante, la Carta europea dell’energia è pertinente in questo ambito. Vorrei approfondire l’argomento in un’altra occasione. E’ un tema su cui l’UE deve mostrare un fronte compatto per costringere la Russia ad ascoltare.</p>
    </intervention>
    <intervention id="1-159" speaker_id="31730" name="Joel HASSE FERREIRA" is_mep="True" mode="spoken" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">L’Europa ha bisogno di confini orientali stabili e va evidenziato che su un punto importante conveniamo con la Russia: non vogliamo che aderisca all’UE e la Russia stessa non lo vuole.</p>
      <p sl="pt">D’altro canto, le relazioni economiche tra la Russia e numerosi Stati membri diventano sempre più importanti in relazione all’energia, ambito in cui si devono definire accordi stabili e l’approvvigionamento deve essere adeguatamente negoziato. Devono essere inoltre avviati negoziati per individuare soluzioni chiare sugli investimenti russi nell’UE. Le imprese degli Stati membri stanno compiendo grandi passi verso le fonti di energia russe.</p>
      <p sl="pt">Il sostegno dell’UE a favore di relazioni migliori e calibrate con la Russia deve essere mantenuto. Si tratta non solo del commercio estero, ma anche della ridefinizione di programmi europei di cooperazione come TACIS (assistenza tecnica ai paesi della CSI). La Russia dispone di risorse finanziarie, economiche e umane. Senza voler far la predica al nostro partner dell’est, il quale non ha una grande esperienza di pluralismo politico, il rafforzamento degli scambi può svolgere un ruolo molto positivo.</p>
      <p sl="pt">La relazione oggi in discussione rende un contributo significativo al dibattito sulle relazioni economiche e commerciali con la Russia. Sappiamo che il rafforzamento di queste relazioni favorirà una migliore conoscenza reciproca e potrà contribuire a spezzare le disparità sociali e regionali, soprattutto quando tali relazioni sono accompagnate da un dialogo franco e lungimirante.</p>
      <p sl="pt">Credo inoltre che l’adesione all’OMC porterà a un approfondimento dell’integrazione economica tra l’UE e la Russia. E’ altresì necessario promuovere un clima favorevole agli investimenti in Russia e incoraggiare la Federazione russa a garantire che i suoi lavoratori godano di condizioni di lavoro decorose e di diritti sindacali. Inoltre, è ovviamente necessario non solo sostenere, ma anche contribuire a migliorare il diritto russo allo scopo di assicurare che sia messa in atto la legge sulla tutela dei diritti di proprietà intellettuale, commerciale e industriale.</p>
      <p sl="pt">Desidero concludere affermando che ogni contatto con la Russia può e deve contribuire anche a rafforzare la libertà di circolazione e di espressione nonché il rispetto delle minoranze nazionali in tutta la Federazione. I buoni amici fanno ottimi affari insieme.</p>
    </intervention>
    <intervention id="1-160" speaker_id="33946" name="Andrzej Tomasz ZAPAŁOWSKI" is_mep="True" mode="spoken" nationality="Poland" birth_date="06-11-1966" birth_place="Wałbrzych" p_group="Independence/Democracy Group" m_state="PL">
      <p sl="pl">Signora Presidente, da molti anni i maggiori Stati membri dell’Unione europea consentono alla Russia di esercitare regolarmente un ricatto economico e politico nelle sue relazioni con i paesi di piccole e medie dimensioni. A causa del fatto che le potenze europee si sono limitate a protestare senza mai prendere provvedimenti per restringere la cooperazione politica ed economica, la Russia ha usato e continua a usare queste tattiche.</p>
      <p sl="pl">Dopo aver effettuato numerosi test , l’Ufficio alimentare e veterinario europeo ha decretato che la carne polacca ottempera alle norme sanitarie e di sicurezza. Nel corso della mia visita in Irlanda io stesso mi sono consultato con gli ispettori. Pertanto è scandaloso che il governo russo menta pubblicamente affermando che i test hanno prodotto risultati divergenti. La Russia usa lo stesso approccio che ha utilizzato nel caso dei massacri di civili in Cecenia. Il mondo parla di strage e la Russia sostiene che tali accuse sono propaganda.</p>
      <p sl="pl">Oggi in Parlamento si ha la sensazione che alcuni colleghi vogliano sacrificare gli interessi polacchi in cambio del gas russo. Grazie per questa dimostrazione di solidarietà.</p>
    </intervention>
    <intervention id="1-161" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Signora Presidente, la cooperazione economica potrà avere successo se le imprese svolgeranno un ruolo attivo. Laddove la politica, il governo o lo Stato entrano in gioco come attori, si corre il pericolo che l’economia venga usata come mezzo per conseguire scopi politici o addirittura militari.</p>
      <p sl="pl">Ora per la prima volta la Russia può avere sufficienti risorse finanziarie per aumentare significativamente il reddito dei propri cittadini e migliorare il loro tenore di vita. Tuttavia, userà i profitti derivanti dagli scambi nel settore minerario a tale scopo o li userà per conseguire fini militari o di altro genere? Non lo sappiamo proprio. Molto spesso il Presidente Putin sorprende l’Europa con dichiarazioni forti, che fanno tremare i leader occidentali. Non sappiamo neanche come il popolo russo reagirà, visto che le attività nazionali saranno collocate nelle mani di un gruppo ristretto di consulenti. Dobbiamo ammettere che è molto difficile cooperare con un partner imprevedibile.</p>
      <p sl="pl">Cosa dovremmo fare in questa situazione? A mio avviso, dobbiamo dire chiaramente alla Russia che vogliamo che sia un partner economico e politico pacifico e che auguriamo al popolo russo una vita felice con un tenore che sia pari agli standard europei. Tuttavia, oltre a ciò, dobbiamo anche garantire che la Russia tratti l’UE e i suoi membri in maniera amichevole. Va in effetti detto che anche questo partner , l’UE, è decisivo e coeso.</p>
      <p sl="pl">Qualsiasi favoritismo all’interno dell’Unione sarà una tentazione per la Russia a usare una strategia economica selettiva, che danneggia la cooperazione e la coesione dell’Unione. La relazione dell’onorevole Godelieve Quisthoudt-Rowohl dovrebbe mandare alla Russia il segnale che noi mettiamo in pratica principi economici sani, che rispettiamo i nostri partner e ci aspettiamo lo stesso in cambio. Solo questo tipo di cooperazione può contribuire a innalzare il tenore di vita dei cittadini. Infine desidero affermare che, se questo criterio non viene soddisfatto, la cooperazione non sarà possibile. Riaffioreranno invece le tensioni. Spero che entrambe le parti lo capiscano.</p>
    </intervention>
    <intervention id="1-162" speaker_id="37524" name="Marusya LYUBCHEVA" is_mep="True" mode="spoken" nationality="Bulgaria" birth_date="20-07-1949" birth_place="Mitrovci" p_group="Group of the Progressive Alliance of Socialists and Democrats in the European Parliament" m_state="BG">
      <p sl="it">Уважаема г-жо председател, колеги, можем да определим този доклад като успешна, прагматична стъпка в установяването на по-трайни търговски и икономически отношения с Русия. Важният раздел за енергетиката следва да бъде разглеждан и като подкрепа на отделни споразумения на страни-членки на Европейския съюз с Русия, какъвто е случаят с петролопровода Бургас-Александруполис, който ще транспортира енергийни суровини. В този проект се включват две страни-членки на Европейския съюз, България и Гърция. Той е от изключителен интерес за страните, които са го подписали, но и за Европейския съюз като цяло. По тази причина проектът трябва да получи подкрепата на съюза. Много е важно, обаче, да се подчертае, че и Русия, и Европейският съюз трябва да направят сериозна оценка на въздействието на проекта върху околната среда и да вложат инвестиции в технологии за опазването й, тъй като петролопроводът преминава през чувствителната в това отношение Черноморска зона. Проектът ще носи икономически растеж за региона, но в никакъв случай не трябва да затваря други сектори, като например туризма, в зоната на Бургаския залив, през който ще се осъществява прехвърлянето на суровината. Трябва сериозно да се прецизира и трасето на петролопровода, да бъдат защитени пластове от културно-историческо наследство. Това ще повиши неговата обща сигурност.</p>
      <p sl="it">Подкрепата на Европейския съюз ще бъде гаранция за неговата перспектива с оглед устойчивото развитие на региона. Черноморската зона се явява изключително интересна за развитието на други отношения с Русия, каквито са икономическите зони. Това са инвестиции, в които ще се допринесе за голям икономически растеж, особено инвестициите в търговия и производствен капацитет. Сътрудничеството с Европейския съюз и Русия трябва да премине и през партньорство в създаването и прилагането на нови технологии, нови материали, които са от изключителен интерес и за двете страни.</p>
      <p sl="it">Благодаря за вниманието.</p>
    </intervention>
    <intervention id="1-163" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">Grazie, signora Presidente. Onorevoli colleghi, nelle relazioni con la Russia siamo costantemente di fronte a una situazione in cui i prodotti ittici del Baltico o la carne polacca diventano estremamente nocivi per la salute dei russi, popolo che ha uno stile di vita molto sano. Lo stesso vale per gli oleodotti: le condizioni tecniche di questi impianti si deteriorano sempre molto rapidamente ogni volta che c’è un cambio di proprietà nelle imprese per il trattamento del petrolio nelle repubbliche baltiche. Per quanto concerne la politica sulle tariffe ferroviarie, da molti anni ormai il trasporto di merci verso i porti delle repubbliche baltiche è fino a 2,7 volte più caro dei trasporti verso i porti russi. Per tale ragione credo che, nell’ambito dell’OMC, sia fondamentale creare una situazione in cui non venga consentito alcun tipo di discriminazione nelle relazioni commerciali tra la Russia e gli Stati membri dell’Unione europea, e in particolare nei confronti di quegli Stati membri dell’UE che secondo la Russia continuano a rientrare nella sua specifica sfera di influenza. Grazie.</p>
    </intervention>
    <intervention id="1-165" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="it">În primul rând, aş dori să felicit raportorul pentru munca laborioasă şi pentru deschiderea manifestată în abordarea tuturor faţetelor pe care le implică relaţiile economice şi comerciale dintre Uniunea Europeană şi Rusia. Una dintre aceste faţete, la care aş dori să mă refer, este poziţia geopolitică a Rusiei. După aderarea României şi Bulgariei, la 1 ianuarie 2007, graniţa de est a Uniunii Europene o reprezintă regiunea Mării Negre, din care Rusia face parte şi unde joacă un rol foarte important, atât din punct de vedere economic şi comercial, cât şi bineînţeles din punct de vedere politic. Regiunea Mării Negre este o zonă cu un potenţial de dezvoltare imens, dar în acelaşi timp o zonă care trebuie să găsească răspunsurile adecvate la provocările existente. Printre ele, asigurarea securităţii şi stabilităţii regiunii în ansamblu, dar şi a fiecărei ţări în parte, constituie prima prioritate. În acest context, găsirea şi aplicarea unei soluţii pentru rezolvarea conflictelor îngheţate este imperios necesară. Acesta continuă să fie un obstacol important în calea dezvoltării regionale şi a prosperităţii economice, iar poziţia şi implicarea constructivă a Rusiei în această direcţie trebuie să fie o tematică mereu prezentă în dialogul Uniunii Europene cu această ţară.</p>
      <p sl="it">Tot în contextul Mării Negre, dar şi separat de ea, trebuie abordată tema energetică. Aici trebuie punctat că relaţiile Uniunii Europene cu Rusia nu se pot dezvolta fără a ţine cont de necesitatea de a le baza pe încredere reciprocă, precum şi pe respectarea obligaţiilor internaţionale şi principiilor democratice de către ambii parteneri. Şi, pentru a introduce în context şi regiunea, cred că diversificarea surselor de energie trebuie să rămână o prioritate a Uniunii Europene.</p>
      <p sl="it">În sfârşit, sper ca noua iniţiativă a Uniunii Europene de consolidare a cooperării la Marea Neagră să ajute la realizarea obiectivelor menţionate mai sus şi mai ales la dezvoltarea unui dialog sincer între partenerii din regiune, ce astfel ar putea învăţa să asculte, să aibă încredere şi să coopereze cu vecinii lor, în conformitate cu standardele democratice recunoscute la nivel internaţional.</p>
    </intervention>
    <intervention id="1-166" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Durante il viaggio a Strasburgo in pullman , ho letto le previsioni di Goldman Sachs secondo cui l’economia russa tra 40 anni sarà una delle più forti al mondo, superando i principali paesi europei in termini di PIL pro capite . Questa previsione favorevole potrebbe essere fondata se la Russia agisse nel rispetto delle norme che da lungo tempo ormai il resto del mondo mette in atto nella sfera dell’economia e degli scambi e se imboccasse la strada della democrazia, anche se si tratterà di democrazia alla russa.</p>
      <p sl="lt">Tuttavia, per il momento manca molto – sia in termini di tempo che in termini di distanza dalla realtà attuale – prima che queste previsioni possano verificarsi. L’economia russa registra una crescita impressionante, ma le riforme si stanno arenando, la corruzione non diminuisce e il sistema giuridico non diventa più affidabile. I casi Khodarkovsky e Lebedev, che presto saranno riaperti, potrebbero diventare processi farsa. Gli investitori europei non hanno le medesime debite salvaguardie di cui godono gli investitori russi nell’UE.</p>
      <p sl="lt">La tendenza di Mosca a rinfocolare tensioni politiche in relazione al commercio di petrolio, gas naturale e carne suscita preoccupazione. I nuovi paesi membri dell’UE hanno registrato delle perdite quando la Russia si è scontrata con l’Ucraina e la Bielorussia e ha sospeso le forniture attraverso l’oleodotto Druzhba a causa di presunti problemi tecnici; oltretutto non ha sciolto il nodo gordiano della vicenda delle importazioni di carne polacca.</p>
      <p sl="lt">Le relazioni commerciali tra UE e Russia sarebbero favorite da una strategia di cooperazione con il Mar Baltico nel contesto della dimensione nordica, soprattutto in relazione all’area di Kaliningrad. Il grado di apertura o di chiusura di quest’area è come un barometro che mostra tutte le intenzioni della Russia. Al momento il barometro segna “variabile”, poiché gli orientamenti per gli investimenti e gli scambi per quest’area non sono stati fissati, come non è stata definita una politica fiscale, e gli imprenditori dei paesi europei che operano in tale zona non si sentono sicuri.</p>
      <p sl="lt">Tuttavia, è bello pensare che un giorno il barometro indicherà “bel tempo”. Relazioni commerciali reciprocamente vantaggiose tra UE e Russia aiuteranno la Russia a realizzare le previsioni economiche favorevoli e a diventare un partner valido e affidabile per l’UE.</p>
    </intervention>
    <intervention id="1-167" speaker_id="28332" name="Dariusz Maciej GRABOWSKI" is_mep="True" mode="spoken" nationality="Poland" birth_date="28-08-1950" birth_place="Warszawa" p_group="Independence/Democracy Group" m_state="PL">
      <p sl="pl">Signora Presidente, desidero ringraziare la relatrice per aver affrontato un problema così importante e per aver onestamente attirato la nostra attenzione sui problemi e sui pericoli che ne derivano. Un’altra virtù della relazione consiste nel fatto che essa viene pubblicata in un momento di grande fortuna per la Russia dovuto al rincaro dei prezzi delle materie prime.</p>
      <p sl="pl">In questo modo, si è prodotto un cambiamento qualitativo nel suo atteggiamento e nella sua politica economica e commerciale. Desidero richiamare la vostra attenzione sulle caratteristiche principali di tale cambiamento. In primo luogo la Russia continua inesorabilmente nella sua opera di controllo dei mercati e del trasporto delle materie prime allo scopo di usare il greggio e il gas come strumento per esercitare pressioni politiche.</p>
      <p sl="pl">In secondo luogo, fedele alla sua politica, la Russia offre costantemente relazioni e privilegi speciali ad alcuni paesi dell’Unione europea discriminandone altri, in linea con il principio “Divide et impera ”. Un esempio è proprio il discorso che l’onorevole Goebbels ha tenuto in quest’Aula. Nonostante la chiara evidenza che prova il contrario, egli ha affermato, proprio come farebbe un portavoce russo, che la Russia aveva ragione nella controversia con la Polonia. Plaudo quindi a questa parzialità.</p>
      <p sl="pl">Per sintetizzare la situazione, la Russia sfrutta costantemente la sua situazione favorevole nell’ambito del mercato delle materie prime per creare una struttura economica e commerciale internazionale che le consenta di realizzare i suoi fini politici. L’Unione deve rispondere a questo tipo di politica elaborando una strategia decisiva basata su una posizione corale su tutte le questioni comuni e, per difendere i più deboli, lavorando a tutela e sostegno dei paesi e dei comparti economici che dipendono maggiormente dalla Russia.</p>
    </intervention>
    <intervention id="1-168" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onorevoli colleghi, l’UE e la Russia dipendono molto l’una dall’altra. Condividiamo il continente europeo, ma, senza un accordo reciproco non riusciremo a superare nemmeno uno dei problemi principali del mondo. Inoltre, non potremo andare avanti senza cooperazione reciproca negli cambi e nell’economia. Mi schiero tra i deputati secondo cui la costruzione di uno spazio economico comune e la creazione di un mercato aperto e integrato tra l’UE e la Russia rientrano negli interessi di ambedue le parti. E’ parimenti nell’interesse di entrambe l’adesione del paese all’OMC. L’UE deve essere aperta agli investimenti dalla Russia, ma anche la Russia deve garantire gli stessi diritti di accesso per l’Unione, anche per le aziende che operano nel settore delle risorse naturali. Se questo fosse possibile, sono persuaso che non solo la prosperità economica ma anche la stabilità in tutti i settori di interesse comune e le relazioni tra l’UE e la Russia ne risulterebbero rafforzate.</p>
    </intervention>
    <intervention id="1-169" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signora Presidente, desidero attirare la sua attenzione su due questioni inerenti al dibattito. Prima di tutto, tra la fine del 2006 e l’inizio del 2007, gli Stati membri dell’Unione europea si sono trovati in una posizione in cui i loro approvvigionamenti di gas naturale erano minacciati a causa della controversia tra Russia e Ucraina. Poi, nel gennaio 2007, la Russia ha sospeso gli approvvigionamenti di greggio all’Europa occidentale a causa di una disputa con la Bielorussia.</p>
      <p sl="pl">Al momento la Russia blocca l’approvvigionamento di petrolio greggio alla raffineria di Mazeikiu a seguito della sua vendita alla società polacca Orlen . Purtroppo si tratta solo di alcuni esempi del modo in cui la Russia usa l’approvvigionamento di materie prime per la produzione energetica come strumento politico contro gli Stati membri dell’Unione europea e i paesi terzi. E’ altresì prova dell’inaffidabilità della Russia come fornitore di energia.</p>
      <p sl="pl">In secondo luogo, da oltre un anno e mezzo vige un divieto sulle importazioni di generi alimentari polacchi in Russia. E’ stato solo all’inizio di quest’anno che l’Unione europea ha deciso di riconoscere che il problema non riguarda solo la Polonia, ma l’intera UE. Purtroppo, benché siano trascorsi diversi mesi e nonostante le prove sempre più numerose del fatto che tale embargo è puramente politico, nemmeno l’Unione europea è riuscita a superare questo problema. Pertanto, desidero esprimere l’auspicio che l’Unione europea, oltre ad essere risoluta, agisca in maniera fattiva per superare la questione.</p>
    </intervention>
    <intervention id="1-170" speaker_id="28307" name="Francisco ASSIS" is_mep="True" mode="spoken" nationality="Portugal" birth_date="08-01-1965" birth_place="Amarante" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Questi sono sicuramente tempi difficili per le relazioni con la Russia. Abbiamo l’obbligo di cercare di migliorarle. Esiste un percorso che può essere individuato tra la Realpolitik , che tende a trascurare i principi, e la cosiddetta Irrealpolitik nell’ambito delle relazioni internazionali, come l’ha recentemente definita l’ex ministro francese Hubert Védrine, la quale tende a trascurare la complessità di una data situazione. Tale percorso si basa su un robusto e responsabile pragmatismo.</p>
      <p sl="pt">Credo sia questo il modo di procedere indicato nella relazione ed è la modalità che io sostengo. E’ un percorso che promuove una più forte cooperazione economica e commerciale e la creazione delle condizioni affinché la Russia possa aderire all’Organizzazione mondiale del commercio, un presupposto per integrare meglio il paese nel quadro internazionale in tale ambito. Al contempo questo percorso deve anche essere accompagnato da un atteggiamento fermo in merito alla protezione e alla salvaguardia dei diritti umani, dei diritti umani elementari e dei principi fondamentali dello Stato di diritto. E’ in questo equilibrio che dobbiamo cercare la soluzione per risolvere i problemi che ancora dividono l’UE e la Russia prima che sia troppo tardi.</p>
    </intervention>
    <intervention id="1-171" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signora Presidente, desidero ringraziare gli onorevoli deputati per i loro commenti e per l’interessante dibattito. Ho preso buona nota di quanto avete detto e riferirò il vostro messaggio al collega, il Commissario Mandelson, affinché ne tenga conto. Sono certa che lui, come me, sarà colpito dall’ampio consenso registrato in Aula.</p>
      <p sl="en">Invece di addentrarmi nei dettagli sui diversi punti emersi stasera, desidero esprimere le seguenti osservazioni. E’ vero che sussistono molti problemi e che le nostre relazioni sono complesse. Tuttavia, ciò non è sorprendente considerando l’enorme ampiezza e profondità della cooperazione tra la Federazione russa e l’UE.</p>
      <p sl="en">Nonostante le numerose questioni difficili, non dobbiamo dimenticare che la cooperazione con la Russia è molto positiva in diversi campi. Ho già accennato all’esempio della politica di concorrenza su cui abbiamo istituito una buona cooperazione e in cui abbiamo compiuto progressi positivi nell’allineamento dei nostri sistemi normativi. Potrei elencarvi molti altri esempi.</p>
      <p sl="en">Al contempo è altresì chiaro che dobbiamo affrontare le sfide insite nelle nostre relazioni. Vogliamo adoperarci attivamente con la Russia per trovare soluzioni alle questioni ancora aperte e abbiamo bisogno di un impegno costruttivo: solo un dialogo attivo con la controparte russa, anche sulle questioni difficili, ci può consentire di individuare soluzioni che siano nel nostro reciproco interesse.</p>
      <p sl="en">Diversi deputati hanno chiesto quando l’UE sarà pronta ad avviare i negoziati per il nuovo accordo. Le trattative cominceranno non appena avremo il mandato dagli Stati membri. La Commissione sta attivamente lavorando con la Presidenza, gli Stati membri e la Russia per superare le rimanenti difficoltà.</p>
      <p sl="en">Noi e la Russia abbiamo un interesse a stipulare un nuovo accordo UE-Russia al posto del vigente accordo di partenariato e cooperazione, visto che le nostre relazioni con la Russia si sono evolute negli ultimi dieci anni. Un nuovo accordo porterebbe le relazioni a un nuovo livello consentendo loro di raggiungere il pieno potenziale. Tuttavia, non abbiamo fretta rispetto ai tempi: il vigente accordo di partenariato e cooperazione rimane in vigore e la roadmap sugli “spazi comuni” ci fornisce un programma sostanziale per il breve e medio termine. Non ci sarà alcun vuoto legislativo.</p>
      <p sl="en">Gli onorevoli Foltyn-Kubicka e Seppänen hanno parlato della questione della carne polacca. La Commissione sta lavorando con la Polonia e con la Russia affinché sia levato il divieto sulle importazioni di carne e di prodotti agricoli polacchi. Siamo stati molto attivi a tutti i livelli per dimostrare alla Russia che la Polonia ottempera pienamente alla legislazione comunitaria e ai documenti UE-Russia in materia veterinaria e fitosanitaria e che i divieti devono pertanto essere revocati. Le discussioni continueranno sicuramente.</p>
      <p sl="en">Gli onorevoli Budreikaitė e Paleckis hanno sollevato la questione dell’oleodotto Druzhba . Il governo lituano ha segnalato il caso. La Commissione si è tenuta in stretto contatto con il ministro russo per l’Energia Kristenko e stiamo sollecitando le autorità russe a tenere pienamente informata la Lituania sullo stato dell’oleodotto in modo da poter individuare una soluzione soddisfacente.</p>
      <p sl="en">Diversi deputati hanno parlato più in generale delle relazioni UE-Russia in materia di energia. L’energia è un settore che dimostra la nostra interdipendenza. La Russia ha bisogno dei mercati, degli investimenti e del know-how europei proprio come l’Europa ha bisogno del petrolio e del gas russi. Continuiamo a ritenere che la Carta dell’energia offra un valido quadro multilaterale per gli scambi internazionali e gli investimenti nell’energia.</p>
      <p sl="en">Nell’ultimo vertice è stato deciso di istituire un meccanismo di allerta precoce. In questo modo il dialogo UE-Russia in materia di energia potrà diventare più operativo. L’energia è ovviamente destinata ad avere un posto importante nel nuovo accordo UE-Russia.</p>
      <p sl="en">Come ci ha assicurato il Presidente Putin nel corso dell’ultimo vertice, la Russia rispetta i principi fondamentali della Carta dell’energia e ci aspettiamo che tali principi si riflettano nel nuovo accordo.</p>
      <p sl="en">L’onorevole Oomen-Ruijten ha chiesto informazioni sugli sviluppi della legge russa in materia di investimenti. Devo precisare che per il momento si tratta di una proposta di legge su settori strategici dell’economia. La Commissione ne segue gli sviluppi da vicino. Presto avvieremo un dialogo sugli investimenti con la Russia e saremo in grado di discuterne più approfonditamente con voi.</p>
      <p sl="en">Infine, per quanto attiene allo Stato di diritto, i diritti umani e la democrazia, posso garantirvi che la Commissione continuerà a sottolineare l’importanza del rispetto dei valori comuni e garantirà che anche il nuovo accordo li rispecchi.</p>
      <p sl="en">Per concludere desidero rinnovare i miei ringraziamenti alla relatrice per l’ottimo documento. Ne terremo conto quanto più possibile nel nostro lavoro con la Russia.</p>
    </intervention>
    <intervention id="1-172" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà domani, 19 giugno 2007.</p>
    </intervention>
  </section>
  <section id="creitem17" title="17. Politica di concorrenza 2005 (discussione)">
    <intervention id="1-174" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la relazione (A6-0176/2007), presentata dall’onorevole E. Ferreira a nome della commissione per i problemi economici e monetari, concernente la relazione sulla politica di concorrenza 2005 [2007/2078(INI) ].</p>
      <p sl="unknown">Sono stata informata che la relatrice ha avuto alcuni problemi di trasporti, e arriverà in ritardo. Propongo quindi di cominciare con la Commissione, per poi continuare con gli altri oratori. Non appena arriverà la relatrice, le daremo la parola.</p>
    </intervention>
    <intervention id="1-175" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione . – Signora Presidente, ringrazio la relatrice, onorevole Ferreira, e la commissione parlamentare per quest’ottima relazione. Ancora una volta, la relazione annuale dimostra quale valore aggiunto il Parlamento rechi allo sviluppo della politica di concorrenza; vi ringrazio per questo contributo.</p>
      <p sl="en">Come giustamente si osserva nella relazione, una politica di concorrenza adeguata esercita un ruolo fondamentale per la realizzazione degli obiettivi della strategia di Lisbona. Per conservare la propria efficacia, la politica di concorrenza deve tenere il passo con l’evoluzione del mondo che ci circonda; sono davvero lieta che il Parlamento sostenga gli sforzi della Commissione per ammodernare la politica di concorrenza, e soprattutto il lavoro da noi compiuto nel 2005 per elaborare un approccio economico più preciso.</p>
      <p sl="en">Per molti aspetti concordo con la relazione, e quindi mi limiterò a ricordare tre punti, in merito ai quali i vostri commenti mi hanno particolarmente colpito.</p>
      <p sl="en">In primo luogo, come voi sottolineate, il controllo degli aiuti di Stato è un elemento essenziale per la creazione di condizioni concorrenziali omogenee nel mercato interno. Grazie a un costante lavoro di riforma, intendiamo ridefinire le norme in vigore per renderle più semplici, più trasparenti, più agevoli per gli utenti, più coerenti e più prevedibili. Tali norme si concentrano su quei settori in cui limitati quantitativi di aiuti possono recare il valore aggiunto più rilevante: competitività, ambiente, formazione, coesione regionale, ricerca, sviluppo e innovazione. La riforma ha compiuto progressi notevoli ma – come voi stessi notate – anche gli Stati membri devono fare la loro parte, soprattutto nel recuperare con rapidità ed efficacia gli aiuti di Stato illegittimi.</p>
      <p sl="en">Un secondo punto mi sembra rivestire grande importanza: il 2005 è stato l’anno in cui abbiamo avviato due grandi indagini settoriali. Esse costituiscono – e a questo proposito sono d’accordo con voi – strumenti preziosi per una politica lungimirante. Per quanto riguarda il settore dell’energia le vostre preoccupazioni sono giustificate: i fatti dimostrano l’esistenza di notevoli barriere che ostacolano la concorrenza. La Commissione continuerà ad occuparsi di singoli casi concernenti la concorrenza, collaborando con i colleghi delle autorità nazionali garanti della concorrenza. E’ necessario perfezionare la regolamentazione di questo settore, e il requisito della separazione della proprietà deve diventare prioritario.</p>
      <p sl="en">In terzo luogo, avete ragione a notare che, nell’odierno mondo globalizzato, la cooperazione tra le autorità garanti della concorrenza dev’essere più stretta di quanto sia mai avvenuto in passato. L’Europa ha un ruolo fondamentale da svolgere per incoraggiare lo svilupparsi di solide culture della concorrenza in altre parti del mondo; ma nello stesso tempo l’Europa dev’essere in grado di reagire alle sovvenzioni sleali dei paesi stranieri. Lo strumento più adeguato per affrontare queste situazioni è la normale politica commerciale, non il tentativo di elargire sovvenzioni corrispondenti. La concorrenza nel campo delle sovvenzioni incrinerebbe la coesione europea, stimolerebbe nocive corse alle sovvenzioni nell’ambito del nostro mercato interno e ci esporrebbe al forte rischio di controversie in seno all’OMC.</p>
      <p sl="en">Attendo con interesse il dibattito.</p>
    </intervention>
    <intervention id="1-176" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo PSE . – Signora Presidente, signora Commissario, come sapete, dal punto di vista della politica di concorrenza quest’incontro tra Parlamento europeo e Commissione rappresenta un momento particolarmente importante; si tratta infatti dell’occasione in cui noi valutiamo una delle più importanti politiche gestite dalla Commissione, mentre per il resto ci limitiamo a definire il quadro generale a partire dal quale voi prendete le varie decisioni.</p>
      <p sl="fr">La relazione che vi presentiamo quest’anno è un testo equilibrato, che tuttavia sarà opportuno integrare, soprattutto per quanto riguarda il tema seguente: come si debba definire una “concorrenza leale e non falsata”, secondo la stessa formulazione del Trattato. Infatti nel settore delle imprese si sta sempre più diffondendo, anche se in maniera non sempre esplicita, un lavoro che, probabilmente in nome della flessibilità, porta a rinnovare di mese in mese contratti da stagista, accentuando lo squilibrio tra questi – definiti di formazione professionale – e quelli che rientrano nel diritto del lavoro. Dal punto di vista della concorrenza la posta in gioco è assai importante, e voi dovete esaminarla con attenzione.</p>
      <p sl="fr">D’altra parte, in sede di commissione per i problemi economici e monetari noi ci occupiamo delle conclusioni che verranno tratte dalle indagini settoriali compiute dalla Commissione, soprattutto in merito all’impatto potenziale sulla struttura di questo o quel segmento di mercato; penso tra l’altro alla situazione delle banche di prossimità, o al settore mutualistico in rapporto a quello dei servizi bancari al consumo. Noi desideriamo però che la vostra attenzione si rivolga anche ad altri settori, forse più difficili da affrontare. Ne ricorderò tre, che stanno al centro delle nostre preoccupazioni: le agenzie di rating , gli uffici di revisione contabile e le grandi banche d’investimento; a nostro avviso, se la concorrenza dev’essere libera e non falsata, bisogna avere il coraggio di esaminare anche questi settori, come la Commissione qualche volta ha già saputo fare per soggetti di dimensioni non trascurabili.</p>
      <p sl="fr">Su questa base potrete contare sul nostro sostegno, senza mai dimenticare che la politica di concorrenza non può essere fine a se stessa: deve porsi invece al servizio di una strategia dell’Unione europea. Tale strategia dell’Unione è oggi definita, nel contempo, dalla strategia di Lisbona e dagli obiettivi fissati l’8 marzo scorso, ossia la lotta contro gli effetti dei cambiamenti climatici e la volontà di dare all’Unione europea la capacità di condurre una politica energetica indipendente.</p>
    </intervention>
    <intervention id="1-177" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">a nome del gruppo ALDE . – Signora Presidente, mi congratulo anzitutto, benché non sia presente in questo momento, con la relatrice, che a mio avviso ha redatto un documento eccellente, tale da suscitare un vasto consenso in seno alla nostra commissione parlamentare. Desidero pure sottolineare il valore dell’operato del Commissario signora Kroes; infatti, come pochi momenti fa ha giustamente affermato l’onorevole Berès, la politica di concorrenza non è un fine in sé, e a mio avviso la Commissione europea, proprio sotto la guida del Commissario Kroes, ha adottato un nuovo approccio pragmatico che noi apprezziamo vivamente.</p>
      <p sl="nl">Talvolta si trascura il fatto che le norme relative alla concorrenza non sono state concepite per vessare le imprese né per ostacolare i governi nazionali; esse servono invece a garantire che tutti gli operatori attivi nel mercato interno debbano rispettare le stesse regole e godano di uguali opportunità. Le norme sulla concorrenza, quindi, mirano a permettere all’Europa di conquistare una forte posizione sul mercato mondiale, di fronte alla concorrenza globale; di conseguenza, non dobbiamo competere tra noi, bensì sforzarci di creare un mercato interno ben funzionante.</p>
      <p sl="nl">Anch’io sono una convinta sostenitrice delle indagini settoriali, e per quanto riguarda la politica dell’energia potete contare sul sostegno del Parlamento; vorrei fare, però, un’osservazione. In questo momento, negli Stati membri tutti sono intenti a preparare il Vertice del prossimo fine settimana, nella cui agenda – ancora una volta – la politica energetica sarà uno dei punti chiave: uno dei pochi elementi positivi dell’intera discussione. Nello stesso tempo, noto che i leader dei governi nazionali, da un lato, affermano che dovremmo darci una politica energetica comune, ma, dall’altro, non intendono smettere di proteggere le proprie aziende favorite a livello nazionale. In altre parole, predicano bene ma razzolano male; forse dovrebbero cambiare sistema.</p>
      <p sl="nl">Per quanto riguarda gli aiuti di Stato, come relatrice per gli aiuti di Stato ai servizi pubblici e all’innovazione posso dire che abbiamo già discusso questo problema; in effetti, sono ansiosa di vedere una prima valutazione dell’impatto di queste norme di esenzione e di verificare se, più in generale, l’ammissibilità degli aiuti di Stato venga effettivamente valutata.</p>
      <p sl="nl">Anche la clausola di adeguamento, infine, è stata oggetto di precedenti discussioni. Il punto, ovviamente, è se al di fuori dell’Unione si concedano generosi aiuti di Stato; ma allo stesso tempo, preferirei potenziare la competitività dell’Europa con altri mezzi. E’ del tutto inopportuno, a mio avviso, iniziare a distribuire generosamente aiuti di Stato e sovvenzioni prima di aver individuato altre misure – brevetti, maggiore flessibilità del mercato del lavoro, apertura del mercato dei servizi e parecchi altri provvedimenti di questo tipo: sono errori cui non si può rimediare con la distribuzione di aiuti di Stato.</p>
    </intervention>
    <intervention id="1-178" speaker_id="4515" name="Jeffrey TITFORD" is_mep="True" mode="spoken" nationality="United Kingdom" birth_date="24-10-1933" birth_place="West Mersea" p_group="Independence/Democracy Group" m_state="GB">
      <p sl="en">a nome del gruppo IND/DEM. – Signora Presidente, sono sempre stato fermamente convinto che l’Unione europea, nella sua corsa alle mitiche “condizioni concorrenziali omogenee”, non intenda affatto incoraggiare la concorrenza ma voglia piuttosto cancellarla del tutto. Questa relazione fa ben poco per modificare la mia impressione.</p>
      <p sl="en">Il paragrafo 13 propugna una base imponibile consolidata comune per le società, che costituirà un altro passo verso un’imposta obbligatoria sulle società a livello europeo, che sarebbe fondamentalmente anticoncorrenziale. Quest’idea viene entusiasticamente sostenuta da Francia e Germania, cioè da due paesi in cui le imposte sulle società sono particolarmente alte, e ai quali probabilmente l’idea che le imposte di tutti gli altri paesi debbano salire al loro livello fa venire l’acquolina in bocca.</p>
      <p sl="en">Uno dei più sciocchi esempi di gergo comunitario che io abbia mai sentito è l’espressione “concorrenza fiscale sleale”, che è l’autentico oggetto di questa clausola. Non c’è nulla di sleale nel fatto che alcuni Stati membri si siano dati un regime fiscale più favorevole alle imprese di quanto abbiano fatto altri: ciò incoraggia la concorrenza. Come c’era da aspettarsi, questa relazione critica violentemente gli aiuti di Stato, partendo però dal falso presupposto che ogni aiuto di Stato sia negativo. Nel Regno Unito le restrizioni agli aiuti di Stato imposte dall’Unione europea stanno rapidamente portando alla scomparsa del servizio postale della Royal Mail , a danno dei consumatori, specialmente nelle zone più remote.</p>
    </intervention>
    <intervention id="1-179" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" nationality="Spain" birth_date="13-08-1944" birth_place="Madrid" m_state="ES">
      <p sl="es">Signora Presidente, signora Commissario, per il mio intervento vorrei utilizzare il cosiddetto metodo a campione: tenterò cioè di trarre, da un singolo episodio specifico, conclusioni di carattere generale.</p>
      <p sl="es">Come sapete, mi sono più volte occupato delle offerte pubbliche d’acquisto effettuate in Spagna nei confronti dell’azienda elettrica Endesa . La collega del gruppo ALDE ha parlato poc’anzi di aziende favorite a livello nazionale, e mi sembra che l’esempio che voglio portare rientri perfettamente in tale discorso.</p>
      <p sl="es">Come sapete, l’attuale governo spagnolo ha fatto ogni sforzo per impedire a un’impresa tedesca, E.ON , di acquisire una partecipazione in Endesa , cosa che ha già indotto la Commissione ad avviare due procedure: una contro la decisione generale che incaricava una determinata commissione di stabilire condizioni specifiche, e l’altra concernente quelle stesse condizioni. La signora Commissario conosce perfettamente l’episodio cui mi riferisco.</p>
      <p sl="es">In seguito, un’impresa italiana – che per inciso è parzialmente di proprietà pubblica – ha acquisito una partecipazione in Endesa . Ho presentato un’interrogazione alla signora Commissario e ho ricevuto oggi la risposta, in cui ella afferma che le restrizioni al diritto di voto fissate dal governo spagnolo sono oggetto di indagine.</p>
      <p sl="es">In questa vicenda c’è una terza puntata: la persona responsabile della vicenda, cioè il presidente della Commissione nazionale per l’energia – l’organismo spagnolo di regolamentazione – nominato dal governo socialista, ha rassegnato le dimissioni nelle mani dello stesso governo socialista, per protestare contro quella che egli considera una violazione della sua indipendenza. Questa è la spiegazione che ha offerto al parlamento spagnolo; purtroppo non è stato possibile convocarlo affinché illustrasse la vicenda in seno al nostro Parlamento, ma non ho deposto tutte le speranze di poter ottenere piena e aperta trasparenza anche in quella sede. Vorrei sapere se la signora Commissario e la Commissione sono preoccupati per questo problema che si ripercuote sull’adeguato funzionamento dell’intero mercato europeo; è un problema che riguarda tutta l’Europa e – consentitemi di aggiungere – incide pure sulla certezza giuridica e sul credito e il buon nome del mio paese sui mercati internazionali. E’ questo – la prego di credermi, signora Commissario – l’aspetto che più mi preoccupa.</p>
      <p sl="es">Vorrei che la signora Commissario ci comunicasse se ha svolto un’inchiesta in merito o se intende farlo, se intende affrontare la questione con il governo spagnolo e se intende introdurre riforme per contrastare questa tendenza.</p>
      <p sl="es">Signora Presidente, la ringrazio. Ho oltrepassato il mio tempo di parola perché il portavoce del mio gruppo, onorevole Evans, non era presente e mi è sembrato di poter utilizzare il tempo spettante a lui; in ogni caso la ringrazio.</p>
    </intervention>
    <intervention id="1-180" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione . – Signora Presidente, come tutti gli oratori che mi hanno preceduta, anch’io sono molto colpita dalla qualità della relazione; apprezzo vivamente la relazione in sé, ma apprezzo ancora di più i dibattiti annuali, in particolare con gli onorevoli deputati presenti a questa seduta.</p>
      <p sl="en">Di per sé, la relazione costituisce un vitale contributo all’ulteriore sviluppo di questa politica. Desidero assicurarvi che non solo ho ascoltato i vostri interventi, ma che terrò anche conto delle vostre osservazioni, molto acute e concrete. In effetti, se la politica di concorrenza deve veramente servire a creare crescita e occupazione in Europa, è necessario che continuiamo a lavorare insieme; ciò significa coinvolgere tutte le parti in causa – il Parlamento e il mondo esterno – e tener conto anche del tema su cui si è soffermata l’onorevole Sophia in ’t Veld. Non si tratta di prendere in giro nessuno, ma piuttosto di stabilire condizioni concorrenziali omogenee da cui possano trarre vantaggio tutti, consumatori e mondo delle imprese.</p>
      <p sl="en">Vorrei replicare ad alcuni punti specifici sollevati nel dibattito di questa sera. L’onorevole Berès ha avanzato alcune idee interessanti per le nuove indagini settoriali e prenderò senza dubbio in esame le categorie da lei menzionate: agenzie di rating , uffici di revisione contabile e grandi banche d’investimento. Non abbiamo ancora preso decisioni e stiamo discutendo la questione; aggiungerò quindi questa voce all’elenco. Non mancano certo i settori in cui sarebbe opportuno avviare un’indagine settoriale; è piuttosto una questione di risorse. In questo momento la Commissione non ha motivi per avviare una revisione ad ampio raggio della concorrenza in questi settori, ma ciò non significa che non si possa dedicarvi qualche riflessione; sarei lieta di discutere più approfonditamente questi temi con il Parlamento. Naturalmente la Commissione è sempre disponibile a esaminare attentamente qualsiasi prova di comportamento anticoncorrenziale che venga portato a nostra conoscenza in singoli casi.</p>
      <p sl="en">L’onorevole Berès ha accennato anche alla concorrenza in campi non tradizionali, tra cui per esempio quello salariale. La relazione menziona pure le imposte; noto che molti di voi sono preoccupati per la cosiddetta concorrenza fiscale tra gli Stati membri. E’ vero che la Commissione ha il potere di valutare le misure fiscali che incidono sulla concorrenza. Tuttavia – su questo punto voglio essere molto chiara – questa facoltà riguarda solo i casi in cui tali misure vengono considerate aiuti di Stato e hanno natura selettiva, ossia non sono misure generali.</p>
      <p sl="en">Vengo ora all’argomento sollevato dall’onorevole Sophia in ’t Veld. Da dieci anni la Commissione riesamina piani fiscali potenzialmente dannosi; ci siamo opposti a tutta una serie di misure miranti a colpire, tra l’altro, le attività offshore interne ai gruppi.</p>
      <p sl="en">Per quanto riguarda la concorrenza salariale, la mia risposta è nettissima: se le misure concernenti i salari si possono considerare aiuti di Stato, la Commissione farà uso dei suoi poteri.</p>
      <p sl="en">Passo ora al problema degli aiuti di Stato, in particolare per rispondere all’onorevole in ’t Veld: come tutti ben sappiamo, in linea di principio gli aiuti di Stato sono vietati dal Trattato per evitare distorsioni della concorrenza nell’ambito del mercato unico. In realtà gli aiuti di Stato possono rappresentare uno strumento legittimo per raggiungere obiettivi di interesse generale – per esempio coesione regionale, ricerca e sviluppo, innovazione e servizi pubblici di elevata qualità – che i mercati di per sé non potrebbero garantire. Per tale motivo il nostro approccio mira a definire un nuovo ventaglio di norme per gli aiuti di Stato, cosa che abbiamo concretamente fatto elaborando la revisione; essa utilizza un approccio più economico per individuare le carenze del mercato, sulle quali indirizzare opportune misure di aiuto. Si tratta di un punto di vista equilibrato e realistico, che riflette la necessità di aiutare gli Stati membri a impiegare nel migliore dei modi il denaro dei contribuenti – poiché in ultima analisi gli aiuti di Stato sono denaro dei contribuenti.</p>
      <p sl="en">Due volte l’anno, la Commissione pubblica le proprie tabelle in materia di aiuti di Stato. Come sapete, esse contengono dati e analisi relativi alla spesa degli Stati membri in aiuti di Stato, ed esamina con particolare attenzione i progressi compiuti dagli Stati membri verso gli obiettivi di Lisbona: aiuti quantitativamente ridotti ma qualitativamente migliorati. La prossima edizione sarà dedicata soprattutto al tema del recupero; inoltre, una serie di indicatori e tabelle statistiche reperibili sul sito web “Europa” offre materiale per un’ulteriore discussione. L’onorevole Sophia in ’t Veld, però, ha ragione: dobbiamo lavorare ancora per valutare gli effetti degli aiuti di Stato, e verificare se e come il loro impiego sia razionale. In tale prospettiva il nuovo approccio, di impostazione prettamente economica, potrà rivelarsi utile.</p>
      <p sl="en">All’onorevole García-Margallo y Marfil posso dare una risposta sintetica: abbiamo già discusso questo tema, e conosciamo esattamente la natura del dossier . Abbiamo citato dinanzi alla Corte di giustizia lo Stato membro interessato, per il mancato rispetto di due decisioni da noi adottate ai sensi dell’articolo 21 del regolamento comunitario sulle concentrazioni. Il mio collega, Commissario Charlie McCreevy, sta avviando un’azione parallela in base alle norme del mercato interno.</p>
      <p sl="en">Rimango come sempre disponibile ad esaminare i vostri suggerimenti, per un ulteriore perfezionamento degli strumenti che possano consentire alla politica di concorrenza di migliorare il funzionamento dei mercati; le vostre idee e la vostra creatività mi sono assolutamente necessarie. Stiamo facendo del nostro meglio per completare questo processo, e vi sono grata per il costante sostegno e i preziosi contributi che mi offrite; non siamo ancora giunti alla meta, ma siamo sulla strada giusta.</p>
    </intervention>
    <intervention id="1-181" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà domani, 19 giugno 2007.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="1-182" speaker_id="28308" name="Elisa FERREIRA" is_mep="True" mode="written" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, signora Commissario, nella relazione del Parlamento sulla politica di concorrenza 2005 noi plaudiamo agli sforzi compiuti dalla Commissione per modernizzare la politica di concorrenza.</p>
      <p sl="pt">Vorrei sottolineare le principali raccomandazioni contenute nella relazione.</p>
      <p sl="pt">Nel cruciale settore dell’energia, sosteniamo l’azione della Commissione in materia di separazione della proprietà.</p>
      <p sl="pt">Invitiamo ancora una volta la Commissione a precisare a livello comunitario gli obblighi di servizio pubblico cui dovrebbero essere vincolati gli operatori dei servizi di interesse economico generale, per quanto riguarda la sicurezza strategica e la copertura universale.</p>
      <p sl="pt">Riteniamo inoltre importante garantire la coerenza tra la dimensione esterna dell’Unione europea e la politica di concorrenza, in occasione dei negoziati in vista di accordi commerciali bilaterali.</p>
      <p sl="pt">Nonostante l’opera compiuta dalla Commissione per armonizzare le prassi e assicurare trasparenza, sta di fatto che, sotto il profilo degli incentivi, vi è concorrenza tra le regioni dell’Unione europea e gli Stati membri; tale concorrenza – cui si aggiunge la mancata armonizzazione fiscale – stimola la delocalizzazione artificiale delle imprese.</p>
      <p sl="pt">Questa e altre sfide dimostrano chiaramente quanto sia necessario – da parte dell’Unione europea – dotarsi di norme più efficaci in materia di concorrenza e affinare la capacità di fornire risposte flessibili alle nuove sfide; ne emerge l’importanza di continuare a fornire all’Autorità europea della concorrenza le risorse di cui ha bisogno.</p>
    </intervention>
  </section>
  <section id="creitem18" title="18. Pellicce di gatto e di cane (discussione)">
    <intervention id="1-184" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la relazione (A6-0157/2007), presentata dall’onorevole Svensson a nome della commissione per il mercato interno e la protezione dei consumatori, sulla proposta di regolamento del Parlamento europeo e del Consiglio che vieta la commercializzazione, l’importazione nella Comunità e l’esportazione fuori della Comunità di pellicce di cane e di gatto e di prodotti che le contengono [COM(2006)0684 – C6-0428/2006 – 2006/0236(COD) ].</p>
    </intervention>
    <intervention id="1-185" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione. – Signora Presidente, in passato abbiamo avuto occasione di discutere di questa proposta in sede di commissioni parlamentari e di intergruppi. Sapete certamente che sono molto lieto di partecipare a questa discussione con voi questa sera.</p>
      <p sl="en">Per cominciare, esprimo i miei più sinceri ringraziamenti a tutti gli onorevoli deputati per il loro lavoro, e in particolare alla relatrice, che ha svolto un’opera eccellente. Vorrei altresì ringraziare la relatrice e i relatori per parere delle altre commissioni, gli onorevoli Lucas e Stevenson.</p>
      <p sl="en">E’ stata una vera sfida per me occuparmi della questione, subito dopo aver assunto il mio incarico. L’aspetto più frustrante era il fatto che la questione stava molto a cuore ai cittadini europei, godeva del sostegno del Consiglio e, naturalmente, del Parlamento europeo, nonché della Commissione, eppure avevamo ancora difficoltà a procedere con questa proposta. I problemi, naturalmente, erano di natura giuridica e non certo il risultato della mancanza di volontà politica.</p>
      <p sl="en">Fortunatamente siamo giunti a un punto in cui, adottando un approccio creativo e costruttivo, siamo riusciti a trovare le soluzioni, e adesso possiamo ottenere un accordo in prima lettura, aspetto che per me è estremamente importante. Noi tutti conosciamo bene il problema, e sappiamo che le prove sconvolgenti dello spietato trattamento inflitto a gatti e cani, allevati e uccisi soprattutto per la loro pelliccia, in particolare in Asia, giustificano il pressante appello ad agire rivolto alla Commissione.</p>
      <p sl="en">Come ho detto, era necessario trovare il modo non solo di esprimere in maniera tangibile la volontà politica di tutte le Istituzioni coinvolte e dei cittadini, ma anche di farlo in maniera legittima, per garantire che, in futuro, tale volontà potesse far fronte e resistere a qualsiasi sfida. Constato con piacere che, attraverso la proposta e in particolare i vari triloghi, siamo riusciti a raggiungere un compromesso. Tale compromesso è solido dal punto di vista giuridico, e ci consentirà un’attuazione concreta del divieto.</p>
      <p sl="en">Per noi, sono importanti i risultati, e non ci accontentiamo di una mera dichiarazione politica o di un’espressione di volontà politica, che col tempo si dimostrerebbero inefficaci. Sarebbe un modo corretto di procedere, in termini politici, ma non produrrebbe i risultati che vogliamo: la protezione dei gatti e dei cani e, cosa ancora più importante, dei consumatori europei, i quali non vogliono vedersi offrire la pelliccia di cani e gatti, che considerano animali da compagnia.</p>
      <p sl="en">Vorrei ricordare espressamente due dei miei colleghi, i Commissari Mandelson e McCreevy. Entrambi hanno contribuito al nostro lavoro nel settore. Come sapete, la base giuridica che utilizziamo riguarda il mercato interno e il commercio. Questo è stato necessario perché, purtroppo, non vi è alcuna base giuridica nel Trattato che consenta all’Unione europea di adottare un’iniziativa legislativa per proibire un particolare commercio sulla base del benessere degli animali o di preoccupazioni di carattere etico. Inoltre, nel Trattato non vi è alcuna base giuridica per la protezione degli animali in quanto tale; quindi abbiamo dovuto utilizzare queste due basi giuridiche, e i miei colleghi hanno offerto un considerevole sostegno a tale lavoro.</p>
      <p sl="en">Abbiamo dovuto affrontare un altro problema di ordine giuridico: il problema della proporzionalità. Per motivi di proporzionalità, è stato necessario considerare l’opportunità di includere una disposizione che consenta possibili deroghe al divieto. Nessuno di noi approvava quest’idea e, come ho detto, l’unico motivo era rendere la proposta più solida dal punto di vista giuridico. A mio avviso siamo comunque riusciti a raggiungere un compromesso adeguato. Come sapete, questo approccio ha ottenuto anche l’esplicito sostegno dei servizi giuridici delle tre Istituzioni – Commissione, Parlamento e Consiglio. Ma il compromesso di cui disponiamo oggi è quello giusto. Prevede la possibilità – e sottolineo la parola “possibilità” – di una deroga speciale al divieto di commercializzazione per motivi legati alla tassidermia o alla didattica.</p>
      <p sl="en">Abbiamo utilizzato le basi giuridiche descritte, e sappiamo che questo approccio andrà a vantaggio non solo dei consumatori europei, ma anche del benessere degli animali, soprattutto dal momento che non possiamo applicare le nostre norme sul benessere degli animali al di fuori dell’Unione europea. Non possiamo promuoverle a livello internazionale, ma, chiudendo il mercato a soggetti senza scrupoli che praticano questo commercio, non solo stiamo inviando un chiaro messaggio ma contribuiamo a porre fine a tale pratica.</p>
      <p sl="en">Infine, il Parlamento, il Consiglio e la Commissione hanno lavorato molto duramente per portare la proposta legislativa alla fase attuale e per raggiungere un compromesso accettabile. Mi auguro vivamente che il voto di domani rifletta questo atteggiamento positivo e costruttivo, per poter far entrare in vigore questa legislazione quanto prima.</p>
    </intervention>
    <intervention id="1-186" speaker_id="28134" name="Eva-Britt SVENSSON" is_mep="True" mode="spoken" role="relatore" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Signora Presidente, onorevoli colleghi, quando domani voteremo su questa relazione, avremo l’occasione di porre fine alle indicibili crudeltà inflitte a cani e gatti, che sono spesso i nostri animali da compagnia.</p>
      <p sl="sv">In qualità di relatrice responsabile della materia, sono molto soddisfatta della relazione su cui noi – Parlamento, Consiglio e Commissione – abbiamo raggiunto un accordo. Ringrazio la Commissione e il Consiglio per la loro costruttiva cooperazione. Desidero inoltre ringraziare la presidente della commissione per il mercato interno e la protezione dei consumatori, onorevole McCarthy, insieme ai miei colleghi. Ringrazio l’onorevole Stevenson il quale, com’è noto, lavora da molti anni per realizzare progressi in materia. Tutti si sono impegnati intensamente per ottenere un esito favorevole a cani e gatti.</p>
      <p sl="sv">Il lavoro è stato estremamente stimolante, soprattutto alla luce dell’interesse dimostrato dall’opinione pubblica per l’argomento. Sono convinta che i sentimenti diffusi tra l’opinione pubblica e le associazioni animaliste abbiano contribuito sensibilmente al raggiungimento di questo accordo. Ringrazio sentitamente tutti coloro che con impegno e dedizione hanno aggiunto il proprio nome alle petizioni e hanno partecipato a numerose campagne, dimostrando così che non accettano più tali crudeltà nei confronti degli animali. Grazie a voi tutti. Le vostre proteste si sono rivelate utili.</p>
      <p sl="sv">Molti di noi hanno visto documentari, film e immagini in cui si mostrano cani e gatti scuoiati vivi. E’ sufficiente una sola immagine o un unico documentario in cui si vedano simili crudeltà per capire la necessità di agire per porvi fine.</p>
      <p sl="sv">Secondo le stime della Humane Society , più di due milioni di gatti e cani vengono tenuti prigionieri in condizioni terribili prima di venire uccisi per la loro pelliccia. Le pelli e le pellicce vengono quindi vendute con false etichette che riportano l’indicazione “lupo cinese” o “lupo asiatico”, e utilizzate per esempio nella produzione di morbidi pupazzi per bambini, oggetti decorativi, capi d’abbigliamento e borse.</p>
      <p sl="sv">Dobbiamo bloccare questo commercio, soprattutto per i metodi estremamente crudeli impiegati per la produzione delle pellicce. Questo sarebbe di per sé un motivo sufficiente, senza contare che non vi è alcuna necessità di pellicce di cane o gatto in nessun prodotto, perché i materiali sintetici rappresentano ottimi sostituti.</p>
      <p sl="sv">Le descrizioni false ingannano gravemente i consumatori che, senza sospettare alcunché, acquistano in buona fede giocattoli per i propri figli, senza immaginare che proprio per la produzione di quel giocattolo sia stato scuoiato vivo un gatto.</p>
      <p sl="sv">Nel corso della discussione è stato detto che le pellicce servono, per esempio, ad alleviare i dolori alle articolazioni, ossia per ragioni di ordine medico. La mia risposta a tale affermazione è la seguente: nel 2007 a nessun paziente il medico curante prescrive una pelliccia di gatto contro i dolori reumatici. I progressi compiuti dall’umanità ci consentono ben altro.</p>
      <p sl="sv">Nella mia veste di relatrice, insieme a tutti coloro che si sono impegnati a fondo in questa causa, nutrivo grandi speranze quando la proposta della Commissione è stata accettata. Pensavamo che fosse necessario un divieto assoluto, ma la proposta originaria della Commissione consentiva alcune deroghe, per esempio quando l’etichetta indichi che la pelliccia proviene da cani o gatti che non sono stati allevati o uccisi per la produzione di pelliccia o che le pelli sono effetti personali o domestici.</p>
      <p sl="sv">Ritengo che il regolamento sarebbe privo di significato se si consentissero tali deroghe, poiché sarebbe impossibile controllare la situazione e le deroghe spianerebbero la strada al commercio e alle spaventose prassi descritte. Non era questo il regolamento che i cittadini avevano chiesto all’Unione europea.</p>
      <p sl="sv">Posso dire quindi con soddisfazione che adesso, dopo le discussioni con la Commissione e il Consiglio, disponiamo di una proposta in cui si sostiene l’opportunità di un divieto assoluto. Mi auguro che il Parlamento sosterrà la proposta domani votando a favore degli emendamenti concordati all’unanimità dalla commissione per il mercato interno e la protezione dei consumatori. Abbiamo anche alcune proposte concernenti il modo in cui le norme sarebbero applicate negli Stati membri, e proponiamo che anche gli Stati membri debbano riferire alla Commissione sulle modalità di controllo del rispetto delle norme.</p>
      <p sl="sv">Sono convinta che l’opinione pubblica ci seguirà con attenzione domani, durante le votazioni, poiché è urgentemente necessario adottare misure ad hoc in questo campo.</p>
    </intervention>
    <intervention id="1-187" speaker_id="4524" name="Caroline LUCAS" is_mep="True" mode="spoken" nationality="United Kingdom" birth_date="09-12-1960" birth_place="Malvern" p_group="Group of the Greens/European Free Alliance" m_state="GB">
      <p sl="en">relatore per parere della commissione per il commercio internazionale. – Signora Presidente, vorrei esprimere il mio più sincero apprezzamento per la relazione dell’onorevole Svensson e congratularmi con lei per l’ottimo lavoro svolto. Ha dimostrato di essere una brillante relatrice, e abbiamo ottenuto un risultato molto positivo. E’ evidente che il Parlamento è unanime nell’opporsi a deroghe che comprometterebbero l’integrità e l’efficacia di un divieto.</p>
      <p sl="en">Devo però dire che, per quanto riguarda la tempestività con cui la Commissione ha proposto questa normativa, abbiamo dovuto aspettare a lungo. Ricordo che nel 2002 scrissi al Commissario Byrne chiedendo di imporre un divieto alle pellicce di cani e gatti; in quell’occasione ci fu semplicemente detto che si trattava di una questione molto complessa, e che la Commissione stava riflettendo.</p>
      <p sl="en">Mi preoccupa il fatto che questa lentezza si ripeta per un’altra questione sulla quale vorrei attirare la vostra attenzione: il divieto di importazione di prodotti derivati dalle foche. Ancora una volta si dice al Parlamento che si tratta di una questione complessa; come nel 2002, quando si trattava di pellicce di cani e gatti, si usano esattamente le stesse espressioni per i prodotti derivati dalle foche.</p>
      <p sl="en">In qualità di relatrice per la commissione per il commercio internazionale, ho presentato alcuni emendamenti alla proposta sulle pellicce di cane e gatto, non per cercare di includere le foche – sarebbe osare troppo – ma almeno per chiedere alla Commissione di presentare una legislazione simile per l’importazione di prodotti derivati dalle foche. Questo è il contenuto dell’accordo raggiunto in seno alla commissione per il commercio internazionale.</p>
      <p sl="en">Il Commissario ha dichiarato poc’anzi che non è stata certo la volontà politica a mancare nella questione delle pellicce di cane e gatto, ma una base giuridica creativa. Invito quindi la Commissione e i suoi servizi ad essere estremamente creativi, e a riconoscere che i cittadini europei provano lo stesso senso di repulsione sia per le pellicce di cane e gatto che per l’importazione di prodotti derivati dalle foche. Abbiamo urgentemente bisogno di una normativa anche su questa materia.</p>
    </intervention>
    <intervention id="1-188" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">relatore per parere della commissione per l’agricoltura e lo sviluppo rurale. – Signora Presidente, inizierò porgendo i miei più sinceri ringraziamenti all’onorevole Svensson per il suo ottimo lavoro e la sua brillante relazione. Desidero inoltre ringraziare l’onorevole McCarthy per la dedizione e l’impegno con cui ha guidato questa importantissima relazione nel nostro Parlamento. Ma sono soprattutto grato al Commissario Kyprianou per il grande coraggio di cui ha dato prova, perché, come ha appena affermato l’onorevole Lucas, il precedente Commissario aveva dichiarato che l’impresa era impossibile e che non ci sarebbe mai stata una base giuridica. Ricordo che il Commissario Kyprianou una volta mi ha detto: “Sono un avvocato, e se dicessi ai miei clienti che i loro casi sono impossibili, non riuscirei a guadagnarmi da vivere!”. Ha mantenuto la sua parola.</p>
      <p sl="en">La discussione di questa sera è musica per le mie orecchie, perché ci sono voluti otto anni per arrivare a questo punto, grazie all’aiuto di Humane Society International . Betsy Dribben, che in passato lavorava per Humane Society International , è venuta appositamente da Washington e questa sera è nelle tribune del pubblico; dobbiamo ringraziarla per la tenacia con cui ha condotto la campagna.</p>
      <p sl="en">Secondo le stime di Humane Society International , ogni anno circa due milioni di gatti e cani vengono uccisi, soltanto in Cina, per fornire al mercato europeo della moda articoli come questo giocattolo, che la relatrice ha menzionato – gattini che i genitori comprano per i figli perché amano i gatti e i cani, senza rendersi conto che sono fatti di pelliccia di veri cani e gatti che sono stati brutalmente uccisi. Le pellicce dei gatti vengono acquistate per fare colletti e guarnire cappucci di giacche a vento, doposci, rivestimenti interni di guanti da sci e vari tipi di articoli alla moda.</p>
      <p sl="en">Si tratta di una vera frode, perpetrata ai danni dei consumatori che non sanno di comprare articoli fabbricati con la pelliccia di gatti e cani veri. Talvolta le pellicce di questi animali vengono addirittura colorate per sembrare pellicce artificiali, e si applicano false etichette per imbrogliare i consumatori. Finalmente, con mia grande gioia, ci sarà un regolamento scritto, valido in tutti i 27 Stati membri, per proibire questo ripugnante commercio. Ringrazio il Commissario e tutti coloro che ci hanno aiutato a raggiungere questa meta.</p>
    </intervention>
    <intervention id="1-189" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">a nome del gruppo PPE-DE . – Onorevoli colleghi, vietare il commercio di pellicce di cane e gatto nell’Unione europea è importante per diverse ragioni.</p>
      <p sl="cs">La prima è la cosiddetta industria asiatica del gatto – un’attività del tutto inaccettabile che, secondo le stime disponibili, fornisce all’Europa 2 milioni di gatti all’anno. E’ scandaloso che gli animali vengano scuoiati vivi per le loro pellicce; questo è il metodo più economico e vergognoso. So benissimo che un regolamento dell’Unione europea non può indurre gli allevatori industriali di paesi terzi a cambiare comportamento, ma può certamente ridurre – in modo sostanziale – il volume del commercio di animali.</p>
      <p sl="cs">La seconda ragione sta nel fatto che i consumatori europei non sanno di comprare tali prodotti. Se lo sapessero, non li comprerebbero. In Europa gatti e cani vengono considerati animali da compagnia. Gran parte degli europei non sa che le pellicce di cane e gatto contribuiscono non soltanto alla produzione di pellicce più costose realizzate con le pelli di altri animali, ma anche alla realizzazione di pellicce sintetiche. Questi prodotti non sono etichettati adeguatamente. Non si tratta di un problema etico, come affermano coloro che si oppongono a questo regolamento; si tratta piuttosto di fuorviare i consumatori, intenzionalmente o no. L’Unione europea ha l’obbligo di impedirlo. Ovviamente, è necessario che i servizi doganali degli Stati membri utilizzino mezzi efficaci per determinare, in maniera sicura e a costi ragionevoli, se i beni importati contengano pellicce di gatto o cane.</p>
      <p sl="cs">Tuttavia, il motivo principale per adottare questo regolamento è la frammentazione del mercato. Circa la metà degli Stati membri dispone di leggi che regolano o proibiscono il commercio di pellicce di cane o gatto, a differenza degli altri Stati membri. Queste norme, data la carente armonizzazione, vengono sfruttate dagli operatori attivi sul mercato europeo, che trasportano prodotti realizzati con pelliccia di cane e gatto nei paesi europei nei quali tali prodotti non sono ancora proibiti. Il regolamento in esame migliorerà sensibilmente l’attuazione di questa legge. Il Parlamento ha emendato il testo della Commissione affinché l’unica eccezione sia l’uso di pellicce per scopi non commerciali. Infatti, vogliamo evitare un’assurda criminalizzazione dei comuni cittadini.</p>
      <p sl="cs">Tutti quelli che, tra voi, ritengono che l’Unione europea non abbia il potere di intervenire in simili questioni, devono sapere che le cose non stanno così. L’articolo 95 autorizza l’UE ad agire in casi simili perché è nostro comune interesse garantire il funzionamento di un mercato europeo con prodotti legittimi. Sono grata alla Commissione e mi congratulo con i relatori per il loro lavoro.</p>
    </intervention>
    <intervention id="1-190" speaker_id="2173" name="Arlene McCARTHY" is_mep="True" mode="spoken" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE. – Signora Presidente, l’onorevole Stevenson ha ragione: otto anni fa i deputati laburisti al Parlamento europeo chiesero di porre fine al crudele commercio di pellicce di cane e gatto.</p>
      <p sl="en">Signor Commissario, lei probabilmente ricorderà che il defunto collega Phillip Whitehead, ex presidente della commissione per il mercato interno e la protezione dei consumatori, le chiese di agire nella sua veste di Commissario. Il 30 dicembre dello scorso anno, ho ricevuto una petizione firmata da più di duecentocinquantamila cittadini sgomenti che ci chiedevano di vietare questo commercio. Finalmente abbiamo agito, ma credo che il merito di questa nuova legge spetti ai cittadini, alla loro determinazione, e alla tenacia di coloro che si battono per il benessere degli animali; è anche grazie a loro che siamo riusciti a convincerla, signor Commissario, a conferirci il potere giuridico di imporre il divieto.</p>
      <p sl="en">Vi sono numerosissime prove del trattamento disumano che viene inflitto a cani e gatti per averne le pellicce. Le organizzazioni animaliste hanno contattato il mio ufficio per esprimere la propria soddisfazione per la nuova legge. La loro unica critica riguarda la lentezza con cui abbiamo agito. Ma questa legge serve anche a proteggere i consumatori che sono stati ingannati e convinti a comprare abiti, giocattoli e articoli per la casa fabbricati con pellicce di cane e gatto. Penso di poter affermare che la forza dei cittadini è in grado di prevalere sulla burocrazia e sulle barriere giuridiche.</p>
      <p sl="en">Vorrei ricordare alla Commissione e agli Stati membri che il gruppo negoziale della commissione parlamentare voleva che l’Unione europea adottasse i più alti standard internazionali e le migliori prassi per assicurare l’attuazione del divieto su questo ignobile commercio e garantire che i prodotti fabbricati con pellicce di cane e gatto non arrivassero nei negozi in maniera surrettizia.</p>
      <p sl="en">Vorrei essere chiara: non dobbiamo consentire che deroghe speciali di alcun tipo finiscano per creare scappatoie. Questo è il senso dell’accordo che abbiamo raggiunto con la Commissione e gli Stati membri. Vogliamo una relazione che riferisca in merito agli sforzi compiuti in materia di attuazione del divieto e che si adottino misure qualora tale divieto si rivelasse inefficace. Ci aspettiamo che gli Stati membri assumano seriamente le proprie responsabilità sia nell’attuazione che nell’applicazione del divieto. Sono necessarie sanzioni severe e deterrenti per scongiurare il commercio di pellicce di cane e gatto. In breve, il divieto dev’essere un divieto in linea di principio e nella pratica, non una restrizione che consente di continuare il commercio surrettiziamente.</p>
    </intervention>
    <intervention id="1-191" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">a nome del gruppo ALDE . – Signora Presidente, vorrei ringraziare l’onorevole Svensson per l’impegno di cui ha dato prova e per il lavoro che ha compiuto. Il gruppo ALDE sostiene questo compromesso, anche se mi ha fortemente sorpreso che sia stato necessario un periodo di tempo così lungo per concludere il compromesso stesso con il Consiglio e la Commissione; per giungere a tale obiettivo, infatti, il nostro Parlamento ha dovuto svolgere un’enorme mole di lavoro. Sono comunque soddisfatto del risultato, e in particolare del fatto che ora, in materia di deroghe, abbiamo assunto una posizione compatibile con quella di Stati Uniti e Australia; in tal modo noi – il mondo civilizzato occidentale – possiamo combattere con un’azione unitaria il crudele trattamento che alcuni paesi riservano ai loro animali da compagnia.</p>
      <p sl="nl">Ribadisco le osservazioni fatte dall’onorevole Lucas: quando verrà imposto un divieto sulle pellicce di foca? Vorrei sviluppare ulteriormente questo tema, dal momento che, a mio avviso, il mondo civilizzato dovrebbe prendere a cuore parecchi altri problemi che riguardano gli animali; non voglio entrare ora nei dettagli, ma è un argomento sul quale si potrebbe discutere a lungo, e forse il Commissario ha già elaborato in merito qualche spunto, che potrà condurre a future proposte.</p>
      <p sl="nl">Questo divieto forse segnerà la fine di alcuni tipici modi di dire olandesi, come de hond in de pot vinden [trovarsi un cane per cena] oppure de kat in de zak kopen [comprare un gatto nel sacco], ma testimonia della nostra volontà di proteggere gli animali che amiamo, e non è accettabile che i nostri bambini debbano trovare nei giocattoli parti dei loro animali preferiti.</p>
      <p sl="nl">Sottolineo infine che il gruppo ALDE sostiene l’intera proposta di compromesso, che ai nostri occhi non presenta alcun problema.</p>
      <p sl="nl">Vorrei anche accennare all’altra faccia della medaglia: in Cina la carne di cane è un piatto abituale. Per i cinesi la pelliccia di quest’animale è quindi un sottoprodotto, dotato di un valore economico che, per effetto di questo divieto, subirà una brusca caduta.</p>
      <p sl="nl">Sviluppando ulteriormente il discorso, ciò significa che non si dovrebbero utilizzare più neppure le pelli di maiali e bovini, che fanno parte della nostra dieta abituale. Su questo punto sarà opportuno riflettere, per impostare la nostra azione futura.</p>
    </intervention>
    <intervention id="1-192" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">a nome del gruppo UEN . – Signora Presidente, sono pienamente favorevole al divieto di importare pellicce di cane e di gatto; in questo momento è il minimo che possiamo fare per combattere la crudeltà contro gli animali.</p>
      <p sl="pl">Cani e gatti hanno un legame particolarmente stretto con gli esseri umani; sono animali che ci servono e ci sono devoti, e la crudeltà nei loro confronti è particolarmente odiosa. L’Unione europea non può rimanere indifferente di fronte alla crudele usanza di uccidere cani e gatti per ricavarne la pelliccia; non possiamo influire sul trattamento che altre culture riservano agli animali, ma possiamo almeno respingere merci acquistate a prezzo di sofferenze indicibili inflitte agli animali.</p>
      <p sl="pl">Dobbiamo rifiutare ogni tipo di crudeltà, qualunque ne sia la vittima. La sensibilità è un elemento universale, e una persona sensibile non può tollerare la sofferenza di un altro essere, umano o animale. La nostra Unione avrà uno scopo quando sarà divenuta una comunità di persone sensibili a ogni forma di dolore e di sofferenza.</p>
      <p sl="pl">Sostengo senza riserve la posizione della relatrice; esprimo il mio apprezzamento per la sua relazione, oltre che per il lavoro dei relatori delle altre commissioni interessate, onorevoli Stevenson e Lucas. Il Parlamento compie così un notevole passo in avanti sulla strada che porterà a mutare il nostro atteggiamento verso gli animali.</p>
    </intervention>
    <intervention id="1-193" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signora Presidente, signor Commissario Kyprianou, onorevoli colleghi, anch’io desidero ringraziare la relatrice. Grazie alla perseveranza dell’onorevole Svensson, infatti, il Parlamento potrà adottare, già domani, in prima lettura, un regolamento con cui si vieta il commercio e la lavorazione di pellicce di cane e gatto. Nell’ambito del trilogo con il Consiglio e la Commissione, l’onorevole Svensson si è battuta con successo per imporre un divieto assoluto al commercio e alla lavorazione di questo tipo di pellicce, e si è opposta con decisione alle deroghe originariamente proposte dalla Commissione.</p>
      <p sl="de">Dobbiamo ora garantire che gli Stati membri attuino questo regolamento nel modo più opportuno, poiché rappresenta un grande successo per quanto riguarda la protezione degli animali. Il regolamento porrà fine, una volta per tutte, all’attuale situazione che vede milioni di gatti e cani allevati e uccisi – talvolta in maniera atroce – perché le loro pellicce possano essere lavorate e quindi esportate in Europa. Anche questo è un trionfo per la democrazia europea, poiché molti cittadini hanno invocato questo divieto aderendo a numerose campagne e petizioni. Questo regolamento tutela anche gli interessi dei consumatori, giacché molti cittadini, al momento di acquistare prodotti come pupazzi per bambini, capi d’abbigliamento o portachiavi, erano del tutto ignari del fatto che questi contenessero pelliccia di cane o gatto. Fin troppo spesso, i commercianti hanno aggirato il codice volontario di condotta vigente, introducendo sul mercato pellicce di cane o gatto provviste di etichette false o senza alcuna etichetta.</p>
      <p sl="de">E’ giunto il momento che l’Europa adotti questa importante iniziativa a favore della protezione internazionale degli animali, e segua quindi l’esempio di altri paesi come gli Stati Uniti e l’Australia, che già anni fa hanno introdotto un simile divieto. Adesso, grazie a controlli doganali più severi, nuovi metodi di analisi e misure penali, dobbiamo garantire che le disposizioni adottate oggi vengano applicate con efficacia in tutta Europa, eliminando ogni scappatoia giuridica.</p>
    </intervention>
    <intervention id="1-194" speaker_id="28211" name="Lydia SCHENARDI" is_mep="True" mode="spoken" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">a nome del gruppo ITS. – Signora Presidente, onorevoli colleghi, dovevamo scegliere se vietare del tutto o limitare il commercio di pellicce di cane e gatto nell’Unione europea. Ringrazio la relatrice, onorevole Svensson, e mi congratulo con lei, ma anche con la commissione giuridica, che, dovendo fornire un parere sulla relazione, ha optato per la prima soluzione.</p>
      <p sl="fr">I tempi erano ormai maturi per ricordare agli Stati membri che i cani e i gatti sono animali da compagnia, e che il commercio della loro pelliccia e dei prodotti derivati non dev’essere accettato né tollerato. Imporre questo divieto per legge in Europa, e prevedere sanzioni efficaci e deterrenti da applicarsi in caso di infrazione, è oggi il minimo necessario. In effetti, le pratiche fraudolente e ingannevoli, soprattutto per quanto riguarda le merci provenienti dall’Asia, sono numerosissime. Così, sulle etichette della maggior parte dei capi di vestiario fabbricati in Asia, come i cappotti, i cappelli, le borse, i guanti, le calzature, ma anche i giocattoli, le decorazioni, i piccoli articoli di cuoio, compare la dicitura ingannevole “cuoio” oppure “vera pelliccia”.</p>
      <p sl="fr">Perché questo commercio ignobile possa cessare, è necessario che ogni cittadino in Europa adotti un comportamento responsabile ed etico, esigendo soprattutto l’etichettatura di tutti gli articoli in cuoio, pelle o pelliccia, nonché di tutti i prodotti alimentari o farmaceutici sospetti. Scoraggiamo quindi, collettivamente, quei paesi che non rispettano i diritti e la dignità dell’uomo e che, tra l’altro, sono privi della minima sensibilità per quanto riguarda gli animali.</p>
    </intervention>
    <intervention id="1-195" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Comincerò dicendo che l’industria delle pellicce è sempre stata importante in Slovacchia, ma ha cominciato a svilupparsi soltanto dopo il 1990. Dopo l’adesione della Slovacchia all’Unione europea, i pellicciai slovacchi hanno cominciato a importare esclusivamente pellicce da operatori degli Stati membri dell’UE. Come importatori diretti, questi operatori possono garantire l’assoluta legalità e legittimità delle importazioni, e quindi anche dei relativi certificati.</p>
      <p sl="sk">Comprendo la relatrice, onorevole Svensson, e come lei credo che il gran numero di petizioni e le preoccupazioni espresse dai consumatori e dai cittadini di tutta l’Unione europea dimostrino che la Commissione non può rimanere inerte rispetto alla necessità di vietare il commercio di pellicce di cane e gatto. E’ davvero necessario chiarire i requisiti giuridici vigenti in tutti gli Stati membri. Dobbiamo rispondere alle preoccupazioni di ordine etico espresse dai cittadini in merito alla possibile presenza di pellicce di cane e gatto nella Comunità, soprattutto poiché vi sono indicazioni chiare della possibilità che tali animali siano allevati e uccisi con crudeltà.</p>
      <p sl="sk">I consumatori temono che non sia possibile distinguere le pellicce di cane e gatto da altre pellicce o materiali sintetici che imitano le pellicce, e che questo potrebbe dar luogo a prassi inique e fraudolente concernenti i prodotti di pellicceria, come per esempio designazioni fraudolente o fuorvianti. La Comunità non ha una tradizione di allevamenti di cani e gatti per produrre pellicce, e infatti la maggioranza dei prodotti che contengono pellicce di cane e gatto presenti nella Comunità viene da paesi terzi. Per proteggere il mercato interno, è necessario rendere più severi i controlli doganali sulla circolazione di merci che giungono nell’Unione europea da paesi terzi.</p>
      <p sl="sk">Il problema delle importazioni illegali deve essere affrontato comminando ai colpevoli sanzioni più severe, come multe onerose o il ritiro delle licenze. Sono fermamente convinta della necessità di adottare una legislazione europea che unifichi le norme di mercato negli Stati membri dell’UE. Allo stesso tempo, però, le iniziative dell’Unione europea non devono diventare un freno per il settore della pellicceria, né creare problemi danneggiando il commercio legale di pellicce. Dobbiamo evitare di frapporre ostacoli al funzionamento del mercato interno e garantire la libera circolazione delle pellicce e dei prodotti di pellicceria legalmente commercializzati.</p>
    </intervention>
    <intervention id="1-196" speaker_id="37312" name="Christel SCHALDEMOSE" is_mep="True" mode="spoken" nationality="Denmark" birth_date="04-08-1967" birth_place="Odense" m_state="DK">
      <p sl="da">Signora Presidente, come gli onorevoli colleghi, comincerò porgendo i miei più sinceri ringraziamenti alla relatrice, onorevole Svensson, per aver prodotto un ottimo documento e aver dato prova di un’eccellente cooperazione in materia. Il regolamento di cui discutiamo oggi è uno strumento legislativo importante ed estremamente necessario.</p>
      <p sl="da">E’ uno strumento legislativo valido poiché ci consente di inviare un chiaro segnale ai molti cittadini dell’Unione europea che ci hanno chiesto di agire per scongiurare l’uso di cani e gatti nella produzione di pellicce. In tal modo, dimostreremo di prestare ascolto alle loro preoccupazioni e faremo un concreto tentativo per porre fine alla crudeltà nei confronti degli animali.</p>
      <p sl="da">Si tratta inoltre di un importante strumento legislativo perché è ormai evidente che non possiamo arrestare la vendita di pellicce di cane e gatto unicamente imponendo divieti nei singoli Stati membri. Durante la lettura del regolamento in sede di commissione, l’onorevole Stevenson, della commissione per il mercato interno e la protezione dei consumatori, ci ha mostrato molte pelli di cane e gatto acquistate in Europa, una delle quali era fatta con la pelle di quattro golden retriever ed era stata acquistata nella mia città natale, Copenaghen. In Danimarca il divieto esiste già, ma evidentemente non è sufficiente, quindi abbiamo bisogno di un divieto efficace a livello di Unione europea.</p>
      <p sl="da">La legislazione proposta è necessaria anche perché un numero enorme di cani e gatti conduce un’esistenza terribile che si conclude fra mille sofferenze, e tutto questo perché le loro pellicce vengono usate per capi d’abbigliamento e giocattoli. Se imporremo un divieto comune all’intera Unione europea, ridurremo il mercato delle vendite di pellicce di cane e gatto e, al contempo, invieremo un segnale efficace con cui manifestare la nostra ripugnanza per la crudeltà inflitta agli animali.</p>
      <p sl="da">Sono quindi lieta che con questo regolamento siamo riusciti a definire un divieto severo e rigoroso. Le deroghe previste saranno così rare che ogni volta dovranno essere giustificate e approvate singolarmente. Dal punto di vista giuridico, lo strumento che abbiamo elaborato è quanto di più simile esista a un divieto totale, e questo è positivo. Ma il testo legislativo non basta; è cruciale continuare a lavorare su modelli di sviluppo che ci consentano di individuare più efficacemente l’origine delle pellicce e di arrestare il traffico di pellicce illegali, che personaggi oscuri e privi di scrupoli non esiterebbero altrimenti a vendere.</p>
    </intervention>
    <intervention id="1-197" speaker_id="28305" name="Mojca DRČAR MURKO" is_mep="True" mode="spoken" nationality="Slovenia" birth_date="02-07-1942" birth_place="Ljubljana" p_group="Group of the Alliance of Liberals and Democrats for Europe" m_state="SI">
      <p sl="sl">Nessuna delle argomentazioni con cui normalmente si cerca di giustificare la crudeltà verso gli animali può reggere per il commercio delle pellicce di cane e di gatto. Questi animali non vengono uccisi per trarne cibo o vestiario, e neppure come prede di caccia.</p>
      <p sl="sl">L’incentivo a questo massacro viene dal mercato globale, ovvero dalla domanda, da parte di alcuni settori industriali, di materie prime che vengono vendute a minor prezzo dei prodotti sintetici, dal momento che le persone che vivono in condizioni di estrema povertà in altri continenti ricevono un compenso irrisorio per la vendita di tali articoli.</p>
      <p sl="sl">Tramite la sua domanda, il mercato europeo stimola oggi un’offerta a livello mondiale. E’ giunto per noi il momento di por fine a tale fenomeno, sia per motivi etici, sia per impedire un inganno ai danni dei consumatori, che non sanno di comperare indumenti o giocattoli fatti di pelliccia di cane o di gatto. La soluzione migliore sarebbe quella di imporre un divieto di importazione privo di qualsiasi deroga; se però non perdiamo di vista il nostro obiettivo principale, anche un compromesso può dimostrarsi ragionevole.</p>
      <p sl="sl">La concreta applicazione del regolamento costituirà un passaggio importante; su questo punto riponiamo grandi speranze nella Commissione e in particolare nel Commissario Kyprianou, che ringrazio insieme all’onorevole Svensson per l’opera compiuta da entrambi.</p>
    </intervention>
    <intervention id="1-198" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Signora Presidente, ringrazio il Commissario Kyprianou e ringrazio anche lei, cara onorevole Svensson, per lo splendido lavoro che avete compiuto. I cani e i gatti che crescono in Europa possono quasi sempre contare su carezze, cibo abbondante, sani esercizi e cure affettuose; ma chi acquista borsette alla moda o vezzosi giocattoli fatti di pelliccia di cane o di gatto contribuisce a un commercio per il quale gli animali vengono picchiati, torturati o scuoiati vivi.</p>
      <p sl="sv">Questa proposta legislativa è insolita. In primo luogo, l’Unione europea ha finalmente ascoltato la voce dei cittadini, che desiderano vietare questo commercio ripugnante; in secondo luogo, si è ritenuto che il mercato interno avrebbe funzionato meglio se avessimo proibito tale commercio. Per una volta, la protezione degli animali ha avuto la precedenza sul mercato interno.</p>
      <p sl="sv">Desidero insistere su un punto: è importantissimo impedire che le deroghe incrinino l’efficacia del divieto. Disponiamo ora di un precedente che ci indica la strada da seguire per un commercio basato su valori diversi dal fondamentalismo del mercato. Mi auguro e propongo che – quando avremo concluso questa vicenda – il prossimo problema da affrontare sia il divieto di importare pelli di foca: centinaia e migliaia di foche subiscono ancora torture mortali sui ghiacci di Canada e Norvegia.</p>
    </intervention>
    <intervention id="1-199" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Signora Presidente, discutiamo ancora una volta dell’importazione delle pellicce di due milioni di cani e gatti uccisi, proprio come, negli anni ’90, eravamo tornati per tre volte a discutere del problema dell’importazione delle pellicce di animali catturati con tagliole nelle regioni artiche. Ogni volta, si tratti di foche, di cani, di gatti o di volpi, la Commissione – mi duole dirlo – prende tempo e permette che il commercio illegale di questi animali prosperi in nome del mercato onnipotente.</p>
      <p sl="fr">Non dimentichiamo che nel marzo 1996, anche dopo che era stato dimostrato che il morbo della mucca pazza era trasmissibile all’uomo, la Commissione aveva minacciato di sanzioni quattro Länder tedeschi che si rifiutavano di importare bovini sospetti. La lezione che possiamo trarre da tutto questo è che esiste una logica di mercato secondo la quale tutto dev’essere oggetto di vendita, di acquisto e di profitto: cani, gatti, reni, occhi, donne, bambini, schiavi, lavoratori. Ecco perché l’economia deve essere sottoposta a vincoli politici: per ristabilire quei grandi valori che non hanno prezzo.</p>
    </intervention>
    <intervention id="1-200" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, più di un milione di europei si sta battendo a favore del divieto sull’importazione di pellicce di cane e gatto nell’Unione europea. La Commissione ha ascoltato il Parlamento europeo e ha risposto adottando misure legislative per vietare l’importazione di pellicce di cane e gatto. Ne sono lieta e mi auguro che riusciremo a vedere la fine di questo barbaro commercio, che provoca il massacro di più di due milioni di gatti e cani ogni anno.</p>
      <p sl="en">Tuttavia, le belle parole non bastano. Alcuni cittadini del mio collegio elettorale si sono detti preoccupati per il fatto che le scappatoie contenute nella proposta della Commissione potrebbero consentire importazioni surrettizie. Recentemente ho presentato un’interrogazione scritta, in cui chiedevo spiegazioni alla Commissione in merito alle deroghe che potrebbero consentire la continuazione di questo commercio. La risposta che ho ricevuto forniva chiarimenti su due deroghe; una riguarda le pellicce che sono effetti personali o domestici importati nell’Unione europea, e l’altra pellicce o prodotti contenenti pellicce provenienti da cani o gatti che non sono stati allevati o uccisi per la produzione di pelliccia.</p>
      <p sl="en">Constato con piacere che la relazione del Parlamento europeo cancella tali deroghe, e invito i colleghi a sostenere senza riserve questo documento. Vogliamo essere certi che nell’Unione europea non vengano importate pellicce di cane e gatto.</p>
    </intervention>
    <intervention id="1-201" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, accolgo con favore l’iniziativa adottata da vari paesi dell’Unione europea – Francia, Italia, Danimarca, Grecia e Belgio – che hanno deciso unilateralmente di proibire questo commercio. Vi sono tuttavia alcune differenze nell’approccio adottato da altri Stati membri, che va dal divieto di allevare e uccidere animali a requisiti concernenti l’etichettatura. Tali differenze potrebbero creare problemi ai consumatori, ai negozianti al dettaglio e ai commercianti in genere. Pertanto, come tutti sappiamo, è importante prevedere un divieto a livello di Unione europea per porre fine a questo ignobile commercio.</p>
      <p sl="en">Abbiamo già sentito che ogni anno due milioni di cani e gatti vengono uccisi per la loro pelliccia, e che ci vogliono almeno 10 cani e fino a 24 gatti per fare un solo cappotto di pelliccia. Questi animali vivono in condizioni orribili, e molti vengono scuoiati vivi. Da quando gli Stati Uniti hanno imposto un divieto, nell’Unione europea si importa un maggior numero di pellicce di cane e gatto. Il problema è che molti clienti non sanno che cosa stanno comprando, poiché una pelliccia di cane o gatto viene spesso etichettata come pelliccia artificiale. Tali pellicce si trovano anche in una grande varietà di prodotti diversi dall’abbigliamento, come alcuni farmaci omeopatici, accessori e giocattoli per bambini.</p>
      <p sl="en">Sono quindi lieta della discussione di questa sera e della votazione di domani, e mi congratulo con il Commissario per il suo impegno.</p>
    </intervention>
    <intervention id="1-202" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione. – Signora Presidente, prima di fare alcune osservazioni, vorrei ricordare brevemente due questioni pratiche.</p>
      <p sl="en">In primo luogo, comprendo la necessità di svolgere un efficace monitoraggio e di redigere relazioni – e quindi siamo d’accordo con il Parlamento su questo punto. Sono disponibili metodi efficaci e analitici, che saranno di grande aiuto nell’attuazione di questa legislazione.</p>
      <p sl="en">In secondo luogo, per quanto riguarda l’etichettatura, è sempre stato discutibile che l’etichettatura fosse sufficiente. Abbiamo quindi deciso – credo con l’assenso del Parlamento – che l’etichettatura non era sufficiente e perciò abbiamo proposto una legislazione. Tuttavia, sulla questione generale dell’etichettatura, stiamo seguendo da vicino iniziative, piani e programmi volontari che vengono già attuati per altri prodotti di pellicceria e garantiscono che i consumatori siano adeguatamente informati.</p>
      <p sl="en">Per quanto riguarda le foche, dirò subito che il tema non figura tra le mie competenze. Il collega, Commissario Dimas, si è già pronunciato in materia in questa sede. Mi aspettavo questa domanda, quindi posso dirvi che la Commissione europea ha già chiesto all’EFSA di fornire una valutazione obiettiva sugli aspetti relativi al benessere degli animali per quanto riguarda l’uccisione e la scuoiatura delle foche, come il Commissario Dimas vi aveva promesso.</p>
      <p sl="en">Prevediamo di ricevere la relazione a novembre, e su tale base la Commissione valuterà, nel più breve tempo possibile, le opzioni disponibili per rispondere alla questione. Sono certo che il collega sarà lieto di discutere la materia con voi, dopo aver ricevuto la relazione dell’EFSA.</p>
      <p sl="en">Consentitemi di fare due o tre osservazioni. Comprendo la frustrazione di molti di voi che sono qui da più tempo di me. Avete detto “da molto tempo”. Io sono in carica soltanto da due anni e mezzo e ho già presentato una proposta. Non so che cosa sia successo in passato, ma credo che noi tutti saremmo lieti se la Commissione non soltanto assumesse un impegno, ma presentasse questa proposta entro un periodo di tempo ragionevole. Volevo solo ricordarlo.</p>
      <p sl="en">In secondo luogo, mi rendo conto che il contributo dei cittadini europei ha lasciato il segno; è stato un aspetto importante per noi, e mi ha aiutato a convincere coloro che dovevano essere convinti. Tuttavia, avete avuto diverse occasioni per parlare con me privatamente su questo tema, e sapete che, a titolo personale, non dovevo certo essere convinto o persuaso su questo. Non appena sono stato informato della situazione, ho dato immediate istruzioni ai miei servizi affinché cominciassero a lavorare. Riconoscete quindi che, non appena ho visto i filmati e mi sono reso conto della situazione, non è stato necessario svolgere alcuna opera di persuasione su di me.</p>
      <p sl="en">In terzo luogo, vorrei accennare alle deroghe. Conosco il vostro punto di vista, e fin dall’inizio ho dichiarato che nemmeno io ero soddisfatto da tali deroghe. Tuttavia, dovete riconoscere che, anche se siamo partiti con un approccio totalmente negativo, siamo poi riusciti a presentare una proposta.</p>
      <p sl="en">Se la Commissione avesse voluto consentire scappatoie, non avremmo mai presentato la proposta. Stiamo solo cercando di trovare il modo migliore per renderci giuridicamente inattaccabili di fronte a qualsiasi ricorso giudiziario. E’ stato questo il nostro approccio. Abbiamo proposto numerose deroghe, che non sono state approvate. Abbiamo ottenuto un esito molto positivo con un compromesso. Credetemi, non era nostra intenzione consentire scappatoie. Ciò che stavamo cercando di fare, sulla base di una consulenza giuridica, era rendere il provvedimento il più efficace e solido possibile. Tale principio è stato accolto dagli altri due servizi giuridici.</p>
      <p sl="en">Sono quindi molto soddisfatto di questa discussione, e della nostra gara per chiedere sempre di più – cos’altro si potrebbe desiderare? E’ questo l’approccio giusto e il vostro sostegno mi ha dato la forza necessaria per convincere chiunque dovesse essere convinto. Aspetto quindi con ansia il momento in cui lavoreremo insieme su molte altre questioni relative al benessere degli animali.</p>
      <a text="(Applausi)"/>
    </intervention>
    <intervention id="1-203" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà domani, 19 giugno 2007.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="1-241" speaker_id="28261" name="Alexander STUBB" is_mep="True" mode="written" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="fi">Desidero in primo luogo ringraziare la relatrice, onorevole Eva-Britt Svensson, per il suo ottimo lavoro e per gli elementi da lei aggiunti all’iniziativa della Commissione: mi riferisco in particolare al fatto che la violazione del divieto verrà perseguita e che le deroghe sono state dichiarate inammissibili. La collega Svensson è riuscita a seguire l’intero processo dal punto di vista diplomatico, e a noi ora resta solo da approvare in seduta plenaria il divieto lungamente atteso, senza ulteriori discussioni.</p>
      <p sl="fi">L’intero processo, inoltre, ha dimostrato in maniera esemplare come l’azione dei cittadini possa influenzare le decisioni e i provvedimenti legislativi presi a livello europeo. Senza le petizioni e la tenace opera di pressione svolta dai cittadini, difficilmente si sarebbe avuta un’iniziativa legislativa in materia. Mi auguro che quest’esempio incoraggi i cittadini dell’Unione a partecipare più attivamente al processo decisionale comunitario.</p>
    </intervention>
    <intervention id="1-242" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Accolgo con grande soddisfazione la proposta, avanzata dall’Unione, di vietare completamente il commercio di pellicce di cane e di gatto, poiché ritengo intollerabile che a tale scopo vengano massacrati ogni anno due milioni di cani e gatti. Per produrre una giacca di pelliccia di cane occorre uccidere 12-15 cani, mentre per una giacca di pelliccia di gatto si devono uccidere 24 gatti. La vasta maggioranza dei consumatori europei condanna il barbaro sterminio dei nostri animali domestici preferiti, e non desidera acquistare tali prodotti; proprio per questo motivo, spesso gli importatori attribuiscono ai prodotti fabbricati con pelliccia di gatto svariati nomi di fantasia, per trarre in inganno i clienti ben intenzionati. Dobbiamo emanare un divieto complessivo a livello di Unione europea e porre fine, una volta per tutte, a questa usanza incivile. Come sovente avviene, anche in questo caso l’autoregolamentazione delle aziende si è rivelata inefficace; i venditori al dettaglio non appongono neppure etichette che indichino l’animale da cui proviene la pelliccia. In questo momento il divieto di commercializzare pellicce di cane e gatto vige in 15 Stati membri, ma finora gli altri paesi non hanno emanato alcun divieto generale. Un divieto complessivo costituisce un importante passo in avanti nella costruzione di una società europea più umana e più amica degli animali.</p>
    </intervention>
  </section>
  <section id="creitem19" title="19. Sclerosi multipla (discussione)">
    <intervention id="1-205" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la discussione sull’interrogazione orale (O-0028/2007 – B6-0124/2007) dell’onorevole Marcin Libicki, a nome della commissione per le petizioni, alla Commissione, sul codice di buone pratiche per la sclerosi multipla.</p>
    </intervention>
    <intervention id="1-206" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">autore . – Signora Presidente, il Parlamento europeo si è occupato più volte di questioni sanitarie. Tuttavia, spesso si sostiene che il Parlamento dovrebbe dedicare la sua attenzione ai problemi generali della sanità, come le cure mediche, le assicurazioni e l’assistenza più adeguata per sani e malati; si dice talvolta che la nostra Assemblea non dovrebbe occuparsi di malattie specifiche. Mi sembra però che la malattia di cui discutiamo oggi, ossia la sclerosi multipla, rappresenti un problema di proporzioni tanto drammatiche da giustificare l’interesse del Parlamento; d’altra parte, non è neppure la prima volta che il Parlamento europeo prende l’iniziativa in questo campo.</p>
      <p sl="pl">Poche settimane fa, il 29 maggio di quest’anno, la European Multiple Sclerosis Platform ha organizzato una conferenza a Bruxelles. Tale conferenza si è tenuta sotto gli auspici del Presidente del Parlamento europeo, onorevole Hans-Gert Poettering, che ringraziamo, ed è stata organizzata dalla signora Uma Aaltonen. Vi ricordo che la signora Aaltonen è una nostra ex collega; è stata deputata al Parlamento europeo e ha fatto parte della commissione per le petizioni, di cui sono presidente. La signora Aaltonen, che soffre di sclerosi multipla, è scrittrice, giornalista e insegnante, e sostiene con passione questa causa.</p>
      <p sl="pl">Vi ricordo ancora che la commissione per le petizioni ha affrontato il problema della sclerosi multipla con la petizione 842/2001; in conseguenza di tale petizione, la commissione per le petizioni ha elaborato una relazione che è stata poi discussa in Parlamento nel corso della sessione plenaria del dicembre 2003. Grazie alla collaborazione da noi instaurata con le associazioni per la sclerosi multipla dei vari Stati membri e con la European Multiple Sclerosis Platform , sulla base di questa relazione e della risoluzione che l’accompagna è stato redatto un codice di buone pratiche.</p>
      <p sl="pl">Si tratta veramente di un problema di importanza fondamentale, dal momento che la tragica situazione delle persone colpite da sclerosi multipla non si rispecchia nelle statistiche. Come hanno osservato i partecipanti alla conferenza – e come abbiamo sentito nel corso del nostro precedente dibattito su questo tema – le statistiche sulla mortalità indicano spesso come causa di morte il collasso del sistema polmonare o cardiovascolare, ma non dicono che la causa principale del collasso polmonare è stata una paralisi polmonare che ha provocato il soffocamento del paziente, oppure che il collasso cardiovascolare è stato provocato dalla sclerosi multipla.</p>
      <p sl="pl">Di conseguenza, spesso dalle statistiche non emerge quante persone siano gravemente malate, quante soffrano e quante muoiano a causa di questa malattia. La sclerosi multipla è una malattia che si protrae per anni e alla fine, dal punto di vista statistico, la causa della morte dei pazienti – mi è doloroso dirlo – è una malattia del tutto diversa. La commissione per le petizioni ha incontrato persone affette da sclerosi multipla, abbiamo partecipato a queste conferenze, e nel corso della nostra missione a Berlino, abbiamo anche incontrato il ministro del governo tedesco Günter Gloser, con il quale abbiamo discusso il problema; infatti, anche la commissione per le petizioni del parlamento tedesco se ne occupa.</p>
      <p sl="pl">Oggi vorrei formulare un’interrogazione alla Commissione, e chiederle di precisare i mezzi, i metodi e le iniziative che ha intrapreso per applicare la risoluzione del Parlamento europeo e il codice di buone pratiche redatto sulla base della risoluzione stessa. Sarò estremamente grato al Commissario se vorrà rispondere a questa domanda.</p>
    </intervention>
    <intervention id="1-207" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione . – Signora Presidente, per prima cosa vorrei dire che noi riconosciamo, comprendiamo e apprezziamo il significato di questa malattia, che non solo è molto grave, ma per di più colpisce giovani donne e uomini in Europa e in tutto il mondo nel periodo più produttivo della loro vita: persone che, quando di solito si sono già formate una famiglia, hanno figli in tenera età e tutta la vita davanti a sé, si trovano a dover affrontare questo dramma.</p>
      <p sl="en">Non ignoriamo neppure quanto siano importanti la risoluzione adottata dal Parlamento europeo e il codice di buone pratiche elaborato dalla European Multiple Sclerosis Platform .</p>
      <p sl="en">Come ho già detto, il mese scorso la Commissione ha partecipato pure alla prima conferenza europea sulla sclerosi multipla, organizzata nel quadro del nostro programma di sanità pubblica. Tale progetto è stato finanziato dal programma Multiple Sclerosis – The Information Dividend , sotto la guida dalla European Multiple Sclerosis Platform .</p>
      <p sl="en">Com’è ovvio molti aspetti di questa malattia devono essere affrontati dagli Stati membri; si tratta quindi di un processo graduale che richiederà un certo tempo, ma cui la Commissione è pronta a offrire aiuto, sostegno e incoraggiamento.</p>
      <p sl="en">Nel corso della conferenza sono stati trattati numerosi aspetti essenziali, relativi al seguito dato alla risoluzione adottata dal Parlamento nel 2003, soprattutto per quanto riguarda le discriminazioni subite dalle persone colpite da sclerosi multipla. La Commissione si sta attivando nei settori principali considerati dalla proposta concernente un codice di buone pratiche sul diritto alla qualità della vita delle persone affette da sclerosi multipla. Alcune azioni riguardano direttamente la sclerosi multipla; altre sono di natura più generale – o per così dire orizzontale o generica – ma comunque possono rivelarsi utili anche per il problema della sclerosi multipla: per esempio, il tema della parità di diritti e dell’accesso al trattamento e alle terapie per la sclerosi multipla. La Commissione, nell’ambito del suo quadro d’azione più generale che prevede servizi sanitari sicuri, efficienti e di alta qualità, sta rafforzando la cooperazione tra gli Stati membri; essa contribuisce alla creazione di reti di riferimento per le malattie, allo scambio di buone pratiche e all’istituzione di centri di riferimento, con l’obiettivo di garantire parità di diritti a tutti i pazienti e un pari livello di trattamento in tutta l’Unione europea. Quindi, quando tali reti entreranno in funzione, potranno occuparsi anche della sclerosi multipla, soprattutto grazie ai centri di riferimento e allo scambio di buone pratiche.</p>
      <p sl="en">Per quanto riguarda la ricerca, invece, disponiamo di un’agenda e di iniziative mirate in maniera più diretta. Il settimo programma quadro comprende attività di ricerca svolte in collaborazione su malattie cerebrali, sviluppo umano e invecchiamento, con particolare attenzione ai metodi per dare applicazione clinica alle scoperte di base. Un primo invito a presentare proposte su questo tema riguardava l’interazione della nevroglia su malattie e salute, argomento di diretto interesse per i ricercatori che studiano la sclerosi multipla. Inoltre, in base ai programmi attualmente in vigore (il quinto e il sesto) la Commissione ha finanziato 18 progetti sulla sclerosi multipla, il più cospicuo dei quali, compreso nel sesto programma, ammonta a 11,4 milioni di euro e riguarda le strategie neuroprotettive per la sclerosi multipla.</p>
      <p sl="en">In materia di occupazione e discriminazione – argomento cui attribuiamo grande importanza – la direttiva 2000/78/CE vieta già la discriminazione sul lavoro, nell’occupazione e nella formazione professionale, e prescrive ai datori di lavoro di mettere a punto sistemazioni adeguate per ogni singolo caso, tali da consentire alle persone disabili di lavorare o intraprendere una formazione professionale.</p>
      <p sl="en">La Commissione si impegna a incoraggiare azioni e promuovere strategie di adattamento e reintegrazione nella vita lavorativa per le persone affette da sclerosi multipla.</p>
      <p sl="en">Per quanto riguarda la partecipazione e la creazione di capacità pratiche, il progetto che ho ricordato in precedenza, Multiple Sclerosis – The Information Dividend , renderà più agevole raggiungere il consenso su standard qualitativi condivisi a livello europeo in materia di informazione sulla sclerosi multipla: tale informazione dev’essere accessibile, va fornita tempestivamente da operatori competenti ed esperti e dev’essere comunicata con delicatezza ed efficienza.</p>
      <p sl="en">Per concludere, informo il Parlamento che la Commissione intende discutere con gli Stati membri una proposta mirante a organizzare – per il 2009 o il 2010 – una vasta conferenza europea sulle malattie neurodegenerative, compresa la sclerosi multipla; sulla base di conclusioni approvate dai partecipanti pubblici e privati alla conferenza, la Commissione sarà allora in grado di proporre una comunicazione o un’altra pertinente iniziativa politica, come per esempio azioni specifiche in tutti i settori della prevenzione delle malattie, della ricerca e della gestione di questo gruppo di malattie. Naturalmente, terremo informato il Parlamento di tutte le prossime fasi.</p>
    </intervention>
    <intervention id="1-208" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">a nome del gruppo PPE-DE . – Signora Presidente, signor Commissario, onorevoli colleghi, già tre anni e mezzo or sono il Parlamento indirizzò una risoluzione alla Commissione e al Consiglio per chiedere importanti misure di sostegno ai cittadini europei colpiti dalla sclerosi multipla. Come ha ricordato il Commissario, sono stati compiuti molti progressi. A nome del Parlamento ho espresso il nostro sostegno alla conferenza del 29 maggio, ma vorrei comunque porre tre domande specifiche alla Commissione.</p>
      <p sl="nl">Il codice delle buone pratiche dev’essere diffuso in tutti gli Stati membri, e adottato dagli stessi, con la massima rapidità possibile. La Commissione è pronta a rendere disponibili le informazioni sulla sclerosi multipla in forma analoga, a beneficio di tutti i pazienti, sul portale della sanità dell’Unione europea?</p>
      <p sl="nl">La mia seconda domanda riguarda il progetto per la sclerosi multipla varato recentemente nel quadro del programma sanitario e finanziato dalla Commissione. Questo progetto deve condurre alla creazione di un registro per la sclerosi multipla utilizzabile da tutti; la Commissione intende sostenere finanziariamente tale iniziativa?</p>
      <p sl="nl">Vorrei chiedere infine alla Commissione se intende prendere ulteriori iniziative, in termini di legislazione quadro, con l’obiettivo prioritario di tutelare il posto di lavoro delle persone affette da sclerosi multipla.</p>
    </intervention>
    <intervention id="1-209" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">a nome del gruppo PSE . – Signora Presidente, desidero ringraziare l’onorevole Libicki che ha preso l’iniziativa di sottoporre stasera questo problema all’attenzione dell’Assemblea; da parte mia, sono lieto di poter recare un contributo al dibattito.</p>
      <p sl="en">Per quanto riguarda il trattamento dei malati di sclerosi multipla e la necessità di impedire che vengano emarginati dalla società, bisogna dire che, in seno all’Unione europea, esistono enormi disparità per quanto riguarda il trattamento di cui possono godere le persone affette da questa malattia; di conseguenza, migliaia di persone, insieme alle proprie famiglie, devono adattarsi senza necessità a una misera qualità della vita. Troppo spesso la possibilità di accedere a servizi, terapie e medicinali indispensabili non dipende dalla necessità reale, bensì dal luogo di residenza del paziente e dalla disponibilità del governo interessato a investire adeguatamente per soddisfare tali necessità; è triste dover ammettere che la causa non sta sempre nel fatto che gli Stati membri non hanno risorse sufficienti per fornire le cure e i servizi richiesti. Il mio stesso paese, l’Irlanda, è un chiaro esempio in questo senso: dopo dieci anni di rapidissima crescita economica e aumento della ricchezza, tra i paesi ricchi dell’Unione europea siamo ancora in coda, come numero di neurologi rispetto ai pazienti. Dobbiamo intensificare la ricerca per capire meglio questa malattia e individuare le cure più idonee; purtroppo, in quest’Aula ci troviamo di fronte a un’ostinata opposizione a tale ricerca, e in particolare alla ricerca sulle cellule staminali embrionali, che offre le maggiori speranze di progresso scientifico.</p>
      <p sl="en">Infine, non possiamo tollerare il protrarsi di una situazione in cui i cittadini dell’Unione europea non godono di parità di trattamento. So bene che i primi responsabili dell’assistenza sanitaria sono gli Stati membri, ma è compito anche dell’Unione europea garantire che la parità venga fatta valere senza eccezioni. Vorrei che si promuovesse una “corsa all’eccellenza” per i servizi destinati in generale ai disabili, ma in particolare ai pazienti affetti da sclerosi multipla. A mio parere, se si rendessero pubblici i progressi compiuti dagli Stati membri aderenti al codice di condotta, ciò costituirebbe un potente stimolo per tale corsa all’eccellenza.</p>
    </intervention>
    <intervention id="1-210" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signora Presidente, nell’Unione europea circa 400 000 persone soffrono di sclerosi multipla. Nel 2003 la petizione della signora Louise McVay attirò la nostra attenzione su questa malattia, ed è giusto che dopo tre anni e mezzo la Commissione riferisca sui progressi compiuti, in particolare per quanto riguarda il codice delle buone pratiche.</p>
      <p sl="en">La risoluzione del 2003 chiedeva parità di accesso all’assistenza sanitaria per le persone affette da sclerosi multipla, ma alcuni medicinali, come il beta-interferone, non sono ancora disponibili in maniera uniforme. Nel Regno Unito per questo farmaco vige una specie di lotteria basata sui codici postali, e la disponibilità dipende dal luogo in cui il paziente risiede. In Polonia solo l’1 per cento dei malati di sclerosi multipla viene curato con farmaci in grado di modificare il decorso della malattia, contro il 50 per cento della Svezia.</p>
      <p sl="en">Le persone affette da sclerosi multipla dovrebbero ricevere le migliori cure possibili, come richiede il codice delle buone pratiche, secondo il quale questi pazienti devono anche poter mantenere il proprio lavoro e ricevere un aiuto e un sostegno che permetta loro di continuare a partecipare alla normale vita della società. Ecco il motivo per cui, come ha osservato il Commissario, è importantissimo che la direttiva del 2000 sull’occupazione venga applicata in maniera uniforme in tutta l’Unione europea. Questo è l’Anno delle pari opportunità per tutti; auguriamoci che sia pure l’anno in cui riusciremo a stabilire un calendario preciso per l’elaborazione di direttive specifiche che vietino finalmente la discriminazione anche per quanto riguarda l’accesso a beni e servizi.</p>
    </intervention>
    <intervention id="1-211" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL . – Questo dibattito sulle misure miranti ad assistere i cittadini dell’Unione europea affetti da sclerosi multipla riveste la massima importanza; è importante anche ricordare che alcune misure sono già state prese, sulla base della risoluzione del dicembre 2003, tesa a dare maggiore visibilità a questa malattia e a impedire le discriminazioni contro le oltre 400 000 persone che, solo nella Comunità, soffrono di questa malattia.</p>
      <p sl="pt">E’ essenziale che la Commissione attribuisca la massima importanza alla ricerca mirante ad accelerare lo sviluppo di trattamenti più efficaci per tutte le forme di sclerosi multipla; la Commissione, inoltre, deve tener conto del codice delle buone pratiche elaborato in materia dalle associazioni per la sclerosi multipla degli Stati membri e dalla European Multiple Sclerosis Platform . Vorrei quindi chiedere al Commissario cosa intende fare per garantire pari opportunità ai malati di sclerosi multipla e per stimolare una presa di coscienza che induca gli Stati membri a seguire questo problema con maggiore attenzione.</p>
    </intervention>
    <intervention id="1-212" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM . – Signora Presidente, alcune persone sofferenti di sclerosi multipla sono venute a farci visita presso la commissione per le petizioni e ci hanno additato le disparità in materia di trattamento e opportunità con cui devono fare i conti, nell’Unione europea, i pazienti affetti da quella malattia. L’aggravarsi o il regredire di una malattia non deve dipendere da fattori geografici.</p>
      <p sl="en">Nel mio paese, l’Irlanda, il rapporto fra neurologi e pazienti è uno dei più bassi – 17, mentre come minimo dovrebbe essere 39 – e questa circostanza incide negativamente sul decorso della malattia per i pazienti irlandesi.</p>
      <p sl="en">Vorrei correggere l’onorevole De Rossa: dalle cellule staminali derivanti dalla distruzione degli embrioni non sono stati ricavati finora farmaci di alcun tipo, mentre le cellule staminali derivanti dal sangue del funicolo ombelicale hanno prodotto più di 70 tipi di cure; si può quindi sperare di ottenere un giorno anche un farmaco efficace per la sclerosi multipla.</p>
      <p sl="en">Infine, vorrei far notare che – nonostante i progressi della medicina moderna e l’abbondanza di generi alimentari e acqua – nell’Unione europea il peso delle malattie si va diffondendo. Come mai? Perché i casi di sclerosi multipla e di ogni altra malattia autoimmune (e ce ne sono molte) sono in aumento; il funzionamento del sistema immunitario umano sta attraversando una vasta crisi. Non possiamo ignorare questa situazione; è giunto il momento di esaminare con occhio imparziale l’innaturale e incessante bombardamento cui la vita moderna sottopone il sistema immunitario umano fin dalle sue prime fasi, con il risultato di un insufficiente sviluppo del sistema e di crisi immunitarie …</p>
      <a text="(Il Presidente interrompe l’oratore)"/>
    </intervention>
    <intervention id="1-213" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signora Presidente, nel 2003 il Parlamento europeo ha adottato, a forte maggioranza, una risoluzione sulla discriminazione nei confronti delle persone affette da sclerosi multipla nell’Unione europea; allora, le evidentissime disparità di trattamento cui erano soggetti in Europa numerosi malati di sclerosi multipla indussero il Parlamento a chiedere alla Commissione di redigere un codice di buone pratiche, cui tutti gli Stati membri avrebbero dovuto aderire.</p>
      <p sl="pl">Da allora sono trascorsi quattro anni; il problema si è ripresentato in forma assai più grave, a causa della spaventosa situazione in cui si trovano i malati dei nuovi Stati membri. Per numero di malati di sclerosi multipla, la Polonia è al terzo posto in Europa; ma a differenza dei paesi che si trovano ai primi due posti della graduatoria – nei quali il trenta per cento dei pazienti ha accesso al trattamento standard – in Polonia solo il due per cento dei malati di sclerosi multipla può accedere alle cure previste. In Romania, Bulgaria, Slovacchia e Ungheria la situazione è analoga. Se consideriamo poi che la sclerosi multipla è una malattia che colpisce i giovani ed è la seconda più frequente causa di disabilità in Europa, le conclusioni da trarre sono ovvie. Vorrei chiederle quindi di confrontare la posizione comune del Parlamento sulla sclerosi multipla con i risultati del lavoro della Commissione, in particolare per quanto riguarda la situazione dei malati di sclerosi multipla nei dodici nuovi Stati membri.</p>
    </intervention>
    <intervention id="1-214" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Signora Presidente, signor Commissario, è opportuno e anzi necessario dare adeguato riconoscimento al problema della sclerosi multipla, offrendo un miglior sostegno ai pazienti e individuando soluzioni pratiche. E’ un obiettivo che si può raggiungere garantendo ai cittadini un equo accesso ai servizi sanitari e rendendo equamente disponibili tutti gli strumenti efficaci.</p>
      <p sl="el">Per quanto riguarda la qualità dell’assistenza sanitaria, vi sono forti differenze tra uno Stato membro e l’altro. L’adozione del codice di buone pratiche proposto dal Parlamento europeo è espressione della nostra volontà politica di stabilire metodi uniformi per l’assistenza e le attività di riabilitazione. Ciò servirà a promuovere il diritto a una vita indipendente, che deve basarsi sulla disponibilità di un’assistenza sociale e sanitaria pronta e adeguata, tale da garantire dignità e autonomia.</p>
      <p sl="el">Si punta inoltre all’obiettivo di incrementare e coordinare meglio la ricerca. Il caso McBay dimostra che anche un unico cittadino che si batte da solo può riuscire ad attirare l’attenzione dei responsabili delle decisioni pubbliche nei confronti di vicende sconosciute o trascurate. Ora, signor Commissario, occorre insistere sull’unità degli sforzi comuni da parte degli Stati membri e dei loro esperti, per superare gli ostacoli ancora esistenti.</p>
      <p sl="el">Quale sarà il ruolo della Commissione in questo quadro?</p>
    </intervention>
    <intervention id="1-215" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signora Presidente, come quasi tutti sanno, un’autentica uguaglianza nei 27 Stati membri non è altro che un sogno sfuggente. Ciò è vero soprattutto nel campo dell’assistenza sanitaria, ed è ancor più ovvio nel caso di gravi malattie neurodegenerative come la sclerosi multipla, che richiedono diagnosi e centri di trattamento altamente specializzati. Proprio in fatto di salute – cioè l’aspetto più importante del benessere dei cittadini – i nostri Trattati si rivelano assai deludenti, dal momento che affidano questo settore all’esclusiva competenza degli Stati membri.</p>
      <p sl="en">Stranamente, i responsabili dell’elaborazione e della conservazione dei Trattati dell’Unione europea sembrano più attenti all’uguaglianza nelle questioni concernenti le imprese e i mercati che alla nostra salute. Forse questo dibattito sulla sclerosi multipla stimolerà riflessioni più feconde e condurrà a mutare l’attuale insoddisfacente e talvolta scandalosa situazione, a vantaggio dei cittadini europei.</p>
    </intervention>
    <intervention id="1-216" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Signora Presidente, in Polonia circa 60 000 persone sono affette da sclerosi multipla: questo dato pone la Polonia al terzo posto, dopo la Germania e il Regno Unito. In questi due paesi, però, circa il 30 per cento dei pazienti può accedere a terapie immunostimolanti, mentre in Polonia tale trattamento è accessibile appena al due per cento dei malati; la causa è da ricercarsi essenzialmente nella penuria di finanziamenti, problema che incide anche sul trattamento di parecchie altre malattie, compreso il cancro.</p>
      <p sl="pl">Oggi la sclerosi multipla è una malattia incurabile, provocata dall’indebolimento del sistema immunitario che danneggia la guaina mielinica. Il trattamento immunostimolante è costoso, come la fisioterapia.</p>
      <p sl="pl">In Polonia, qualsiasi risoluzione venga approvata non è poi applicata, soprattutto a causa di ragioni economiche e della crisi del sistema sanitario, la cui trasformazione è sfociata nella privatizzazione e in serie carenze organizzative. Inoltre, i costi dei farmaci prodotti dalle aziende occidentali sono proibitivi. A mio avviso il Parlamento europeo deve cercare di far valere la sua influenza su queste aziende, per impedire che esse sfruttino i pazienti più poveri privandoli del loro più importante diritto umano, ossia il diritto di tutelare la propria salute e accedere alle cure mediche.</p>
    </intervention>
    <intervention id="1-217" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione . – Signora Presidente, vorrei rivolgere un breve ringraziamento agli onorevoli deputati per lo stimolante e prezioso dibattito, da cui trarremo idee e ispirazioni per affrontare in futuro questo grave problema.</p>
      <p sl="en">Sarò lieto di fornire alcune informazioni in merito alle domande che sono state poste. Anzitutto, l’allestimento del link al portale della sanità è già in corso; forse in questo momento è già stato portato a termine. Ben presto, quindi, tutti i cittadini potranno accedere a queste informazioni tramite il portale della sanità; anzi, forse tale accesso è già possibile.</p>
      <p sl="en">La Commissione sosterrà la creazione di un registro europeo sulla sclerosi multipla, basato essenzialmente sui registri già esistenti in alcuni Stati membri ed esteso anche agli altri paesi dell’Unione. Cosa ancor più importante – poiché dobbiamo badare anche agli aspetti pratici – i fondi per quest’iniziativa verranno stanziati nell’ambito del settimo programma quadro.</p>
      <p sl="en">Per quanto riguarda gli altri punti, naturalmente parecchi provvedimenti legislativi sono già in vigore, per esempio in materia di discriminazione e accesso al lavoro. Tuttavia, basandoci sui risultati della conferenza che si svolgerà in futuro – come ho ricordato nel mio intervento di apertura – nonché sulle discussioni con le parti interessate, verificheremo l’eventuale necessità di nuovi interventi legislativi e vaglieremo le misure da adottare. A quel punto saremo naturalmente pronti ad avviare nuove iniziative.</p>
      <p sl="en">Nel complesso, come sapete, il problema che dobbiamo affrontare è quello della disuguaglianza; è una questione spinosa, che ha costituito una delle priorità della Presidenza britannica ed è stata poi raccolta dalla Commissione e dalle altre Presidenze. Dobbiamo però tener presente la realtà: la realtà dell’Unione europea, definita dal Trattato e dall’odierna situazione giuridica, il nodo delle competenze e la misura in cui la Commissione può dettare agli Stati membri il comportamento da seguire in alcuni settori della sanità. Nella maggior parte dei casi, la Commissione agisce per mezzo di orientamenti e raccomandazioni; anche in base all’attuale testo della Costituzione proposta, l’assistenza sanitaria rimane di esclusiva competenza degli Stati membri. Noi quindi cerchiamo di incoraggiare e sostenere gli Stati membri, oltre che di coordinare la nostra opera con la loro; solleveremo questo problema con gli Stati membri in tutte le occasioni possibili, ma in ultima analisi questo specifico aspetto dell’assistenza sanitaria rientra nella responsabilità degli Stati membri. Ciò non significa che non li stimoleremo incessantemente a progredire, a seguire il codice che è stato ricordato e ad adottare altre misure, anzi, sono convinto che, con le nostre iniziative concernenti il servizio sanitario (presenteremo una proposta prima della fine dell’anno), saremo in grado di affrontare alcuni aspetti del problema; naturalmente sarò lieto di continuare a discuterne con voi.</p>
    </intervention>
    <intervention id="1-218" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="1-243" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Non é facile intervenire in un dibattito su una malattia che in Europa colpisce oltre 400.000 persone, con un nuovo caso ogni 4 ore. Non è facile anche perchè la sclerosi multipla, le cui origini sono ancora in buona parte ignote, colpisce in particolare giovani, miei coetanei, i quali, senza preavviso, vedono precipitare ambizioni e sogni di futuro, nonché le impostazioni della vita quotidiana.</p>
      <p sl="it">Ma oggi esiste una speranza, concreta e possibile, legata ai grandi, incoraggianti, progressi della ricerca scientifica, la quale giorno dopo giorno e faticosamente compie nuovi passi per individuare cause, meccanismi e rimedi al collasso neurologico, conseguenza della sclerosi multipla.</p>
      <p sl="it">In questa fase è nostro compito precipuo favorire, sostenere e incoraggiare, anche finanziariamente, la ricerca, la quale deve finalmente essere scevra da condizionamenti e da limiti e timori, spesso bigotti e strumentali.</p>
      <p sl="it">Nel contempo vanno rispettati tutti gli impegni che la Commissione Europea ha assunto con una risoluzione del 2003, in particolare in materia di elaborazione del “codice delle prassi migliori”.</p>
      <p sl="it">Ritengo inoltre preciso dovere delle istituzioni comunitarie promuovere e sostenere le attività di tutte le associazioni, come l’AISM nel mio Paese, le quali, con dedizione e professionalità, portano avanti un’encomiabile azione e un ausilio efficiente alle persone colpite da sclerosi multipla e alle loro famiglie.</p>
    </intervention>
  </section>
  <section id="creitem20" title="20. Ordine del giorno della prossima seduta: vedasi processo verbale"/>
  <section id="creitem21" title="21. Chiusura della seduta"/>
</text>
