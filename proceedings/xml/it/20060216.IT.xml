<?xml version='1.0' encoding='utf-8'?>
<text id="20060216.IT" lang="it" date="2006-02-16" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="4-005" speaker_id="4546" name="Struan Stevenson" is_mep="True" mode="spoken">
      <p sl="en">Signor Presidente, vorrei fare un richiamo al Regolamento, ai sensi dell’articolo 166 del medesimo. L’8 novembre 2005 il presidente della commissione per la pesca ed io le abbiamo scritto una lettera, sottoscritta dai coordinatori di tutti i gruppi politici, in merito al blocco di una mia relazione. Non avendo ricevuto nessuna risposta da parte del suo Ufficio, desideravo chiederle se è sua consuetudine, in qualità di Presidente del Parlamento, non rispondere ai membri di quest’Assemblea.</p>
      <a text="(Applausi)"/>
    </intervention>
    <intervention id="4-006" speaker_id="28267" is_mep="True" mode="spoken" role="Presidente">
      <p sl="unknown">Prendiamo atto del suo commento, sebbene non si tratti di un richiamo al Regolamento. I servizi stanno redigendo la risposta relativa a un conflitto di competenze tra la commissione per la pesca e la commissione per l’ambiente, la sanità pubblica e la sicurezza alimentare. Fino a quanto tale conflitto non verrà risolto, sarà difficile per me informarla sull’esito della questione.</p>
    </intervention>
  </section>
  <section id="creitem2" title="2. Ordine del giorno: vedasi processo verbale"/>
  <section id="creitem3" title="3. Presentazione di documenti: vedasi processo verbale"/>
  <section id="creitem4" title="4. Storni di stanziamenti: vedasi processo verbale"/>
  <section id="creitem5" title="5. Dichiarazioni scritte (articolo 116): vedasi processo verbale"/>
  <section id="creitem6" title="6. Turno di votazioni">
    <intervention id="4-012" speaker_id="28267" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulle votazioni: cfr. processo verbale)"/>
    </intervention>
  </section>
  <section id="creitem7" title="6.1. Servizi nel mercato interno (votazione)">
    <intervention id="4-015" speaker_id="4254" name="Monica Frassoni" is_mep="True" mode="spoken">
      <p sl="it">Signor Presidente, desidero solo comunicare che, conformemente all’articolo 165 e 171 del Regolamento, il mio gruppo chiede di mettere ai voti, al termine della votazione, una richiesta di sospendere la seduta per cinque-dieci minuti.</p>
    </intervention>
    <intervention id="4-016" speaker_id="1018" name="Francis Wurtz" is_mep="True" mode="spoken">
      <p sl="fr">Signor Presidente, naturalmente il mio gruppo è favorevole a qualunque misura che permetta ai deputati di pronunciarsi con cognizione di causa. E’ una questione di trasparenza e di responsabilità, sebbene il mio gruppo ed io riteniamo che il risultato finale di una votazione dipenda nettamente dall’andamento della discussione. Ritengo del tutto legittimo che i deputati ancora incerti possano consultarsi tra loro per pronunciarsi con piena cognizione di causa.</p>
      <p sl="fr">Sono pertanto a favore della sospensione prima della votazione finale.</p>
    </intervention>
    <intervention id="4-017" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, sebbene io intenda avvalermi delle stesse argomentazioni dell’onorevole Wurtz, le conclusioni cui giungo sono opposte. Proprio perché abbiamo trattato la questione tanto in dettaglio nel corso delle ultime settimane e, con la guida dell’onorevole Gebhardt, siamo riusciti a farcene un’idea approfondita nonostante i numerosi emendamenti, siamo contrari a tale sospensione. Dovremmo procedere immediatamente alla votazione.</p>
      <a text="(Applausi a sinistra)"/>
    </intervention>
    <intervention id="4-019" speaker_id="1913" name="Evelyne Gebhardt" is_mep="True" mode="spoken" role="relatore">
      <p sl="de">Signor Presidente, devo proprio chiedere al gruppo del Partito popolare europeo (Democratici cristiani) e dei Democratici europei se intendano tener fede all’impegno che hanno assunto con noi, parte del quale prevedeva che avremmo espresso parere contrario a questa proposta. Trovo inaccettabile che si negozi per settimane e che poi certe persone non tengano fede a quanto concordato.</p>
      <a text="(Applausi e tumulto)"/>
    </intervention>
    <intervention id="4-020" speaker_id="4538" name="Malcolm Harbour" is_mep="True" mode="spoken">
      <p sl="en">Signor Presidente, in risposta alla relatrice, voglio che sia assolutamente chiaro che le nostre discussioni sul pacchetto, perfettamente intatto, vertevano sull’inclusione della sanità privata e che il mio gruppo aveva libertà di voto su questo punto. Si può del resto constatare che al gruppo non è stata data alcuna indicazione di voto. Questo è quanto abbiamo detto ieri ai socialisti. Si è trattato di una libera votazione in cui decidere se si voleva includere la sanità privata, non la sanità tout court , nell’ambito della direttiva. Molti, anche al di fuori del mio gruppo, hanno chiaramente ritenuto di esprimersi in tal senso, ma questo non altera minimamente il nostro impegno circa l’intero pacchetto in esame.</p>
      <a text="(Applausi dal gruppo PPE-DE)"/>
    </intervention>
    <intervention id="4-021" speaker_id="1934" name="Daniel Marc Cohn-Bendit" is_mep="True" mode="spoken">
      <p sl="fr">Signor Presidente, ai sensi dell’articolo 171, potrebbe essere opportuno che il gruppo del Partito popolare europeo (Democratici cristiani) e dei Democratici europei e il gruppo socialista al Parlamento europeo richiedano una sospensione della seduta al fine di raggiungere un accordo.</p>
    </intervention>
    <intervention id="4-023" speaker_id="4560" name="Toine Manders" is_mep="True" mode="spoken">
      <p sl="nl">Signor Presidente, ai sensi dell’articolo 66, vorrei sapere che ne è stato della votazione sull’emendamento n. 233 perché, da quanto ho udito, lei è giunto alla conclusione sbagliata.</p>
    </intervention>
    <intervention id="4-024" speaker_id="1913" name="Evelyne Gebhardt" is_mep="True" mode="spoken" role="relatore">
      <p sl="de">Signor Presidente, chiedo scusa, ma l’emendamento n. 380 all’articolo 72 non è presente nella mia documentazione, mentre l’emendamento n. 297 sì. Si riferisce alla cancellazione del riferimento al diritto del lavoro. L’articolo 72 trattava una questione totalmente diversa.</p>
    </intervention>
    <intervention id="4-025" speaker_id="28267" is_mep="True" mode="spoken" role="Presidente">
      <p sl="unknown">Il segretariato della commissione per il mercato interno e la protezione dei consumatori ci ha informato che l’approvazione dell’emendamento n. 72 escludeva automaticamente l’emendamento n. 297 e in base a tale informazione è stata preparata la votazione. Naturalmente, se la relatrice non è d’accordo, ci atterremo alle sue indicazioni.</p>
    </intervention>
    <intervention id="4-026" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, ritengo sensato operare come suggerito dalla relatrice. In fin dei conti, è ben possibile che il segretariato di una commissione abbia commesso un errore. Riteniamo estremamente importante votare sull’emendamento n. 297 e chiedo di procedere subito in tal senso.</p>
    </intervention>
    <intervention id="4-027" speaker_id="28267" is_mep="True" mode="spoken" role="Presidente">
      <p sl="unknown">Procederemo secondo le indicazioni della relatrice. Procederemo alla votazione sull’emendamento n. 297 per appello nominale.</p>
      <p sl="unknown">Prima della votazione sull’emendamento n. 357</p>
    </intervention>
    <intervention id="4-028" speaker_id="4560" name="Toine Manders" is_mep="True" mode="spoken">
      <p sl="nl">Signor Presidente, vorrei fare un richiamo al Regolamento. Abbiamo votato sull’emendamento n. 233 e lo abbiamo approvato, con la conseguenza che la direttiva si riferisce ora alla sanità privata, ma non a quella pubblica. Adesso stiamo nuovamente per esprimerci sulla sanità pubblica, ma non vedo come ciò sia possibile: ci si presenta un problema di rapporto tra emendamenti e ritengo ci sia qualche difetto nel modo in cui vengono stilate le liste per le votazioni e viene stabilito l’ordine degli emendamenti.</p>
    </intervention>
    <intervention id="4-029" speaker_id="28267" is_mep="True" mode="spoken" role="Presidente">
      <p sl="unknown">Non ci risulta nessuna incongruenza nell’ordine di votazione, ma la relatrice ha facoltà di dirci se concorda con lei.</p>
    </intervention>
    <intervention id="4-030" speaker_id="1913" name="Evelyne Gebhardt" is_mep="True" mode="spoken" role="relatore">
      <p sl="de">Signor Presidente, l’Ufficio di Presidenza ha svolto un ottimo lavoro nel comporre le liste e personalmente non rilevo errori nell’ordine di votazione.</p>
    </intervention>
    <intervention id="4-032" speaker_id="4254" name="Monica Frassoni" is_mep="True" mode="spoken">
      <p sl="it">Signor Presidente, nella versione rivista numero 4 dell’emendamento 293, vengono soppressi dal paragrafo 3, che permette allo Stato membro di imporre requisiti in materia di fornitura di servizi, i termini “politica sociale” e “protezione dei consumatori”.</p>
      <p sl="it">Questa soppressione non è innocente e dà un segnale politico chiaro che noi non approviamo. Pertanto, a norma dell’articolo 150, paragrafo 5 del Regolamento, chiediamo che tali termini soppressi vengano reinseriti nel testo.</p>
    </intervention>
    <intervention id="4-033" speaker_id="28267" is_mep="True" mode="spoken" role="Presidente">
      <p sl="unknown">Non si tratta propriamente di un emendamento ritirato, pertanto non è possibile applicare l’articolo da lei citato.</p>
    </intervention>
    <intervention id="4-034" speaker_id="4254" name="Monica Frassoni" is_mep="True" mode="spoken">
      <p sl="it">Signor Presidente, prima di presentare un emendamento rivisto è necessario ritirare l’emendamento precedente. Questa procedura è stata seguita ed è stato presentato un emendamento rivisto. Per tale motivo, a norma dell’articolo 150, paragrafo 5, del Regolamento, chiedo che sia ripristinato l’emendamento precedente.</p>
    </intervention>
    <intervention id="4-035" speaker_id="1913" name="Evelyne Gebhardt" is_mep="True" mode="spoken" role="relatore">
      <p sl="de">Signor Presidente, prima di imbarcarci in questa revisione, il mio gruppo e quello del Partito popolare europeo (Democratici cristiani) e dei Democratici europei avevano chiesto al servizio giuridico di esaminare molto attentamente che ci fosse conformità con il Regolamento del Parlamento europeo. Gli uffici competenti di questa Istituzione ci hanno assicurato che tutto era in regola e perciò abbiamo introdotto l’emendamento in questa forma. Desidero chiarire all’onorevole Frassoni che la questione è già stata attentamente ponderata. Sembrerebbe che sia possibile procedere in questo modo e perciò adesso dovremmo passare alla votazione.</p>
      <a text="(Vivi applausi)"/>
    </intervention>
    <intervention id="4-036" speaker_id="2155" name="Graham Watson" is_mep="True" mode="spoken">
      <p sl="en">Signor Presidente, l’onorevole Gebhardt può scoprire nuovi elementi riguardo al servizio giuridico del Parlamento, ma al mio gruppo sembra che la questione sollevata dall’onorevole Frassoni sia assolutamente giustificata ai sensi del Regolamento, pertanto sostiene la sua richiesta di votare questo emendamento.</p>
      <a text="(Applausi)"/>
    </intervention>
    <intervention id="4-037" speaker_id="4429" name="Robert Goebbels" is_mep="True" mode="spoken">
      <p sl="fr">Signor Presidente, è giunta l’ora che lei faccia valere la sua autorità di Presidente della seduta. Siamo nel bel mezzo delle votazioni e non è questo il momento di riaprire la discussione.</p>
      <a text="(Applausi)"/>
      <p sl="fr">Mi permetto di segnalare all’onorevole Frassoni che la protezione dei consumatori e la politica sociale figurano in numerosi punto all’interno del testo che ci apprestiamo a votare. Suggerisco pertanto di esprimerci a favore del compromesso nella sua forma attuale.</p>
      <a text="(Applausi)"/>
    </intervention>
    <intervention id="4-038" speaker_id="28267" is_mep="True" mode="spoken" role="Presidente">
      <p sl="unknown">Onorevoli colleghi, questo non è un problema di discussione politica quanto di procedura. La Presidenza vuole accertarsi che stiamo procedendo nel rispetto del nostro Regolamento e delle interpretazioni giuridiche adeguate. Avendo consultato i servizi, devo informarvi che riteniamo che l’interpretazione dell’onorevole Gebhardt sia corretta. Manterremo quindi inalterato l’ordine di votazione.</p>
    </intervention>
    <intervention id="4-039" speaker_id="4254" name="Monica Frassoni" is_mep="True" mode="spoken">
      <p sl="it">Signor Presidente, quanto dichiarato dall’onorevole Gebhardt non ha nulla a che vedere con quello che io ho chiesto.</p>
      <p sl="it">Benché in seno al nostro gruppo vi siano moltissimi dubbi sulla legittimità di presentare fuori tempo massimo una revisione a un emendamento, siamo comunque disposti ad accettarla. Io non dubito affatto che l’onorevole Gebhardt possa aver presentato l’emendamento rivisto. Tuttavia, a nome del mio gruppo, dichiaro di voler riprendere l’emendamento precedente, in piena conformità con il regolamento.</p>
      <p sl="it">Signor Presidente, se lei vuole interpretare il Regolamento secondo quanto affermato dalla maggioranza, vale a dire dall’onorevole Gebhardt, è libero di farlo. Ciò non toglie che, a norma del Regolamento, io sia perfettamente legittimata a chiedere di porre in votazione l’emendamento nella versione da me ripresa. Tengo comunque a precisare che non dubitiamo del fatto che l’onorevole Gebhardt abbia avuto ragione a presentare un emendamento rivisto.</p>
    </intervention>
    <intervention id="4-040" speaker_id="4525" name="Nigel Farage" is_mep="True" mode="spoken">
      <p sl="en">Signor Presidente, per cercare di essere utile in questa situazione piuttosto difficile …</p>
      <a text="(Reazioni diverse)"/>
      <p sl="en">Perché tutto questo scetticismo? Sono qui per dare una mano! Rimando all’articolo 168, paragrafo 2. Poiché questa sta diventando una vera e propria farsa, suggerisco che si proceda immediatamente alla votazione, ai sensi dell’articolo 168, paragrafo 2. Propongo di rinviare questa relazione in commissione in modo che possa poi essere riportata in Parlamento e votata con criterio, cosa che adesso non sta succedendo.</p>
      <a text="(Reazioni diverse)"/>
    </intervention>
    <intervention id="4-041" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, vorrei chiedere di considerare il Regolamento nel suo insieme. In quest’Aula sono stati esposti due punti di vista diversi, uno, sicuramente accettabile, dall’onorevole Frassoni e l’altro dall’onorevole Gebhardt. Il Regolamento parla chiaro e l’onorevole Frassoni, in qualità di membro della Conferenza dei presidenti, lo ha applicato. In casi di dubbio come questo è il Presidente che decide come procedere. Lei ha consultato i servizi, signor Presidente, e loro le hanno fornito una raccomandazione, che lei ha accettato. Chiedo quindi di procedere ora come ha indicato e di passare alla votazione.</p>
      <a text="(Applausi)"/>
    </intervention>
    <intervention id="4-042" speaker_id="28977" name="Roberto Musacchio" is_mep="True" mode="spoken">
      <p sl="it">Signor Presidente, io sostengo l’interpretazione giuridica dell’onorevole Frassoni. La risposta del Presidente si riferiva alla prima osservazione, per cui pregherei vivamente gli autori del compromesso di non far prevalere le logiche politiche sulle logiche procedurali di questo Parlamento, perché ciò non sarebbe affatto opportuno.</p>
    </intervention>
    <intervention id="4-043" speaker_id="1934" name="Daniel Marc Cohn-Bendit" is_mep="True" mode="spoken">
      <p sl="de">Signor Presidente, l’articolo 150, paragrafo 5, non permette simili distinzioni. Se ne deduce che non c’è spazio per una discussione tra due possibili alternative, perché si può percorrere una sola strada. L’onorevole Gebhardt ha ragione a sottolineare che avete il diritto di modificare un vostro emendamento e l’informazione fornita dai servizi è perciò giusta. Indipendentemente dalle vostre intenzioni, però, noi abbiamo il diritto di fare nostro un emendamento già presentato, perché non è la maggioranza ad avere ragione, bensì la legge. Sta scritto nell’articolo 150, paragrafo 5, e non ha nulla a che vedere con il modo in cui vi comportate.</p>
      <p sl="de">A nome del gruppo Verde/Alleanza libera europea annuncio che facciamo nostro l’emendamento originariamente da voi presentato in modo che rientri di nuovo in gioco e che il Parlamento si esprima su di esso. E’ così che si sono sempre applicate le norme in quest’Assemblea.</p>
      <a text="(Vivi applausi)"/>
    </intervention>
    <intervention id="4-044" speaker_id="4525" name="Nigel Farage" is_mep="True" mode="spoken">
      <p sl="en">Signor Presidente, in base all’articolo 168, paragrafo 2, ho proposto di mettere ai voti il rinvio in commissione. Questo articolo, a mio avviso molto chiaro, dice che “tale richiesta è messa immediatamente ai voti”.</p>
      <p sl="en">Forse, però, le cose sono leggermente peggiorate dal mio ultimo intervento. Adesso, perciò, citerò il Regolamento e, come avete detto voi stessi, dobbiamo seguire scrupolosamente quanto indicato in esso. L’articolo 170, paragrafo 4, recita: “Prima o durante una votazione, un gruppo politico o almeno trentasette deputati possono proporne l’aggiornamento. La votazione sulla proposta ha luogo immediatamente”. Che siate contrari o a favore dell’Unione europea, sicuramente tutti voi in quest’Aula siete in grado di vedere che è diventata una farsa! Signor Presidente, per cortesia, potremmo votare sull’aggiornamento di questa votazione?</p>
      <a text="(Applausi dal gruppo IND/DEM)"/>
    </intervention>
    <intervention id="4-046" speaker_id="1913" name="Evelyne Gebhardt" is_mep="True" mode="spoken" role="relatore">
      <p sl="de">Signor Presidente, abbiamo concordato con il gruppo del Partito popolare europeo (Democratici cristiani) e dei Democratici europei che gli emendamenti nn. 307 e 219, relativi alla protezione dei consumatori, non devono essere inclusi nei considerando, ma devono essere aggiunti all’articolo 3. Chiedo quindi di tenerne conto quando verranno incorporati nel documento, sempre che, ovviamente, essi vengano approvati.</p>
    </intervention>
    <intervention id="4-047" speaker_id="1018" name="Francis Wurtz" is_mep="True" mode="spoken">
      <p sl="fr">Signor Presidente, sono nondimeno sorpreso per tutte queste allusioni a discussioni avvenute dietro le quinte quando ci apprestiamo a votare su una direttiva così importante. Propongo che lei chieda che tali situazioni non si ripetano più.</p>
      <a text="(Applausi)"/>
    </intervention>
    <intervention id="4-048" speaker_id="28267" is_mep="True" mode="spoken" role="Presidente">
      <p sl="unknown">La Presidenza non è a conoscenza di accordi tra i gruppi politici. Tiene conto esclusivamente delle osservazioni del relatore che contribuiscono al corretto svolgimento della votazione. Qualunque altra osservazione è inaccettabile.</p>
      <p sl="unknown">Prima della votazione sulla proposta di direttiva (modificata)</p>
    </intervention>
    <intervention id="4-049" speaker_id="1913" name="Evelyne Gebhardt" is_mep="True" mode="spoken" role="relatore">
      <p sl="de">Signor Presidente, prima di procedere alla votazione finale, vorrei esprimere ancora una volta il mio ringraziamento a tutti coloro che hanno contribuito all’ottimo risultato che abbiamo ottenuto. Abbiamo modificato lo spirito della direttiva dandole quella dimensione sociale di cui necessitano i cittadini dei nostri Stati membri. Per tale ragione chiedo al mio gruppo di votare a favore di questa relazione.</p>
    </intervention>
  </section>
  <section id="creitem8" title="6.2. Orientamenti strategici per lo sviluppo rurale (2007-2013) (votazione)"/>
  <section id="creitem9" title="6.3. Nuovo meccanismo di finanziamento per lo sviluppo nell’ambito degli obiettivi del Millennio (votazione)"/>
  <section id="creitem10" title="6.4. Diritto alla libertà di espressione e rispetto del credo religioso (votazione)">
    <intervention id="4-055" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, anche a nome del mio gruppo chiedo che, al paragrafo 13, il termine “denuncia” sia sostituito con il termine “condanna”, in considerazione del fatto che quest’ultimo termine è già utilizzato al paragrafo 6 per giudicare le violenze contro le ambasciate. Ritengo che, a maggior ragione, si dovrebbe usare il termine “condanna” per giudicare le violenze contro le persone.</p>
    </intervention>
    <intervention id="4-056" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, riprendendo il suggerimento dell’onorevole Mauro e l’emendamento dell’onorevole Cohn-Bendit, propongo di impiegare in quel punto la parola “condanna”, e di usare la seconda parte – nella formulazione proposta dal gruppo Verts/ALE – come paragrafo 13 bis ; in tal caso la sosterrei anch’io. Avremmo così una votazione divisa in due parti, che rappresenterebbe una soluzione di compromesso cui l’Assemblea potrebbe aderire.</p>
    </intervention>
    <intervention id="4-057" speaker_id="4254" name="Monica Frassoni" is_mep="True" mode="spoken">
      <p sl="it">Signor Presidente, comunico che noi accettiamo questa richiesta e che desideriamo presentarne un’altra, sempre sul paragrafo 13. Nel testo in inglese si parla di religious fanatics , ovvero di fanatici religiosi, utilizzando la forma plurale. Noi chiediamo che venga invece utilizzato il singolare, perché in realtà Padre Santoro è stato ucciso da un solo fanatico religioso.</p>
    </intervention>
  </section>
  <section id="creitem11" title="6.5. Prospettive per la Bosnia-Erzegovina (votazione)">
    <intervention id="4-061" speaker_id="1191" name="Doris Pack" is_mep="True" mode="spoken">
      <p sl="de">Signor Presidente, il paragrafo 8 inizia con la parola “suggerisce”, che io preferirei sostituire col termine “invita”, più adatto a questo documento.</p>
    </intervention>
    <intervention id="4-063" speaker_id="1191" name="Doris Pack" is_mep="True" mode="spoken">
      <p sl="de">Signor Presidente, al paragrafo 11 preferirei che l’espressione “piena attuazione di tutte le condizioni” venisse sostituita da “progressi significativi nell’attuazione delle condizioni”.</p>
    </intervention>
  </section>
  <section id="creitem12" title="6.6. Situazione in Bielorussia in vista delle elezioni presidenziali del 19 marzo (votazione)"/>
  <section id="creitem13" title="6.7. Gestione dei rischi e delle crisi nel settore agricolo (votazione)"/>
  <section id="creitem14" title="6.8. Messa in atto della strategia forestale dell’Unione europea (votazione)">
    <intervention id="4-068" speaker_id="4308" is_mep="True" mode="spoken" role="Presidente">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem15" title="7. Dichiarazioni di voto">
    <intervention id="4-071" speaker_id="28335" name="Marta Vincenzi" is_mep="True" mode="spoken">
      <p sl="it">Signor Presidente, desidero sottolineare la positività della posizione comune raggiunta dal Parlamento, che restituisce ai cittadini europei quel segnale di unità politica e di fiducia di cui hanno bisogno.</p>
      <p sl="it">Sottolineo l’impatto positivo che l’articolo 31, nella versione modificata, avrà nel campo molto importante dei servizi turistici. Si tratta, infatti, di permettere la creazione di un grande e armonico incoming turistico, mediante un percorso attento che individui l’armonizzazione delle molteplici figure turistiche esistenti nei diversi paesi. Invito pertanto la Commissione a rilanciare, dopo un’accurata revisione, la direttiva 320 del 1992, che finora è stata disattesa da molti Stati membri, affinché la politica della qualità dei servizi si realizzi pienamente e, con essa, anche l’obiettivo di un turismo europeo sostenibile.</p>
    </intervention>
    <intervention id="4-072" speaker_id="29579" name="Marc Tarabella" is_mep="True" mode="spoken">
      <p sl="fr">Signor Presidente, se oggi, per la prima volta, ritengo opportuno giustificare il mio voto, ciò dipende da un duplice motivo: innanzi tutto, questa è una relazione importante – forse la più importante dell’intera legislatura – e poi il mio voto contrasta con la posizione maggioritaria del mio gruppo.</p>
      <p sl="fr">Non ho difficoltà a riconoscere i progressi realizzati rispetto alla proposta iniziale del Commissario Bolkestein, e me ne congratulo con la relatrice, onorevole Gebhardt; mi lasciano tuttavia insoddisfatto le incertezze legate all’articolo 16. Pur avendo votato a favore degli emendamenti di compromesso presentati su questa relazione, non mi sento di approvarla e alla fine ho deciso di respingerla, in quanto essa segna una grave rottura simbolica con i principi che finora hanno consentito all’integrazione europea di progredire. La solidarietà e i regolamenti lasciano il posto alla concorrenza tra i paesi e i popoli d’Europa: è uno sviluppo che giudico negativo.</p>
    </intervention>
    <intervention id="4-073" speaker_id="4335" name="Marielle De Sarnez" is_mep="True" mode="spoken">
      <p sl="fr">Quella che il nostro Parlamento ha approvato stamattina è una nuova direttiva. Viene limitato il campo d’applicazione, è finalmente eliminato il principio del paese d’origine, viene preservato il diritto del lavoro: abbiamo trasformato lo spirito e la lettera del progetto che ci era stato sottoposto, e di questo mi rallegro vivamente.</p>
      <p sl="fr">Il nostro Parlamento è l’unica Istituzione europea che poteva essere in grado di introdurre un così profondo mutamento d’ispirazione. Ciò si deve senza dubbio al fatto che noi abbiamo ascoltato i nostri concittadini, i loro timori e le loro paure; di conseguenza, noi siamo in primo luogo i difensori di un modello europeo di valori comuni e preferiamo costantemente l’armonizzazione verso l’alto al dumping verso il basso. Abbiamo fatto un buon lavoro, e sarà opportuno che la Commissione e il Consiglio tengano finalmente conto del forte segnale politico che noi oggi inviamo, manifestando la volontà di realizzare il mercato interno senza però rinunciare al nostro modello sociale. Da parte nostra, continueremo a vigilare.</p>
    </intervention>
    <intervention id="4-074" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, non c’è dubbio che la versione della direttiva sui servizi che abbiamo adottato sia notevolmente migliore dell’originale; a mio parere l’inaccettabile principio del paese di origine è stato molto indebolito, anche se forse non è stato spazzato via completamente.</p>
      <p sl="nl">In parecchi punti, però, il documento che abbiamo adottato oggi resta poco chiaro; attualmente, nessuno può dire con precisione quali saranno le conseguenze di numerosi punti del testo.</p>
      <p sl="nl">Ancora adesso, per esempio, non sono affatto sicuro che questo testo sia in grado di evitare completamente il dumping sociale; anche la possibilità di monitorare il rispetto del documento mi sembra alquanto insoddisfacente. I frequenti abusi – perpetrati peraltro anche dalle Istituzioni – che si segnalano nell’applicazione dei normali bilanci europei ci inducono a nutrire un certo scetticismo sull’efficienza del monitoraggio effettuato a livello europeo.</p>
      <p sl="nl">Di conseguenza mi sono astenuto dal voto; infatti, anche se questo è chiaramente un passo – e un passo importante – nella giusta direzione, nondimeno rimangono troppi aspetti dubbi, che bisognerà assolutamente eliminare in sede di seconda lettura. Posso solo augurarmi di non avere difficoltà ad esprimere un voto favorevole in quell’occasione.</p>
    </intervention>
    <intervention id="4-075" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, certo è un fatto positivo che la nostra Assemblea sia riuscita oggi a modificare il testo originale della direttiva sui servizi, anche se occorre dire che molti emendamenti, delle centinaia che sono state presentate, non erano necessari. La versione originale della direttiva aveva forse istituzionalizzato il dumping sociale, ma anche questa versione lo ammette, almeno sotto una certa forma e insieme ad altri abusi di ogni sorta; d’altra parte, essa non definisce in maniera chiara il principio del paese d’origine.</p>
      <p sl="nl">Non è forse estremamente significativo il fatto che sia stata respinta la richiesta, avanzata dal gruppo UEN, di istituire un centro di monitoraggio per garantire che la direttiva non spalanchi le porte al dumping sociale? Con la nostra astensione noi intendiamo inviare un messaggio politico: il mio partito, il Vlaams Belang , come ha già fatto il mese scorso durante il dibattito sulla liberalizzazione dei servizi portuali, opporrà una strenua resistenza ad ogni tentativo di intaccare il principio della priorità del proprio paese.</p>
    </intervention>
    <intervention id="4-076" speaker_id="28173" name="Zita Pleštinská" is_mep="True" mode="spoken">
      <p sl="sk">Il motivo della mia astensione nella votazione sulla relazione dell’onorevole Evelyne Gebhardt, riguardante la direttiva sui servizi, è la mancata adozione dell’emendamento n. 250, presentato da alcuni deputati del gruppo PPE-DE provenienti dai nuovi Stati membri; per tali paesi quest’emendamento era considerato di capitale importanza.</p>
      <p sl="sk">L’emendamento n. 250 doveva modificare la direttiva introducendo l’articolo 35 bis in sostituzione degli articoli 24 e 25 sul distacco dei lavoratori, eliminati dalla proposta della Commissione nel corso delle votazioni in sede di commissione per il mercato interno e la protezione dei consumatori. Esso avrebbe semplificato le procedure per il distacco dei lavoratori, dal momento che la direttiva sul distacco dei lavoratori non prevede alcuna cooperazione amministrativa tra il paese d’origine e il paese di destinazione.</p>
      <p sl="sk">Sono lieta che la direttiva sia stata approvata in prima lettura dal Parlamento europeo; mi rammarico però che i deputati dei nuovi Stati membri non siano riusciti neppure questa volta a coagulare un sostegno sufficiente.</p>
    </intervention>
    <intervention id="4-077" speaker_id="22097" name="Véronique De Keyser" is_mep="True" mode="spoken">
      <p sl="fr">Signor Presidente, il mio voto negativo sulla relazione Gebhardt non vuole rappresentare una sconfessione dello straordinario lavoro compiuto dalla relatrice. Sono sinceramente convinta che, dovendo basarsi su un testo pessimo, l’onorevole Gebhardt abbia fatto miracoli; tuttavia, nonostante tutti i suoi sforzi, la collega non è riuscita ad arginare un’ondata liberista che minaccia l’intero nostro edificio sociale. Di compromesso in compromesso, questo testo astruso è divenuto illeggibile; per chi vuol tenere gli occhi aperti rimane evidente l’abbandono di una volontà armonizzatrice da parte della Commissione, a favore di una regolamentazione caso per caso che potrà essere effettuata – o non effettuata – in nome dell’interesse generale.</p>
      <p sl="fr">Senza una direttiva sui servizi d’interesse generale e sui servizi di interesse economico generale, in questo testo rimangono zone grigie che apriranno la strada a innumerevoli ricorsi legali; l’Europa si sta ulteriormente allontanando dai suoi cittadini.</p>
    </intervention>
    <intervention id="4-078" speaker_id="photo_generic" name="Francisco Assis, Luis Manuel Capoulas Santos, Paulo Casaca, Fausto Correia, Edite Estrela, Emanuel Jardim Fernandes, Elisa Ferreira, Ana Maria Gomes, Joel Hasse Ferreira, Jamila Madeira e Manuel António dos Santos" is_mep="True" mode="written">
      <p sl="pt">La vecchia direttiva Bolkestein, radicalmente trasformata, costituisce un netto progresso nel processo di costruzione del mercato unico dei servizi.</p>
      <p sl="pt">Abbiamo quindi votato a favore di questa proposta nel suo testo emendato, in quanto riteniamo che essa garantisca un equilibrato progresso verso la creazione di un mercato interno europeo dei servizi; a nostro parere, inoltre, l’esclusione dei servizi di interesse generale, delle lotterie e dei servizi sanitari essenziali rende la direttiva più equilibrata.</p>
      <p sl="pt">Nella sua formulazione attuale, la direttiva avrà effetti positivi sull’economia portoghese, soprattutto perché il principio del paese di origine verrà abbandonato e l’apertura del mercato europeo dei servizi permetterà di creare numerosi posti di lavoro; con questo testo si eliminerà definitivamente il cosiddetto dumping sociale.</p>
      <p sl="pt">La direttiva consentirà di ridurre le ingiustificabili barriere burocratiche esistenti in diversi Stati membri, assoggettando la fornitura di servizi alle norme del paese in cui il servizio viene prestato. L’esclusione del lavoro temporaneo e la non interferenza con la direttiva sul distacco dei lavoratori contribuiranno a loro volta a garantire l’equilibrio e la coesione sociale.</p>
      <p sl="pt">Tutte queste considerazioni ci hanno indotto a votare a favore.</p>
    </intervention>
    <intervention id="4-079" speaker_id="33775" name="Jean-Pierre Audy" is_mep="True" mode="written">
      <p sl="fr">In prima lettura ho votato a favore della proposta di direttiva relativa ai servizi nel mercato interno, quale emendata dal Parlamento europeo sulla base del compromesso negoziato tra il PPE-DE e il PSE. Esprimo un particolare apprezzamento per il notevole lavoro svolto dall’onorevole Harbour, che ha seguito il dossier per conto del PPE-DE insieme al collega Toubon. Era divenuto urgente legiferare, per non lasciare alla Corte di giustizia delle Comunità europee il compito di creare il diritto sul tema della quarta libertà fondamentale dell’Unione, relativa ai servizi.</p>
      <p sl="fr">Il compromesso permette di delineare un quadro a sostegno della competitività e dello sviluppo delle attività nei servizi, che rappresentano il 70 per cento del PIL con un forte potenziale di crescita e di creazione di occupazione, nonché la possibilità di combattere il rischio di dumping sociale. Il Presidente della Repubblica francese Jacques Chirac si è giustamente battuto contro il primo testo presentato dalla Commissione Prodi nel gennaio 2004, mentre il Parlamento europeo ha correttamente svolto il suo ruolo di colegislatore. Ecco una vittoria della democrazia responsabile e una tappa fondamentale nella costruzione di un’economia sociale di mercato.</p>
    </intervention>
    <intervention id="4-080" speaker_id="1985" name="Pervenche Berès" is_mep="True" mode="written">
      <p sl="it">Dopo più di un anno di dibattiti in sede di commissione parlamentare e in seno all’opinione pubblica europea, il Parlamento europeo si è pronunciato oggi sulla direttiva relativa ai servizi.</p>
      <p sl="it">Fedele alle mie convinzioni e all’impegno preso con i numerosi cittadini che mi avevano interpellata in merito a questa direttiva, in un primo tempo ho votato per la reiezione della direttiva stessa – così come ha fatto l’intera delegazione socialista francese. Tale reiezione, tuttavia, non è stata approvata (153 voti contro 486).</p>
      <p sl="it">Per i socialisti francesi si ponevano tre esigenze fondamentali: l’esclusione dei servizi di interesse economico generale dal campo di applicazione della direttiva, il riferimento esplicito al principio del paese di destinazione, il riferimento a una direttiva quadro sui servizi pubblici.</p>
      <p sl="it">Ho sostenuto perciò il complesso degli emendamenti che miravano a limitare il campo di applicazione del testo, escludendone chiaramente i servizi pubblici e i settori vitali per il nostro modello sociale: in particolare l’istruzione, la cultura, la sanità e così via. Anche questi emendamenti sono stati respinti.</p>
      <p sl="it">Dal momento che il compromesso tra PPE-DE e PSE non risponde alle mie esigenze di conservazione del nostro modello sociale europeo, nella votazione finale ho votato contro il testo.</p>
      <p sl="it">Noto peraltro che l’emendamento di reiezione del testo quale emendato ha riscosso (con 215 voti) un’adesione più ampia di quanto lasciava prevedere il primo voto sul ritiro del testo.</p>
    </intervention>
    <intervention id="4-081" speaker_id="1566" name="Emma Bonino" is_mep="True" mode="written">
      <p sl="it">Ho votato “no” al compromesso raggiunto sulla direttiva Bolkestein.</p>
      <p sl="it">Ho votato “no” per ragioni opposte a quelle di coloro che alla sinistra di questo emiciclo hanno mantenuto un “no” ideologico, che in definitiva è un “no” all’Europa.</p>
      <p sl="it">La proposta della Commissione Prodi non era frutto del dottor Stranamore, ma del Trattato e degli orientamenti emersi da Lisbona.</p>
      <p sl="it">Cosa è rimasto in piedi?</p>
      <p sl="it">La libera circolazione non si applica ai servizi d’interesse generale e fuori uno. Idem per i servizi finanziari, ci mancherebbe. Non ai servizi giuridici, non a quelli medico-sanitari, né agli audiovisivi per carità, per quelli fiscali non se ne parla nemmeno, né alle professioni, dovessero offendersi notai e avvocati ed altri, e anche per il gioco d’azzardo la pallina della roulette deve essere nazionale. Infine fuori anche i trasporti, anche se è rimasta, ed è forse simbolico, la liberalizzazione delle pompe funebri.</p>
      <p sl="it">Quanto alla tanto vituperata clausola del paese d’origine, il testo ne fa fuori il principio e la forza innovatrice, che nei fatti si applica a tanti altri settori economici.</p>
      <p sl="it">Oggi vincono gli interessi corporativi, vince la paura dell’idraulico polacco, l’ipocrisia di chi dice che tanto c’è sempre il lavoro nero degli immigrati, ma perde l’Europa.</p>
    </intervention>
    <intervention id="4-082" speaker_id="photo_generic" name="Udo Bullmann, Matthias Groote, Wolfgang Kreissl-Dörfler, Jo Leinen, Willi Piecyk e Mechtild Rothe" is_mep="True" mode="written">
      <p sl="de">La direttiva Bolkestein aveva come obiettivi il dumping sociale e la deregolamentazione; il gruppo socialista del Parlamento europeo è riuscito a trasformare questa direttiva nel suo esatto contrario.</p>
      <p sl="de">Il principio del paese d’origine è stato abbandonato, e al suo posto è subentrato un accesso illimitato al mercato; si dovrà applicare la legislazione in materia di lavoro vigente nel paese in cui i servizi vengono prestati.</p>
      <p sl="de">La direttiva sul distacco dei lavoratori continua ad applicarsi senza restrizioni, e sarà necessario emendarla.</p>
      <p sl="de">Sono previste deroghe per il lavoro temporaneo e a contratto. Invitiamo il Consiglio a non ostacolare ulteriormente il processo legislativo europeo.</p>
      <p sl="de">La direttiva non si applica affatto ai servizi di interesse generale, e si applica solo parzialmente a quelli di interesse economico generale. Chiediamo il varo di una direttiva quadro europea con provvedimenti distinti, da applicare a quest’importantissimo settore.</p>
      <p sl="de">Nelle prossime fasi del processo legislativo occorrerà rivolgere la nostra attenzione a diversi aspetti specifici.</p>
      <p sl="de">Per esempio, le libertà fondamentali dei lavoratori – secondo la definizione che ne dà la “clausola Monti” dell’Unione europea – devono avere la precedenza sulle norme della vita economica.</p>
      <p sl="de">Non si devono mettere a repentaglio i diritti di codecisione e codeterminazione, che hanno il loro fondamento nella legge.</p>
      <p sl="de">Occorre prendere in debita e sistematica considerazione i motivi imperativi di interesse generale, così come li definisce l’articolo 4, paragrafo 7 bis, in conformità con la giurisprudenza della Corte di giustizia delle Comunità europee.</p>
      <p sl="de">Gli obblighi aventi base giuridica, formulati nell’interesse dei lavoratori del paese o di quelli stranieri (contributi obbligatori ad associazioni sindacali, fondi per il pagamento delle ferie, eccetera), devono applicarsi a tutti coloro che prestano servizi sia in patria che all’estero.</p>
      <p sl="de">Non si deve prendere alcun provvedimento che possa aprire spiragli al falso lavoro autonomo. Devono mantenere piena validità le norme che fissano standard qualitativi, relativamente all’assegnazione di contratti pubblici.</p>
    </intervention>
    <intervention id="4-083" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Noi conservatori riteniamo necessario rispettare sempre la Carta dei diritti fondamentali, quali che siano i problemi o i provvedimenti legislativi in gioco. Giudichiamo positivamente il Trattato costituzionale, che avrebbe reso la Carta giuridicamente vincolante per tutti i cittadini dell’Unione europea. Riteniamo sbagliato che la direttiva sui servizi menzioni solo la parte della Carta relativa al diritto del lavoro, e ci siamo quindi astenuti dal voto sui punti in merito ai quali si fa riferimento alla Carta.</p>
    </intervention>
    <intervention id="4-084" speaker_id="2309" name="Richard Corbett" is_mep="True" mode="written">
      <p sl="en">Ho votato per modificare radicalmente – anziché respingere – la proposta di direttiva sui servizi. Abbiamo cercato di realizzare un equilibrio, e in questa prima lettura, mi sembra, ci siamo ampiamente riusciti. Vogliamo eliminare gli ostacoli burocratici alla libertà di circolazione dei servizi nel mercato europeo, ma non vogliamo creare una situazione che metta a repentaglio i nostri servizi sociali, gli standard della legislazione sul lavoro, la normativa in materia di sanità e sicurezza, o altri essenziali elementi di tutela; vogliamo protezione, non protezionismo. Il testo modificato realizza quell’equilibrio che mancava al testo originale.</p>
    </intervention>
    <intervention id="4-085" speaker_id="4558" name="Dorette Corbey" is_mep="True" mode="written">
      <p sl="nl">L’articolo 16, paragrafo 1, lettere b) e c), assoggetta la legislazione nazionale a test che ne verifichino la necessità e proporzionalità: la ritengo un’inaccettabile interferenza nella sovranità nazionale. Se la mia interpretazione del testo è corretta, ne derivano incertezza giuridica ed ostacoli per l’operato delle autorità nazionali. E’ giusto, naturalmente, chiedere che la legislazione su problemi come l’ambiente rispetti il principio della proporzionalità, ma si tratta di una questione su cui il giudizio sarà sempre di natura politica. Non è auspicabile che i legislatori nazionali debbano sentire sul collo il fiato dell’Unione europea e della Corte di giustizia. Quindi, sono in grado di sostenere questo compromesso con l’eccezione del paragrafo 1, lettere b) e c).</p>
    </intervention>
    <intervention id="4-086" speaker_id="28259" name="Mia De Vits" is_mep="True" mode="written">
      <p sl="nl">Ho votato contro la proposta di direttiva sui servizi, e vorrei ricordare tre motivi che mi hanno indotta a tale decisione.</p>
      <p sl="nl">1) La nostra Assemblea avrà anche apportato delle migliorie alla proposta della Commissione, ma – a mio avviso – non in misura sufficiente. Non è giusto che la direttiva continui ad applicarsi a numerosi settori dei servizi pubblici, a quelli che sono denominati di interesse economico generale. Essa non dovrebbe assolutamente valere per servizi come – ad esempio – la raccolta dei rifiuti domestici o la fornitura idrica. Occorre inoltre predisporre una legislazione quadro che garantisca in maniera inequivocabile il diritto alla fornitura dei servizi pubblici.</p>
      <p sl="nl">2) Alcuni punti della direttiva si possono interpretare in maniera contrastante. Attualmente, l’opinione pubblica considera l’Europa con scetticismo, e quindi l’incertezza giuridica della legislazione è l’ultima cosa di cui abbiamo bisogno.</p>
      <p sl="nl">3) In realtà, ci occorre un’Europa sociale e affidabile, con un mercato interno nel cui ambito valgano le medesime regole armonizzate di base, ma questa direttiva non serve affatto a tale scopo.</p>
      <p sl="nl">Noto comunque con soddisfazione che settori sensibili come i servizi portuali, le agenzie di collocamento, l’assistenza agli anziani, la sanità e le cure dell’infanzia sono stati esclusi dalla portata della direttiva; inoltre, le conquiste sociali di ogni paese rimangono intatte, e ciò rende impossibile il dumping sociale. Ho votato a favore di tutti gli emendamenti presentati a tale scopo, e inoltre di tutti gli altri emendamenti che hanno migliorato il testo rendendolo più chiaro.</p>
    </intervention>
    <intervention id="4-087" speaker_id="28841" name="Antoine Duquesne" is_mep="True" mode="written">
      <p sl="fr">L’adozione della direttiva sui servizi segna per l’Unione europea un sensibile passo in avanti. Malgrado tutto, è stato possibile conservare il nucleo essenziale del progetto, e il testo adottato favorirà il successo della strategia di Lisbona, come testimoniano i più recenti studi compiuti dalla Commissione europea.</p>
      <p sl="fr">Questa direttiva incoraggerà l’attività nel settore dei servizi, il quale rappresenta un importantissimo serbatoio di posti di lavoro. Si tratta di un vantaggio essenziale, soprattutto per un paese come il Belgio, la cui economia è decisamente orientata verso i servizi.</p>
      <p sl="fr">Gli emendamenti introdotti dalla commissione per il mercato interno e la protezione dei consumatori, precisando la portata della direttiva, hanno consentito di fornire una risposta alle principali preoccupazioni dell’opinione pubblica e di porre fine a una lunga campagna di disinformazione. La prima proposta di compromesso presentata da PPE-DE e PSE svuotava la proposta di direttiva di qualsiasi significato. Fortunatamente il compromesso finale – pur non avendo ricevuto un’accoglienza entusiastica – rappresenta un primo passo, comunque preferibile all’immobilità, e viene incontro alle principali preoccupazioni dei fautori della direttiva.</p>
      <p sl="fr">Spetta ora al Consiglio confermare e perfezionare il compromesso finale raggiunto dal Parlamento.</p>
    </intervention>
    <intervention id="4-088" speaker_id="28127" name="Lena Ek" is_mep="True" mode="written">
      <p sl="sv">Oggi il Parlamento europeo esprime il proprio parere sulle modalità con cui ci accingiamo a creare la libera circolazione dei servizi nell’ambito dell’Unione europea – una delle quattro libertà su cui si basa la nostra cooperazione europea. In un’economia mondiale sempre più globalizzata, ove la concorrenza si fa sempre più intensa, l’economia europea deve sfruttare sino in fondo i settori in cui siamo competitivi; tra questi settori vi è quello dei servizi. I compromessi conclusi tra i gruppi PPE-DE e PSE hanno purtroppo aperto nuove possibilità di protezionismo giuridico, tali da ostacolare il commercio dei servizi tra paesi vicini e colpire duramente i nuovi Stati membri. Nonostante tutto, ho deciso di votare a favore di questa proposta annacquata, che può comunque costituire un primo passo verso l’obiettivo da me auspicato: una libertà di circolazione per i servizi – del resto già esposti alla concorrenza – che sia all’altezza del nostro mercato interno comune europeo.</p>
    </intervention>
    <intervention id="4-089" speaker_id="4466" name="Ilda Figueiredo" is_mep="True" mode="written">
      <p sl="it">Ci rammarichiamo che non sia stata approvata la nostra proposta di reiezione della direttiva Bolkestein, nucleo centrale della cosiddetta strategia di Lisbona ed elemento essenziale del neoliberismo nel settore dei servizi nonché strumento degli interessi dei grandi gruppi economici e finanziari dell’Unione europea, come dimostrano le posizioni assunte dalle loro organizzazioni rappresentative, e in particolare dall’UNICE, l’Unione delle confederazioni delle industrie della comunità europea.</p>
      <p sl="it">Le lotte operaie e popolari hanno sicuramente imposto qualche concessione e alcune modifiche – che abbiamo sostenuto nella misura in cui si presentavano positive – ma il malaugurato compromesso tra PSE e PPE-DE ha frustrato le aspettative di quanti si auguravano che il Parlamento europeo potesse respingere una proposta tanto gravosa per i lavoratori e le masse popolari dei diversi Stati membri.</p>
      <p sl="it">Abbiamo quindi votato contro la proposta complessiva, e contro molti dei suoi aspetti particolari che giudichiamo negativi; pensiamo in particolare ai seguenti, che riguardano:</p>
      <p sl="it">la liberalizzazione generale dei servizi, comprese aree sensibili di settori e servizi pubblici, come ad esempio l’approvvigionamento idrico, l’edilizia sociale, l’energia, i servizi postali, la ricerca, l’istruzione e la formazione, i servizi culturali e i servizi di sicurezza; in questo campo sono state respinte le proposte da noi avanzate per l’esclusione di tali servizi dall’ambito della direttiva;</p>
      <p sl="it">la maggiore precarietà che contraddistingue la contrattazione dei lavoratori, in particolare per quel che riguarda i lavoratori autonomi;</p>
      <p sl="it">l’inasprimento delle difficoltà concernenti la tutela dei diritti dei consumatori, degli utenti dei servizi pubblici e dell’ambiente.</p>
    </intervention>
    <intervention id="4-090" speaker_id="4297" name="Jean-Claude Fruteau" is_mep="True" mode="written">
      <p sl="it">Il testo sottoposto a votazione mirava a realizzare un autentico mercato interno dei servizi, correggendo un progetto di direttiva la cui impostazione ideologica – basata sulla concorrenza tra le legislazioni sociali e fiscali degli Stati membri – avrebbe prodotto conseguenze drammatiche, con un livellamento verso il basso dei diversi modelli sociali.</p>
      <p sl="it">Se il primo di questi obiettivi è stato raggiunto, lo stesso non si può dire per il secondo. Certo, il Parlamento ha contribuito a modificare ampiamente la linea del testo originale, eliminando il principio del paese d’origine, escludendo i servizi d’interesse generale dal campo di applicazione della direttiva e tutelando il diritto del lavoro.</p>
      <p sl="it">Permangono tuttavia numerose ombre. Sui servizi di interesse economico generale e sui servizi sociali continua a incombere la minaccia diretta di un inaccettabile dumping sociale. Il vuoto giuridico prodotto dall’eliminazione del principio del paese d’origine fa inoltre prevedere una situazione nuova, in cui saranno i giudici della Corte di giustizia delle Comunità europee a detenere il potere di definire le legislazioni sociali, senza alcuna garanzia né di risultato né di controllo democratico.</p>
      <p sl="it">Per tali importanti ragioni, pur rallegrandomi per i progressi compiuti su questo dossier , non posso approvare il testo finale presentato al Parlamento.</p>
    </intervention>
    <intervention id="4-091" speaker_id="1164" name="Bruno Gollnisch" is_mep="True" mode="written">
      <p sl="it">La direttiva sui servizi, nella forma in cui è stata adottata oggi, rimane inaccettabile; essa, infatti, è ancora la direttiva originaria, malamente imbellettata.</p>
      <p sl="it">La stragrande maggioranza delle attività artigianali resta sottoposta alla concorrenza, benché nel mio paese questo settore sia il primo datore di lavoro e la principale fonte di occupazione. Anche se sono scomparsi i riferimenti troppo espliciti al principio del paese d’origine, vi sono ancora dei settori in cui questo principio scandaloso troverà applicazione totale o parziale. Rimangono dubbi, zone d’ombra e incoerenze che daranno alla Corte di giustizia del Lussemburgo il potere di interpretare la direttiva. La Corte di giustizia, però, ha sempre dato ragione a coloro che consideravano determinate norme – soprattutto quelle di carattere sociale – un intollerabile ostacolo alla concorrenza. La Commissione avrà così un pretesto per cercare un’armonizzazione verso il basso nei settori che non sono di sua competenza, come la protezione sociale e il diritto del lavoro.</p>
      <p sl="it">Mi oppongo quindi alla direttiva Bolkestein, emendata o non emendata; mi oppongo ai principi aberranti che ne sono il fondamento, al dumping sociale e giuridico, alla libera concorrenza portata all’estremo e generatrice di disoccupazione; mi oppongo alle delocalizzazioni annunciate, e a una certa eurocrazia che si rifiuta di tener conto delle opinioni dei popoli, per continuare a imporre loro politiche che essi non desiderano.</p>
    </intervention>
    <intervention id="4-092" speaker_id="photo_generic" name="Hélène Goudin, Nils Lundgren e Lars Wohlin" is_mep="True" mode="written">
      <p sl="it">Anche la Lista di giugno ritiene che il mercato interno dei servizi non sia stato completato. Guardiamo quindi con favore alla direttiva sui servizi e crediamo che, indipendentemente dal paese d’origine, le società di servizi non debbano subire discriminazioni in alcun paese dell’Unione europea.</p>
      <p sl="it">Nel dibattito in corso in merito alla direttiva sui servizi il punto cruciale è appunto quello di decidere se la direttiva si debba ispirare al principio del paese d’origine (articolo 16). La Lista di giugno ritiene ugualmente importanti il mercato interno e l’autodeterminazione nazionale. La domanda fondamentale è perciò la seguente: il principio del paese d’origine comporta vantaggi tali da indurci a rinunciare alla sovranità nazionale? La nostra risposta è “no”.</p>
      <p sl="it">Il principio del paese d’origine riguarda settori significativi ma estremamente limitati, come l’edilizia, le opere d’installazione e i servizi di consulenza. Siamo favorevoli allo sviluppo della concorrenza nell’ambito di tali settori, ma riteniamo che essa si debba realizzare a condizioni eque per tutte le parti in causa. Crediamo inoltre che le norme svedesi debbano applicarsi sul territorio svedese e sosteniamo quindi il principio del paese di destinazione.</p>
      <p sl="it">Riteniamo altresì che sia necessario rispettare i monopoli nazionali sui servizi; quanto all’aspetto preciso che tali servizi dovranno assumere, saranno i singoli Stati membri a decidere mediante ampi dibattiti.</p>
      <p sl="it">Per tutti questi motivi, abbiamo deciso di sostenere il compromesso avanzato dai gruppi PPE-DE e PSE.</p>
    </intervention>
    <intervention id="4-093" speaker_id="2025" name="Françoise Grossetête" is_mep="True" mode="written">
      <p sl="fr">Ho votato a favore della proposta emendata. Spero che la votazione sulla direttiva relativa ai servizi serva a dissipare la falsa convinzione secondo cui la Commissione europea avrebbe l’ultima parola su tutto.</p>
      <p sl="fr">Il fatto che un testo venga proposto dalla Commissione non significa che esso si debba applicare tale e quale. A causa di manovre politiche dettate da circostanze elettorali, si è fatto credere ai francesi che così fosse: la cosiddetta direttiva “Bolkestein” è un simbolo di manipolazione popolare. Il Parlamento europeo ha dimostrato oggi che il potere di legiferare appartiene ai rappresentanti dei cittadini.</p>
      <p sl="fr">La proposta della Commissione europea non era di buon livello. Di conseguenza, noi l’abbiamo modificata per trovare un punto di equilibrio tra i vantaggi economici della liberalizzazione dei servizi da un lato, e l’assoluta necessità di evitare qualsiasi forma di dumping sociale dall’altro.</p>
    </intervention>
    <intervention id="4-094" speaker_id="31123" name="Pedro Guerreiro" is_mep="True" mode="written">
      <p sl="it">La maggioranza del Parlamento europeo ha approvato il compromesso tra PSE e PPE-DE, che ha cercato di mantenere alcuni aspetti essenziali della proposta di direttiva sulla liberalizzazione dei servizi, anziché respingerla, com’era stato proposto da parte nostra.</p>
      <p sl="it">Grazie alla ferma denuncia degli aspetti più negativi di questa proposta, nonché alla lotta dei lavoratori che chiedevano la reiezione della direttiva, la maggioranza del Parlamento europeo ha escluso alcuni servizi dal suo campo di applicazione, rinviandoli a una decisione successiva, e con un gioco di prestigio giuridico ha dissimulato la norma sull’applicazione del principio del paese d’origine del fornitore dei servizi.</p>
      <p sl="it">Anche se non si sono realizzati tutti gli ambiziosi obiettivi dei grandi gruppi economici e finanziari, siamo comunque di fronte a un inasprimento della concorrenza in numerosi settori dei servizi, compresi i servizi pubblici; questo comporterà conseguenze negative per i diritti dei lavoratori e i servizi forniti alla popolazione. Analogamente, con il rafforzamento del ruolo della Corte di giustizia delle Comunità europee, si introdurranno nuove limitazioni alla sovranità degli Stati.</p>
      <p sl="it">Ma la direttiva sulla liberalizzazione dei servizi non è stata ancora approvata. Il Consiglio – di cui fa parte il governo portoghese – dovrà assumersi le sue responsabilità; da parte nostra continueremo a lottare per ottenere la reiezione di questa proposta di direttiva che – qualora venisse approvata – metterebbe a repentaglio gli interessi dei lavoratori e del nostro paese.</p>
    </intervention>
    <intervention id="4-095" speaker_id="28215" name="Jacky Henin" is_mep="True" mode="written">
      <p sl="it">Tutto si riassume in due dati: oggi nell’Unione i servizi rappresentano il 70 per cento del valore aggiunto ma costituiscono appena il 20 per cento degli scambi intracomunitari.</p>
      <p sl="it">Di conseguenza, non potendo delocalizzare la maggioranza delle aziende fornitrici di servizi, si delocalizzano i salari da fame, e a questo scopo è stata inventata la direttiva Bolkestein. Ecco il suo obiettivo: ridurre i salari al minimo, abbassare i livelli di protezione sociale, limitare i diritti dei consumatori e smantellare i servizi pubblici. Non siamo neanche più all’ultraliberismo, siamo al liberismo totale.</p>
      <p sl="it">Il compromesso tra PPE-DE e PSE non serve affatto a regolamentare il principio del paese d’origine o a sottrarre i servizi pubblici alla legge inesorabile del mercato; esso si limita a conferire alla Commissione e alla Corte di giustizia il ruolo di arbitro supremo. Se si considera l’orientamento ultraliberistico della Commissione e della Corte di giustizia, ciò equivale a mettere le volpi a guardia del pollaio.</p>
      <p sl="it">Approvare la direttiva sui servizi significherebbe condannare a morte, in Europa, la protezione dei lavoratori e dei consumatori nonché i servizi pubblici.</p>
      <p sl="it">I popoli d’Europa non hanno bisogno di una direttiva che metta in concorrenza le scelte di politica sociale e fiscale che essi hanno democraticamente effettuato.</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="4-096" speaker_id="2338" name="Ian Hudghton" is_mep="True" mode="written">
      <p sl="it">Dal pacchetto di compromesso concordato dai gruppi socialista e conservatore scaturisce un risultato poco chiaro. Per esempio, i due gruppi maggiori si sono rifiutati di escludere completamente i servizi sociali dalla portata della direttiva, nonostante le forti preoccupazioni di molti operatori del settore dell’assistenza sociale; in ogni caso sono stati esclusi servizi “come l’edilizia sociale, la cura dei bambini e i servizi alle famiglie”. Quest’elenco incompleto di alcuni servizi sociali produce incertezza giuridica, e impedisce di individuare i servizi sociali che saranno interessati dalla direttiva, a parte i settori della casa, della cura dei bambini e dei servizi alle famiglie.</p>
      <p sl="it">Il compromesso non garantisce l’esclusione completa di settori essenziali come l’istruzione, l’acqua e la cultura; esso minaccia anzi i diritti dei consumatori, poiché non permette agli Stati membri di imporre requisiti fondati sulla protezione dei consumatori.</p>
      <p sl="it">Per tali motivi ho votato contro la relazione emendata.</p>
    </intervention>
    <intervention id="4-097" speaker_id="1904" name="Karin Jöns" is_mep="True" mode="written">
      <p sl="it">I veri obiettivi della proposta di direttiva della Commissione relativa ai servizi erano il dumping sociale e la deregolamentazione. Constato con piacere che il mio gruppo è riuscito a trasformare la direttiva nel suo esatto contrario.</p>
      <p sl="it">Il principio del paese d’origine è stato abbandonato, per essere sostituito da un accesso al mercato scevro da discriminazioni; si deve quindi applicare il diritto del lavoro del luogo in cui avviene la prestazione di servizi. E’ anche importante che la direttiva sul distacco dei lavoratori continui ad essere applicata senza restrizione alcuna, e che vi sia una deroga per i servizi forniti dalle agenzie di lavoro temporaneo. Adesso sta al Consiglio rinunciare a ostacolare ulteriormente la legislazione europea su questo tema.</p>
      <p sl="it">Sono lieta che la direttiva non si applichi più ai servizi di interesse generale, ma mi rammarico del fatto che i servizi di interesse economico generale siano comunque soggetti, in una certa misura, alla direttiva. Abbiamo urgentemente bisogno di una direttiva quadro europea che fissi alcune norme in questo importante settore.</p>
      <p sl="it">Con l’evoluzione del processo legislativo, dovremo rivolgere la nostra attenzione ad alcuni aspetti specifici.</p>
      <p sl="it">Le libertà fondamentali dei lavoratori, previste dalla “clausola Monti”, dovranno avere la precedenza rispetto alle norme che regolano l’attività economica. I diritti di codecisione e codeterminazione, che hanno la loro base nella legge, non devono essere messi a repentaglio.</p>
      <p sl="it">Sarà opportuno rivolgere costante attenzione ai motivi imperativi di interesse generale, secondo quanto previsto dall’articolo 4, paragrafo 7 bis, conformemente alla giurisprudenza della Corte di giustizia delle Comunità europee.</p>
      <p sl="it">Gli obblighi aventi base giuridica, formulati nell’interesse dei lavoratori del paese o di quelli stranieri (contributi obbligatori ad associazioni sindacali, fondi per il pagamento delle ferie, eccetera), devono applicarsi a tutti coloro che prestano servizi sia in patria che all’estero.</p>
    </intervention>
    <intervention id="4-098" speaker_id="4542" name="Timothy Kirkhope" is_mep="True" mode="written">
      <p sl="en">Io e i miei colleghi conservatori britannici siamo da lungo tempo convinti sostenitori delle misure tese a completare il mercato unico nell’Unione europea. La liberalizzazione dei servizi nel mercato interno costituisce un importante progresso verso tale obiettivo, ed offre al settore dei servizi britannico, che può vantare lusinghieri successi, l’opportunità di un brillante futuro.</p>
      <p sl="en">Anche se oggi abbiamo votato a favore del pacchetto finale, ci rammarichiamo che sia sfumata l’occasione di accordarsi su una direttiva di autentica liberalizzazione; invitiamo perciò il Consiglio e il Primo Ministro britannico ad agire senza indugio per rafforzare la direttiva.</p>
      <p sl="en">Votare contro questo pacchetto – con tutte le sue carenze – e contribuire così al suo naufragio avrebbe portato acqua al mulino di quei settori della sinistra europea che avversano per motivi ideologici la liberalizzazione, il libero mercato e le riforme economiche. L’economia europea ha urgente bisogno di liberalizzazione, e noi continueremo a batterci per raggiungere tale obiettivo quando il Parlamento riesaminerà la questione in seconda lettura.</p>
    </intervention>
    <intervention id="4-099" speaker_id="4531" name="Jean Lambert" is_mep="True" mode="written">
      <p sl="en">Ho votato contro questa relazione poiché ritengo che in numerosi settori il risultato finale non garantisca sufficiente chiarezza. Non è chiaro se abbiamo veramente eliminato il cosiddetto principio del paese di origine: non è chiaro, infatti, quale legislazione dovrà essere applicata a un’impresa che intenda fornire servizi transfrontalieri su base temporanea. Non è chiaro neppure dove corra la linea di separazione per i servizi che hanno veste di servizio pubblico, ma sono forniti da operatori privati o subappaltatori. Sono lieta che dalla direttiva sia stata eliminata la mobilità dei pazienti – sarebbe stato meglio non inserirla affatto. In effetti l’ampia proposta della Commissione era mal concepita e peggio elaborata; nella prossima proposta mi attendo emendamenti sostanziali.</p>
    </intervention>
    <intervention id="4-100" speaker_id="2057" name="Carl Lang" is_mep="True" mode="written">
      <p sl="fr">Sin dal Consiglio europeo di Lisbona del marzo 2000, in cui la Francia era rappresentata da Jacques Chirac e Lionel Jospin, e che poi è stato messo in secondo piano dai lavori del Consiglio “Mercato interno” e dalle relazioni parlamentari Berger e Harbour, adottate entrambe con il completo sostegno del PPE-DE e del PSE, liberali, conservatori e socialisti europei sono stati gli autentici artefici della cosiddetta direttiva Bolkestein.</p>
      <p sl="fr">In questa vicenda il Consiglio europeo di Lisbona ha svolto unicamente il ruolo di specchio di una classe politica ideologicamente ansiosa di realizzare con la massima rapidità possibile il mercato interno dei servizi.</p>
      <p sl="fr">Il soprassalto di autodifesa sociale con cui i popoli olandese e francese hanno respinto il progetto di Costituzione europea ha fortunatamente arrestato la bomba a orologeria della liberalizzazione selvaggia dei servizi.</p>
      <p sl="fr">La sinistra, intrappolata nella rete dell’europeismo liberale, annaspa oggi in una confusione patetica, soffocata dalle proprie contraddizioni interne.</p>
      <p sl="fr">La versione modificata della direttiva sui servizi, che ci è stata proposta, cambia solamente la forma del testo senza intaccarne la sostanza. Con o senza modifiche la direttiva resta pessima, poiché la strategia per il mercato interno che viene proposta è intrinsecamente nociva.</p>
      <p sl="fr">Alla relazione Gebhardt noi opponiamo dunque un “no” sociale e nazionale.</p>
    </intervention>
    <intervention id="4-101" speaker_id="1023" name="Jean-Marie Le Pen" is_mep="True" mode="written">
      <p sl="fr">Il voto del 29 maggio 2005 sulla Costituzione europea è stato un autentico detonatore politico e sociale.</p>
      <p sl="fr">Il vero piano B è stato in effetti il ritiro della direttiva Bolkestein. Senza l’esito negativo dei referendum svoltisi in Francia e nei Paesi Bassi, socialisti e verdi, UMP e UDF – tutti favorevoli alla Costituzione europea e all’intensificazione della concorrenza in Europa – non avrebbero mostrato tanto zelo nel denunciare il principio del paese d’origine e gli attacchi sferrati contro i servizi pubblici commerciali e non commerciali.</p>
      <p sl="fr">Questa messinscena politico-mediatica ha l’unico scopo di far dimenticare i voltafaccia del partito socialista, che con Lionel Jospin aveva contribuito alla liberalizzazione delle Poste, di EDF e di France Télécom . In questa vicenda non possiamo assolvere nessuno: liberali, paleo- o postmarxisti e internazionalisti sono tutti responsabili e tutti colpevoli. Solo la struttura nazionale di cui noi siamo i difensori può proteggerci dalla direttiva Bolkestein, da Mittal Steel o dalle OPA ostili delle multinazionali o dei fondi pensione americani.</p>
      <p sl="fr">L’Europa si lacera a causa della direttiva sui servizi, in attesa che l’accordo generale sul commercio dei servizi in seno all’OMC metta tutti d’accordo in nome della libera concorrenza e della supremazia del mercato.</p>
    </intervention>
    <intervention id="4-102" speaker_id="2066" name="Fernand Le Rachinel" is_mep="True" mode="written">
      <p sl="fr">La direttiva sui servizi, la famigerata direttiva Bolkestein, è una macchina per la produzione di disoccupati. In Francia, il referendum sulla Costituzione europea aveva consentito ai francesi di smascherare la sua filosofia ultraliberista e distruttrice d’occupazione. Oggi, però, dopo qualche modifica superficiale, essa rimane sostanzialmente immutata.</p>
      <p sl="fr">Anche se il concetto di paese d’origine è stato cancellato, quello di libertà di prestazione dei servizi non è affatto scomparso. Siamo di fronte a una clamorosa farsa, che serve a realizzare ciò che i liberali, i conservatori e la sinistra – tutti uno più europeista dell’altro – hanno astutamente escogitato insieme ai rispettivi governi nazionali da quasi due anni a questa parte. Che si tratti della direttiva Bolkestein, della direttiva sui servizi o della relazione Gebhardt, tutti questi testi al centro di polemiche e di un compromesso strappato all’ultimo minuto tra i gruppi politici del Parlamento europeo restano gli stessi, e sono da respingere con forza.</p>
      <p sl="fr">Siamo fermamente contrari a questa concezione ultraliberista e antinazionale del mercato interno dei servizi, che in ultima analisi – col pretesto della “concorrenza libera e non falsata” – si pone l’unico obiettivo di distruggere l’artigianato e le piccole imprese della Francia.</p>
    </intervention>
    <intervention id="4-103" speaker_id="1708" name="Marie-Noëlle Lienemann" is_mep="True" mode="written">
      <p sl="fr">Ho votato contro questa relazione che, nonostante contenga qualche miglioramento rispetto al testo dell’ex Commissario Bolkestein, proietta tuttavia sul nostro modello sociale l’ombra di cupe minacce.</p>
      <p sl="fr">Il principio del paese d’origine è stato abbandonato formalmente ma non sostanzialmente. In effetti il vuoto giuridico del testo lo fa rientrare dalla finestra – applicazione di fatto della Convenzione di Roma e del principio di prossimità – e lascia alla Corte di giustizia il compito di occuparsi di arbitrati che poi il legislatore dovrà recepire, applicando il principio del paese di destinazione. I servizi d’interesse economico generale rimangono nella portata della direttiva, fatto questo che mette a repentaglio servizi pubblici che in Europa sono già alquanto malridotti. Le votazioni hanno confermato un indirizzo ultraliberista.</p>
      <p sl="fr">Gli Stati sono privi degli strumenti per regolamentare alcune professioni e controllare efficacemente l’applicazione di direttive come quella sul distacco dei lavoratori – fragile diga contro il dumping sociale.</p>
      <p sl="fr">L’Unione europea ha bisogno di un progetto alternativo che includa l’armonizzazione verso l’alto delle norme sociali, ambientali e di protezione dei consumatori, ed escluda invece i servizi pubblici, che hanno bisogno di una direttiva quadro di tutela.</p>
    </intervention>
    <intervention id="4-104" speaker_id="1186" name="Astrid Lulling" is_mep="True" mode="written">
      <p sl="it">Ho fatto sapere, a chi voleva capire, che sono favorevole a un compromesso, ma non sono affatto disposta ad essere presa per stupida.</p>
      <p sl="it">Sostengo il principio del paese d’origine. I negoziatori del mio gruppo mi hanno garantito che il nuovo testo – secondo il quale gli Stati membri devono rispettare il diritto dei fornitori di servizi di offrire un servizio in uno Stato membro diverso da quello in cui hanno la sede – equivale esattamente a tale principio. In tal caso, posso votare a favore del compromesso. I negoziatori del PSE, tuttavia, si vantano pubblicamente di essere riusciti a far piazza pulita di questo principio, in cui essi – sbagliando – scorgono la causa di tutti i mali dell’economia e della società.</p>
      <p sl="it">L’eliminazione del principio del paese d’origine dall’articolo 16 getterà i fornitori di servizi in una situazione di incertezza giuridica, poiché essi saranno costretti a improvvisare sotto il controllo della Corte di giustizia.</p>
      <p sl="it">D’altra parte, le clausole di salvaguardia del paragrafo 3 vanno al di là della giurisprudenza, e danno l’impressione che sia possibile esigere l’applicazione della legge del paese di destinazione in base a una semplice “necessità”, senza svolgere test di proporzionalità e non discriminazione. In tal modo, queste disposizioni essenziali diventano così vaghe da indurmi a non sostenere alcuna parte del testo di compromesso concernente l’articolo 16.</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="4-105" speaker_id="4273" name="Cecilia Malmström" is_mep="True" mode="written">
      <p sl="it">Data la rilevanza del settore dei servizi, avrei auspicato che si compissero progressi più rilevanti in questo importante mercato. Purtroppo, il voto odierno rappresenta soltanto un modesto passo avanti, cosa di cui mi rammarico. Questa diabolica alleanza tra conservatori e socialdemocratici spiana la strada al protezionismo e alle controversie giudiziarie e limiterà il mercato dei servizi. Una simile evoluzione porterebbe alla sconfitta dei lavoratori e dei consumatori europei. Purtroppo, con il nostro comportamento diciamo ai nuovi Stati membri che sussiste un divario tra “noi” e “loro”. Con notevole esitazione ho votato a favore della proposta, che costituisce tuttavia un modesto passo avanti per il mercato dei servizi.</p>
    </intervention>
    <intervention id="4-106" speaker_id="4560" name="Toine Manders" is_mep="True" mode="written">
      <p sl="it">La versione della direttiva che è stata approvata da questa Assemblea obbliga gli Stati membri a rimuovere tutti gli ostacoli che continuano a frapporsi alla libera circolazione dei servizi. Questo favorisce il progresso, soprattutto per le PMI, ed ho quindi votato a favore del compromesso.</p>
      <p sl="it">Il mantenimento del principio del paese d’origine implica che questo non scompare dal Trattato, a meno di negare la continua esistenza del mercato interno. Sono certo che la Commissione e il Consiglio risponderanno con una proposta migliore.</p>
      <p sl="it">Sono favorevole a una maggiore liberalizzazione del mercato dei servizi, e sono quindi deluso dalla posizione assunta dai socialisti e dai democratici-cristiani; soltanto i liberali, fin dall’inizio, hanno inviato un chiaro messaggio, sostenendo il libero funzionamento del mercato in Europa e una maggiore liberalizzazione del mercato interno. Sia i socialisti che i democratici-cristiani hanno tradito la causa pur di restare in buoni rapporti con i sindacati, a spese dei consumatori. Un simile protezionismo mette a rischio il futuro dei nostri figli.</p>
    </intervention>
    <intervention id="4-107" speaker_id="966" name="Jean-Claude Martinez" is_mep="True" mode="written">
      <p sl="it">Da cinquant’anni a questa parte tra le quattro libertà fondamentali del mercato comune figura la libertà di offrire servizi transfrontalieri. A conferma di ciò, la Corte di giustizia ha riconosciuto il principio del paese d’origine. Per i ciechi, l’accordo generale sul commercio dei servizi, firmato a Marrakech nell’aprile 1994, ha definito a livello mondiale un “quarto modo” per le forniture dei servizi, sotto forma di prestazione transfrontaliera di servizi, ossia un passaggio temporaneo alle condizioni sociali di dumping del paese d’origine.</p>
      <p sl="it">I leader europei fingono oggi di scoprire questo antico principio, ma il principio del paese d’origine devasta ormai da decenni le economie europee. Se vogliamo conservare il modello sociale europeo di stampo francese con le sue pensioni, l’assistenza sanitaria, le scuole gratuite, gli uffici postali, i treni, gli ospedali, allora è necessario respingere non soltanto l’idea che i lavoratori debbano ricevere il salario più basso pagato nei paesi socialmente più arretrati, ma anche il concetto di un mercato privo di protezione doganale, che è poi la vera causa del dumping sociale di cui il principio del paese d’origine non è che un sintomo. Il punto di partenza del cancro sociale, la prima cellula impazzita, è l’idea del mercato unico senza le barriere rappresentate dai diritti doganali; la norma del paese d’origine è unicamente la metastasi.</p>
    </intervention>
    <intervention id="4-108" speaker_id="1403" name="David Martin" is_mep="True" mode="written">
      <p sl="it">Mi rallegro per il risultato di questa storica votazione sul mercato interno nel settore dei servizi, che dimostra la capacità del Parlamento europeo di gestire una legislazione complessa, apportando miglioramenti essenziali che recepiscono gli elementi che più stanno a cuore ai nostri cittadini: in questo caso si tratta di garantire che una legislazione ambiziosa e lungimirante non incida sui diritti dei consumatori e dei lavoratori.</p>
      <p sl="it">Votando a favore della direttiva sui servizi modificata ho sostenuto misure che individuano un punto di equilibrio tra l’apertura del mercato unico da un lato, e la salvaguardia dei diritti sociali dei lavoratori e dei nostri servizi pubblici vitali dall’altro.</p>
      <p sl="it">L’apertura del mercato nel settore dei servizi non serve solo a favorire le grandi imprese, ma anche a creare occupazione, diffondendo tra consumatori e produttori potenziali benefici economici del valore di circa 30 miliardi di euro. Questa legislazione darà a piccole e medie imprese l’occasione di fornire servizi transfrontalieri; in tal modo, esse potranno finalmente sfruttare l’integrazione regionale davvero unica che viene offerta da un’Unione a 25 Stati, senza sobbarcarsi costosi procedimenti giudiziari in tribunale.</p>
      <p sl="it">Di fronte alle sfide che ci vengono lanciate dai fiorenti mercati dei servizi di paesi terzi come l’India e la Cina, l’Europa non poteva lasciarsi sfuggire quest’occasione per migliorare i margini competitivi in un settore dalla crescita così dinamica.</p>
    </intervention>
    <intervention id="4-109" speaker_id="2173" name="Arlene McCarthy" is_mep="True" mode="written">
      <p sl="it">Come presidente della commissione per il mercato interno e la protezione dei consumatori, sono felice per lo storico voto odierno, che segna l’apertura del mercato dei servizi in tutta Europa. Abbiamo in tal modo completato l’ardua e complessa costruzione del mercato interno. Per troppo tempo una soffocante burocrazia ha impedito alle piccole e medie imprese di svolgere la propria attività negli altri Stati membri dell’Unione europea. Se consideriamo che presso la Corte di giustizia delle Comunità europee sono in discussione più di 53 casi di imprese che reclamano – in base al Trattato – il diritto di fornire servizi in tutta Europa, è chiaro che è giunto il momento di stabilire le norme per il funzionamento del mercato dei servizi. Il Parlamento ha tenuto conto delle preoccupazioni e dei timori espressi dai cittadini, ed ha impedito che la libertà di fornire servizi si trasformasse in libertà di attaccare le condizioni occupazionali dei cittadini e i loro diritti di consumatori. Vogliamo eliminare il protezionismo, ma proteggere i lavoratori e i consumatori. Siamo lieti di aver votato e sostenuto questo compromesso, che ha realizzato un importantissimo equilibrio di interessi a favore dei cittadini di tutta l’Unione europea.</p>
    </intervention>
    <intervention id="4-110" speaker_id="photo_generic" name="Kartika Tamara Liotard e Erik Meijer" is_mep="True" mode="written">
      <p sl="it">L’ex Commissario Bolkestein riteneva che le buone leggi e gli efficaci accordi salariali collettivi riscontrabili in molti Stati membri dell’Unione europea sarebbero stati in costante concorrenza con le deficitarie normative che prevalgono in altri. L’obiettivo era di trasformare le differenze in un fattore di concorrenza, nella convinzione che il peggiore avrebbe avuto la meglio. Questo approccio di neoliberismo estremo mirava a distruggere tutto ciò per cui il movimento sindacale ha combattuto e ciò che esso ha conquistato nel corso di un secolo.</p>
      <p sl="it">Grazie all’azione di massa dei sindacati e di altre organizzazioni, la versione originaria della direttiva non vedrà la luce, lasciando il posto a un vago compromesso tra i due maggiori gruppi del nostro Parlamento. Se si vuole evitare che l’Assemblea raggiunga decisioni prive di ambiguità, si dovranno attribuire competenze significative alla Corte di giustizia, che potrebbe benissimo optare a favore del controverso principio del paese d’origine. Quelli di noi che fanno parte del partito socialista olandese non hanno avuto parte alcuna in questo compromesso. Voteremo per respingerlo ma, finché la direttiva non entrerà in vigore, sosterremo tutti gli emendamenti che verranno avanzati e che il movimento sindacale considererà idonei a migliorare la direttiva. Nel frattempo, la lotta continua; insieme al movimento sindacale, ci opporremo a qualsiasi tentativo del padronato di assumere personale a salari più bassi.</p>
    </intervention>
    <intervention id="4-111" speaker_id="4519" name="Claude Moraes" is_mep="True" mode="written">
      <p sl="it">I deputati laburisti al Parlamento europeo hanno votato a favore della direttiva sui servizi modificata, per eliminare il protezionismo ma al tempo stesso garantire la tutela dei lavoratori e dell’occupazione.</p>
      <p sl="it">Il compromesso che stiamo esaminando è stato discusso a fondo, così da assicurare l’esito più favorevole per i lavoratori e le imprese del Regno Unito.</p>
      <p sl="it">I mercati del Regno Unito sono già liberalizzati per gli altri paesi dell’Unione europea. Dobbiamo far sì che le imprese – tra cui quelle che operano a Londra, nella mia circoscrizione elettorale – possano competere in condizioni di equità nel resto del territorio del Regno Unito.</p>
      <p sl="it">I deputati laburisti al Parlamento europeo hanno svolto un duro lavoro per garantire che le preoccupazioni dei sindacati britannici in materia di norme e condizioni di lavoro venissero prese in seria e completa considerazione.</p>
    </intervention>
    <intervention id="4-112" speaker_id="28249" name="Tobias Pflüger" is_mep="True" mode="written">
      <p sl="de">Il nostro obiettivo rimane quello di cancellare la direttiva sui servizi. Oggi il Parlamento europeo ha approvato, con 395 voti contro 215, un “compromesso” messo insieme alla bell’e meglio da socialdemocratici e conservatori. A tutte le inopportune concessioni che i socialdemocratici avevano già fatto ai conservatori, se n’è aggiunta un’altra poco prima della conclusione; in tal modo la politica sociale e la protezione dei consumatori non sono state escluse dal campo d’applicazione della direttiva, dopo che, in precedenza, i servizi d’interesse economico generale erano già stati sottoposti alla liberalizzazione dei servizi. Questo è del tutto inaccettabile.</p>
      <p sl="de">Il testo approvato oggi ha finito per essere non solo un lasciapassare per il dumping sociale in Europa, ma anche uno schiaffo per i sindacati, i difensori della giustizia sociale e tutti coloro che, negli ultimi mesi, settimane e giorni sono scesi in piazza contro la direttiva Bolkestein. E’ particolarmente vergognoso il comportamento dei socialdemocratici tedeschi che, a differenza dei loro colleghi francesi, hanno mantenuto nei confronti della direttiva Bolkestein una fedeltà incrollabile, consegnando al boia la loro stessa base sociale.</p>
      <p sl="de">La lotta contro la direttiva per il dumping sociale in Europa è però appena all’inizio. Nei prossimi mesi dobbiamo intensificare in Europa la mobilitazione contro i piani della Commissione, dei governi e della Grande coalizione antisociale.</p>
    </intervention>
    <intervention id="4-113" speaker_id="4461" name="Luís Queiró" is_mep="True" mode="written">
      <p sl="it">Stabilendo che un fornitore di servizi è libero di offrire i propri servizi in qualunque altro Stato membro, senza che sia lecito opporgli ostacoli inusitati, si difendono gli interessi dei consumatori, dei lavoratori, dei fornitori di servizi; in ultima analisi, si difende l’interesse dell’Europa.</p>
      <p sl="it">Il mercato dei servizi detiene il maggior potenziale di crescita e sviluppo dell’economia europea, e noi ci poniamo l’obiettivo di promuovere riforme che stimolino l’economia, difendendo i diritti dei lavoratori, dei consumatori e degli imprenditori, in particolare le piccole e medie imprese, tradizionalmente più vulnerabili alle barriere amministrative, politiche ed economiche.</p>
      <p sl="it">Ho approvato questa relazione in quanto sono favorevole a un’autentica libertà di stabilimento e di prestazione di servizi nell’Unione europea. Se è possibile acquistare liberamente beni e servizi in un altro Stato membro, non è neppure giustificabile impedire al fornitore di servizi di spostarsi, purché sia rispettato un insieme di principi – soprattutto di natura pubblica e sociale – che la versione oggi approvata in effetti salvaguarda.</p>
      <p sl="it">Nonostante il compromesso – comunque necessario in un gruppo politico con le responsabilità del PPE-DE – siamo di fronte a un risultato equilibrato, e soprattutto al chiaro segnale che la maggioranza del Parlamento europeo desidera un’economia che garantisca più occupazione e sia più efficiente, giusta e competitiva.</p>
    </intervention>
    <intervention id="4-114" speaker_id="4253" name="Frédérique Ries" is_mep="True" mode="written">
      <p sl="it">Con il suo voto odierno sulla cosiddetta direttiva Bolkestein, il Parlamento europeo ha certamente scritto una pagina importante nella storia della democrazia parlamentare europea.</p>
      <p sl="it">Conciliando l’inconciliabile – la posizione della Francia e quella della Polonia, quella della CES e quella dell’UNICE, quella dei socialisti progressisti e quella dei liberali non dogmatici – questo voto rappresenta un passo avanti verso un’Europa della cittadinanza. Un’Unione europea che non transige sul tema del dumping sociale, ma non trascura neppure l’eliminazione delle barriere protezionistiche alla libera prestazione dei servizi e alla libertà di stabilimento.</p>
      <p sl="it">Sì, da questa votazione il nostro Parlamento esce più grande e più forte. Esso non ha soltanto svolto in pieno il proprio ruolo di legislatore – ad esempio eliminando il principio del paese d’origine – ma ha anche saputo evitare la trappola tesa da una coalizione di euroscettici e di pavidi oppositori per principio che, colpiti da amnesia, sembrano aver dimenticato che il 1° giugno 2004 abbiamo celebrato la riconciliazione europea.</p>
      <p sl="it">Privilegiando la politica della mano tesa verso i nostri amici dei dieci nuovi Stati membri noi abbiamo fatto cadere un nuovo muro di Berlino; si trattava questa volta di un muro che ingombrava la nostra mente, e spero che sia stato demolito una volta per tutte!</p>
    </intervention>
    <intervention id="4-115" speaker_id="28402" name="José Albino Silva Peneda" is_mep="True" mode="written">
      <p sl="pt">La proposta di direttiva sulla liberalizzazione dei servizi concretizza un’aspirazione che risale a circa cinquant’anni fa, dal momento che la libertà di prestazione dei servizi è un elemento essenziale del progetto europeo fin dagli esordi dell’Unione.</p>
      <p sl="pt">La soluzione adottata è una vittoria della democrazia europea, e risolve una situazione di stallo che ancora poco tempo fa sembrava insuperabile. Senza quest’accordo ci troveremmo in una situazione in cui, nei prossimi anni, nessuno oserebbe affrontare l’argomento, con i danni che ne deriverebbero per la crescita dell’economia e la creazione di occupazione.</p>
      <p sl="pt">Il solo fatto di aver eliminato un groviglio di barriere amministrative e burocratiche che impedivano la libera circolazione di persone e imprese prestatrici di servizi giustifica l’approvazione di questa direttiva.</p>
      <p sl="pt">Le piccole e medie imprese ne saranno le principali beneficiarie, poiché si dissiperà quel sentimento di frustrazione che si impadroniva di loro quando cercavano di esercitare la loro attività in un paese vicino. Prima occorreva avere la residenza nel paese di destinazione, oppure tenervi aperti un ufficio o una filiale, o registrarsi preventivamente presso qualche autorità amministrativa, o ancora dimostrare di conoscere la lingua del paese, e così via. Ora, con questa direttiva, tali difficoltà non si presenteranno più.</p>
    </intervention>
    <intervention id="4-116" speaker_id="4751" name="Bart Staes" is_mep="True" mode="written">
      <p sl="nl">Chiunque abbia seguito da vicino il dibattito sulla direttiva sui servizi noterà con sorpresa che il compromesso tra conservatori e socialdemocratici è stato interpretato in diversi modi. Un gruppo della destra difende il compromesso perché “non influisce sul principio del paese d’origine”, mentre la sinistra lo ritiene un “definitivo allontanamento da quello stesso principio del paese d’origine”.</p>
      <p sl="nl">Disponiamo quindi di due opinioni assolutamente divergenti; per di più, questo compromesso non chiarisce in che misura gli Stati membri possano imporre criteri inequivocabili per la fornitura di alcuni servizi sul proprio territorio, per scongiurare il dumping sociale.</p>
      <p sl="nl">Inoltre, il gruppo PPE-DE e il gruppo PSE hanno cancellato ogni riferimento alla politica sociale e alla protezione dei consumatori.</p>
      <p sl="nl">Benché, grazie all’azione del Parlamento, siano previste deroghe per numerosi servizi, la direttiva continua ad essere applicata a un’ampia serie di servizi di interesse economico generale.</p>
      <p sl="nl">Dal momento che questa versione rimaneggiata della direttiva Bolkestein contiene comunque molte ambiguità giuridiche, essa darà luogo, ancora una volta, a numerose azioni legali per cui sarà competente la Corte di giustizia delle Comunità europee. La nuova versione della direttiva, infatti, non garantisce affatto la trasparenza e la certezza giuridica che sarebbero necessarie.</p>
      <p sl="nl">Il gruppo Verde ritiene essenziale che i servizi di interesse economico generale siano esclusi dal documento finale, e che il principio del paese d’origine venga cancellato. Poiché le nostre richieste non sono state soddisfatte, ho deciso di esprimere voto contrario.</p>
    </intervention>
    <intervention id="4-117" speaker_id="28584" name="Georgios Toussas" is_mep="True" mode="written">
      <p sl="it">I parlamentari europei del partito comunista greco hanno votato contro la direttiva sui servizi nel mercato interno, nota come direttiva Bolkestein.</p>
      <p sl="it">Condanniamo lo sciagurato accordo raggiunto dal gruppo PPE-DE e dal gruppo PSE, con il sostegno del gruppo ALDE, e sfociato, su richiesta dell’UNICE, in un voto favorevole alla fallita direttiva sulla “liberalizzazione dei servizi”.</p>
      <p sl="it">Gli emendamenti che il PPE, il PSE e i liberali hanno proposto e sostenuto con il loro voto hanno rafforzato il carattere reazionario della direttiva, dal momento che:</p>
      <p sl="it">a) aumentano la possibilità, per i gruppi monopolistici che operano nel settore dei servizi, di agire senza dover rendere conto a nessuno: essi infatti possono scegliere, come propria sede, paesi dotati di “un ambiente favorevole per le imprese”, che offrano benefici fiscali, bassi standard di servizi, manodopera a basso prezzo e priva di diritti, assenza di contratti collettivi e così via, garantendo massimi profitti;</p>
      <p sl="it">b) sferrano un duro colpo ai servizi pubblici/sociali (istruzione, gestione delle acque e dei rifiuti, stoccaggio di materiale pericoloso, servizi postali, servizi culturali, servizi di assistenza sociale e così via) che vengono privatizzati e sottoposti al controllo dei monopoli;</p>
      <p sl="it">c) mettono a repentaglio i diritti fondamentali – sociali e occupazionali – della classe lavoratrice: contratti collettivi, diritti pensionistici e assicurativi, nonché il sacro diritto di sciopero, conquistati dai lavoratori con una dura lotta di classe;</p>
      <p sl="it">d) cedono la facoltà di acquistare servizi al capitale monopolistico, con conseguenze disastrose per le piccole imprese e i lavoratori autonomi, lasciando la definizione della qualità e dei prezzi dei servizi all’insaziabile ingordigia di profitto che contraddistingue il capitale.</p>
    </intervention>
    <intervention id="4-118" speaker_id="4544" name="Diana Wallis" is_mep="True" mode="written">
      <p sl="it">Ho votato contro l’inclusione nella direttiva sui servizi di un nuovo considerando 13 b, perché affermare che i consumatori beneficeranno sempre della protezione loro garantita dalla legislazione sui consumatori vigente nel loro Stato membro è fuorviante, e non descrive correttamente l’effettiva posizione giuridica.</p>
    </intervention>
    <intervention id="4-119" speaker_id="4276" name="Anders Wijkman" is_mep="True" mode="written">
      <p sl="sv">Oggi il Parlamento europeo ha votato su uno dei più importanti provvedimenti legislativi di cui ci siamo mai occupati: la direttiva sui servizi. Essa mira ad eliminare gli ostacoli che si frappongono a due delle libertà che fanno parte del Trattato dell’Unione europea fin dal 1958: la libertà di stabilimento per i prestatori di servizi, e la libertà di circolazione dei servizi. Il potenziale che si apre al commercio dei servizi è immenso, e la Svezia è uno dei paesi che possono trarre i maggiori vantaggi da un efficiente mercato dei servizi.</p>
      <p sl="sv">Il dibattito concernente la direttiva sui servizi ha assunto dimensioni di ampio respiro. I sindacati svedesi ed europei affermano che la direttiva incoraggia il dumping sociale; non è esatto, poiché la direttiva non si occupa di problemi inerenti il diritto del lavoro. Questi ultimi, comunque, sono stati chiariti dalla decisione del Parlamento.</p>
      <p sl="sv">Auspico una direttiva sui servizi costruttiva che elimini norme amministrative e altre barriere al commercio; auspico inoltre che la portata della direttiva sia la più ampia possibile. Di conseguenza, ho votato per includere nella direttiva settori come l’assistenza sanitaria privata, le agenzie di lavoro temporaneo e i servizi di interesse economico generale.</p>
      <p sl="sv">L’odierna decisione del Parlamento si basa in parte su un ampio compromesso. I compromessi raramente sono perfetti, ma spesso si dimostrano necessari, se si desidera raggiungere l’obiettivo in questione. Mi auguro che gli Stati membri dell’Unione europea riescano a prendere una decisione in materia nel corso di quest’anno, per compiere progressi su questo importantissimo problema.</p>
    </intervention>
    <intervention id="4-120" speaker_id="28619" name="Tatjana Ždanoka" is_mep="True" mode="written">
      <p sl="lv">Ho votato contro gli emendamenti alla direttiva sui servizi che cercavano di fare marcia indietro sull’introduzione del principio del paese d’origine. Contemporaneamente sostengo gli emendamenti che sottolineano la necessità di non consentire un peggioramento della qualità dei servizi, di garantire la tutela degli interessi dei consumatori e di tener presenti le esigenze della sicurezza e della sanità. A mio avviso, la rinuncia al principio del paese d’origine inciderà notevolmente sulla libera circolazione dei servizi nell’Unione europea, limitando, per le aziende dei nuovi Stati membri, la possibilità di competere liberamente nel settore dei servizi dell’UE. Imporre requisiti ingiustificati a un fornitore di servizi avente sede in uno Stato membro dell’Unione e creare situazioni di disuguaglianza non è compatibile con i principi del mercato interno dell’Unione europea, ed è quindi inammissibile.</p>
      <p sl="lv">I cittadini della Lettonia, come quelli degli altri nuovi Stati membri, ritengono che un provvedimento volto praticamente a escludere le nostre aziende e i nostri lavoratori dal settore dei servizi dei vecchi Stati membri equivalga a un inganno, e alla rottura delle promesse che l’Unione europea aveva fatto ai nuovi Stati membri nel corso del processo di adesione. Il popolo lettone ha pagato un prezzo troppo alto per l’adesione all’UE; aprendo completamente il proprio mercato interno ai produttori occidentali la Lettonia ha distrutto la propria industria e la propria agricoltura.</p>
      <p sl="lv">Ritengo necessario accordarci su una direttiva fondata sulla solidarietà tra vecchi e nuovi Stati membri, nonché sul principio della parità di diritti.</p>
    </intervention>
    <intervention id="4-122" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore dell’ottima relazione della collega, onorevole McGuinness, concernente la proposta di decisione del Consiglio relativa a orientamenti strategici comunitari per lo sviluppo rurale (periodo di programmazione 2007-2013). Nel quadro della riforma della politica agricola comune, lo sviluppo rurale assume un’importanza determinante per il 90 per cento del territorio dell’Unione europea e per il 50 per cento della sua popolazione. Questi orientamenti sono sostanzialmente validi, e mi rallegro che il Parlamento stia progressivamente riconoscendo che le zone montane devono costituire uno spazio d’intervento privilegiato.</p>
      <p sl="it">Sarà opportuno vigilare attentamente sulle risorse, specialmente finanziarie, che verranno impiegate. Mi rammarico che non sia stata ribadita adeguatamente la necessità di garantire ai territori rurali pari opportunità nel contesto dell’attuale concorrenza economica e sociale; in particolare, occorre realizzare una politica di grandi opere connesse a infrastrutture come le autostrade, il trasporto ferroviario a grande velocità, la rete del trasporto aereo e l’accesso ai porti, nonché sviluppare le nuove tecnologie dell’informazione e della comunicazione. L’Unione europea deve farsi garante delle pari opportunità per cittadini e imprese, in qualunque parte del territorio europeo si trovino.</p>
    </intervention>
    <intervention id="4-123" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato a favore di questa relazione in quanto giudichiamo complessivamente positivo il suo indirizzo, anche se dissentiamo su alcuni aspetti particolari.</p>
      <p sl="pt">Nell’insieme essa cerca di fornire risposte ai problemi più sentiti nel mondo rurale: si ribadisce, in particolare, che le zone rurali si trovano in una situazione di svantaggio che richiede un’attenzione particolare, soprattutto considerando la grande diversità di situazioni e le specificità predominanti in ogni Stato membro.</p>
      <p sl="pt">Meritano quindi attenzione particolare le zone rurali più remote, le zone montane e quelle svantaggiate, afflitte da problemi di spopolamento e declino, ma anche le zone periurbane, soggette alla crescente pressione dei centri urbani. Sottolineo inoltre l’inclusione di proposte miranti a incentivare le iniziative esistenti a livello locale: ad esempio, i mercati agricoli e i programmi per l’approvvigionamento di prodotti alimentari locali di qualità, nonché la necessità di garantire un concreto sostegno ai giovani agricoltori, per consentire il ricambio generazionale.</p>
      <p sl="pt">Occorre riservare un trattamento specifico alle regioni ultraperiferiche, dove le aziende agricole si caratterizzano per l’isolamento, le ridotte dimensioni e la scarsa diversificazione produttiva, oltre che per le avverse condizioni climatiche.</p>
    </intervention>
    <intervention id="4-124" speaker_id="28403" name="Duarte Freitas" is_mep="True" mode="written">
      <p sl="pt">Gli orientamenti strategici comunitari per lo sviluppo rurale serviranno da base per i futuri programmi nazionali di sviluppo rurale, armonizzando gli obiettivi e le misure da applicare nell’ambito di questo settore così importante in Europa.</p>
      <p sl="pt">Appare estremamente importante una completa e rigorosa definizione delle strategie che punti a intensificare lo sviluppo delle aree rurali europee e a migliorare l’ambiente rurale e le condizioni di vita delle sue popolazioni.</p>
      <p sl="pt">Giudico assai positiva la proposta della Commissione europea, che offre un ventaglio adeguatamente diversificato di obiettivi e misure; apprezzo pure la relazione dell’onorevole McGuinness, che affina e precisa gli orientamenti strategici in vari settori specifici, come la protezione del patrimonio culturale rurale e la conservazione del paesaggio rurale.</p>
    </intervention>
    <intervention id="4-125" speaker_id="photo_generic" name="Hélène Goudin, Nils Lundgren e Lars Wohlin" is_mep="True" mode="written">
      <p sl="sv">Dopo il dibattito sugli orientamenti strategici per lo sviluppo rurale, svoltosi in base alla procedura di conciliazione, la commissione per l’agricoltura e lo sviluppo rurale del Parlamento europeo ha presentato molte proposte degne di elogio. Il Parlamento europeo cerca però costantemente di esercitare un controllo più pesante sulle politiche agricole e regionali degli Stati membri: è una tendenza che ci trova ostili.</p>
      <p sl="sv">In materia di sviluppo rurale non riteniamo che gli Stati membri possano rimanere vincolati da ponderosi documenti di definizione degli obiettivi; siamo certi che i parlamenti nazionali e regionali sono in grado di affrontare questo problema in maniera positiva e costruttiva.</p>
      <p sl="sv">Abbiamo quindi votato contro gli emendamenti che il Parlamento europeo desidera apportare alla proposta di decisione del Consiglio relativa agli orientamenti strategici per lo sviluppo rurale.</p>
    </intervention>
    <intervention id="4-126" speaker_id="4452" name="Sérgio Marques" is_mep="True" mode="written">
      <p sl="it">Nell’ambito del nuovo regolamento sullo sviluppo rurale è prevista l’adozione di orientamenti strategici comunitari per il prossimo periodo finanziario 2007-2013. Va sottolineata l’importanza della politica di sviluppo rurale, considerando che le zone rurali costituiscono il 90 per cento del territorio dell’Unione europea, e ospitano il 50 per cento della sua popolazione.</p>
      <p sl="it">Questi orientamenti strategici tendono a individuare i settori in cui il finanziamento comunitario può produrre il massimo valore aggiunto a livello di Unione europea, concretizzare sul piano dello sviluppo rurale le principali priorità dell’Unione, assicurare la coerenza della programmazione con le altre politiche dell’UE, e infine sostenere l’applicazione della nuova PAC, nonché le necessarie ristrutturazioni nei nuovi come nei vecchi Stati membri.</p>
      <p sl="it">Mi unisco alla relatrice nel sostenere questa proposta di decisione, che risponde all’esigenza di offrire agli Stati membri un orientamento più chiaro sull’applicazione del regolamento. Tuttavia, occorre anche sottolineare con forza la necessità di modernizzare i settori agricolo e silvicolo, nonché di incoraggiare i giovani agricoltori e le loro famiglie a non abbandonare le zone rurali.</p>
    </intervention>
    <intervention id="4-127" speaker_id="966" name="Jean-Claude Martinez" is_mep="True" mode="written">
      <p sl="fr">Può esserci uno sviluppo rurale senza popolazioni rurali? Come possono sopravvivere i villaggi e i paesaggi delle regioni viticole del Mezzogiorno francese, se si distruggono i vigneti, se si chiudono le cantine dei privati e delle cooperative, se le fattorie dei viticoltori sono inghiottite dalle lottizzazioni?</p>
      <p sl="fr">Lo sviluppo rurale del Périgord, del sudovest, delle Cevenne, dei Causses, esige forse la scomparsa delle greggi di pecore, dei pastori e degli allevatori, per sostituirli con folle di pensionati inglesi, olandesi e dell’Europa settentrionale?</p>
      <p sl="fr">Lo sviluppo rurale nel secondo pilastro non è che una cortina fumogena. E’ un termine elegante per indicare la scomparsa delle nostre produzioni agricole a vantaggio dei produttori brasiliani, australiani o del Pacifico meridionale; come premio di consolazione, i superstiti della popolazione contadina francese ed europea si vedranno assegnare una modesta funzione di decorazione del paesaggio.</p>
      <p sl="fr">Sviluppo rurale è un termine ipocrita come “agricoltura multifunzionale”; è un analgesico, un palliativo somministrato alle donne e agli uomini delle campagne che vengono sacrificati, coscientemente ed ignominiosamente, al grande “deal planetario”. Al Pacifico meridionale l’agricoltura, all’Europa l’illusione del mercato dei servizi.</p>
      <p sl="fr">Dopo aver stoltamente venduto i propri contadini, l’Europa inventa ora una farisaica politica di “sviluppo rurale” nel deserto economico e umano cui Bruxelles ha ridotto le nostre campagne.</p>
    </intervention>
    <intervention id="4-129" speaker_id="2031" name="Marie-Arlette Carlotti" is_mep="True" mode="written">
      <p sl="fr">In questo campo l’Unione europea ha una responsabilità e un’opportunità uniche. Solo l’UE, infatti, risponde alle due condizioni necessarie per mettere in funzione questi nuovi meccanismi: dimensioni critiche e volontà politica. Il testo che ci viene presentato purtroppo non è all’altezza delle aspettative.</p>
      <p sl="fr">Senza dubbio questa risoluzione offre un sostegno di principio alle nuove fonti di finanziamento dello sviluppo: essa infatti insiste affinché tali fondi si aggiungano agli aiuti pubblici tradizionali e non li sostituiscano. Questa posizione del Parlamento è peraltro assai poco ambiziosa.</p>
      <p sl="fr">Il sostegno è infatti espresso a fior di labbra, mentre viene ignorato il concetto centrale del dibattito, ossia la proposta di una “imposta mondiale” per finanziare lo sviluppo. I vari progetti oggi in discussione (tassazione delle transazioni finanziarie, delle emissioni di CO2, delle vendite di armi) non vengono ricordati. Non c’è alcun riferimento ai “beni pubblici mondiali” che questi meccanismi dovrebbero finanziare in maniera prioritaria.</p>
      <p sl="fr">Voterò per questa proposta di risoluzione, poiché la considero un primo passo nella giusta direzione; ma voglio considerarla un incoraggiamento a compiere ulteriori e più rapidi progressi verso la concreta realizzazione su scala europea di questi nuovi strumenti.</p>
    </intervention>
    <intervention id="4-130" speaker_id="1413" name="Glyn Ford" is_mep="True" mode="written">
      <p sl="en">Apprezzo vivamente questo dibattito e questa risoluzione che prendono in esame modalità innovative per finanziare la realizzazione degli Obiettivi di sviluppo del Millennio: una tassa sui trasporti aerei oppure una specie di tassa Tobin sulle transazioni valutarie. Da quasi dieci anni sostengo attivamente quest’ultima soluzione, e posso constatare con soddisfazione che Francia e Belgio hanno approvato leggi in merito: analoghi provvedimenti sono in esame in Italia, e l’anno scorso ho sostenuto un’audizione in materia presso le commissioni affari esteri e finanze e tesoro del Senato italiano.</p>
      <p sl="en">Qualunque sia il metodo usato per raccoglierli, tali fondi vanno rigorosamente convogliati a favore di coloro che vivono in condizioni di povertà estrema – quel miliardo e 200 milioni di persone che dispongono di meno di un euro al giorno – per aiutarli a soddisfare i bisogni fondamentali in fatto di casa, istruzione, risorse idriche e assistenza sanitaria.</p>
      <p sl="en">Accolgo con particolare favore il paragrafo 7, che contribuirà all’opera della campagna per lo sradicamento della povertà, condotta da David Hillman e dalla Tobin tax network .</p>
    </intervention>
    <intervention id="4-131" speaker_id="photo_generic" name="Hélène Goudin, Nils Lundgren e Lars Wohlin" is_mep="True" mode="written">
      <p sl="sv">La lotta contro la povertà è una delle grandi sfide in cui tutti i paesi devono impegnarsi. La Lista di giugno ritiene però che quest’opera si debba finanziare attingendo ai bilanci nazionali dei singoli paesi; né gli aiuti internazionali, né altri pur lodevoli progetti devono in alcun modo condurre alla sostituzione delle leggi fiscali nazionali con una legge fiscale dell’Unione europea. Voteremo quindi contro questa risoluzione.</p>
    </intervention>
    <intervention id="4-132" speaker_id="31123" name="Pedro Guerreiro" is_mep="True" mode="written">
      <p sl="pt">Benché questa proposta di risoluzione comprenda alcuni aspetti su cui nutriamo forti perplessità, abbiamo comunque deciso di sostenerla, interpretandola nel senso più positivo.</p>
      <p sl="pt">Non basteranno certo misure dalla portata limitata e incerta a realizzare gli Obiettivi del Millennio: sradicamento della povertà estrema e della fame, estensione generalizzata dell’istruzione primaria, promozione della parità di genere e dell’autonomia della donna, riduzione della mortalità infantile, miglioramento della salute materna, lotta contro l’HIV/AIDS, la malaria e altre malattie, garanzia della sostenibilità ambientale e istituzione di un partenariato globale per lo sviluppo.</p>
      <p sl="pt">Per realizzare questi sacrosanti e urgenti obiettivi è necessario modificare profondamente le politiche attualmente promosse dalle principali potenze capitalistiche e dagli organismi che esse egemonizzano a livello mondiale, come la Banca mondiale o il Fondo monetario internazionale; è necessario dire basta alla concorrenza capitalistica, alla liberalizzazione del commercio, alle privatizzazioni, agli attacchi contro i diritti e i salari dei lavoratori, al controllo delle politiche degli Stati da parte dei grandi gruppi economici e finanziari, e infine alla concentrazione della ricchezza nelle mani di pochi – a prezzo dello sfruttamento e dell’oppressione dei popoli.</p>
      <p sl="pt">Per conseguire questi obiettivi è necessario, in ultima analisi, rovesciare un sistema – quello capitalistico – che genera sfruttamento, disuguaglianza, povertà, violenza ed oppressione.</p>
    </intervention>
    <intervention id="4-133" speaker_id="4519" name="Claude Moraes" is_mep="True" mode="written">
      <p sl="en">Sono tra i firmatari di questa proposta di risoluzione, che a mio avviso definisce in ambito UE un valido meccanismo funzionale per la realizzazione degli obiettivi di sviluppo internazionale, nel quadro degli Obiettivi di sviluppo del Millennio. La realizzazione di tali obiettivi riveste grande importanza per molti elettori della mia circoscrizione londinese.</p>
    </intervention>
    <intervention id="4-135" speaker_id="24087" name="Marcin Libicki" is_mep="True" mode="spoken">
      <p sl="pl">Signor Presidente, desidero intervenire sulla risoluzione concernente la libertà di espressione. Non mi è stato possibile sostenerla poiché coloro che, all’inizio, avevano offeso i sentimenti altrui si sono comportati con arroganza. Quando hanno dovuto affrontare la minaccia di un boicottaggio commerciale hanno cominciato a offrire le proprie scuse, commettendo così un atto di vigliaccheria. Il testo non stigmatizza né tale arroganza, né tale vigliaccheria, e proprio per questo non ho potuto sostenere la risoluzione.</p>
      <a text="(Applausi)"/>
    </intervention>
    <intervention id="4-136" speaker_id="997" name="Francesco Enrico Speroni" is_mep="True" mode="spoken">
      <p sl="it">Signor Presidente, non ho votato questa risoluzione in quanto la considero estremamente debole.</p>
      <p sl="it">In particolare, desidero sottolineare che le reazioni alle vignette, che siano state offensive o meno – cosa che spetterà ai tribunali decidere – non sono partite solo dalla feccia, come è avvenuto nel caso dei disastri nelle periferie francesi.</p>
      <p sl="it">In questo caso vi sono state reazioni ufficiali, quali il ritiro di ambasciatori e il boicottaggio ufficializzato dei prodotti danesi, che sono prodotti europei. Questo dimostra, come ha già sottolineato più volte anche la scrittrice Oriana Fallaci, che non esiste un Islam tollerante, perché un Islam tollerante avrebbe riso delle vignette e le avrebbe ignorate, ma non avrebbe certo reagito in questo modo.</p>
    </intervention>
    <intervention id="4-137" speaker_id="1413" name="Glyn Ford" is_mep="True" mode="written">
      <p sl="it">A mio avviso le limitazioni della libertà di espressione sono necessarie solo in rarissime occasioni. Naturalmente dev’essere illegale gridare “Al fuoco!” in un cinema, oppure incitare direttamente all’odio razziale. In tal senso mi risulta difficile comprendere come Nick Griffin – leader di una formazione neofascista, il British Nationalist Party – sia stato assolto, proprio nel mese in corso, dall’accusa di incitamento all’odio razziale dopo le sue dichiarazioni sull’islam e sull’adolescente nero Stephen Lawrence, che era stato assassinato.</p>
      <p sl="it">Non sono sicuro, tuttavia, che le vignette pubblicate in Danimarca si possano far rientrare nella medesima categoria. Per molti esse erano certamente offensive, ma ciò non significa che si possano definire un esempio di incitamento all’odio razziale. In realtà, constatando che alla loro pubblicazione si sono opposti in Europa i gruppi fondamentalisti della destra cristiana, comincio a temere che in tutto il Continente vengano rispolverate le leggi sulla bestemmia. La posizione più corretta sarebbe stata non quella di impedire la pubblicazione, bensì quella di condannare il contenuto di molte vignette.</p>
      <p sl="it">Quanto al “codice di condotta” per i giornalisti proposto dal Commissario Frattini, esso ha ricevuto la risposta che meritava. Tuttavia se vogliamo proteggere dall’ironia, dalle aggressioni o dagli insulti le più profonde credenze personali, forse qualche giornale scandalistico britannico potrebbe cominciare a rispettare il mio antirazzismo, la mia avversione per l’omofobia, il mio socialismo e il mio impegno europeo.</p>
    </intervention>
    <intervention id="4-138" speaker_id="31123" name="Pedro Guerreiro" is_mep="True" mode="written">
      <p sl="pt">Ci allarma profondamente la posizione assunta dalla maggioranza del Parlamento in merito alla crescente tensione internazionale. Tale posizione ignora la surriscaldata atmosfera di provocazione che ha circondato la pubblicazione delle caricature, ampiamente provata dai pericolosi sviluppi che ne sono seguiti.</p>
      <p sl="pt">E’ insensato pretendere di giustificare l’escalation dell’interventismo statunitense nel Medio Oriente suscitando artificiosamente un’atmosfera da scontro di civiltà; non meno allarmante è la tendenza delle grandi potenze dell’Unione europea ad allinearsi alle ambizioni degli Stati Uniti in quella regione. Non bisogna dimenticare che l’iniziativa di bloccare una soluzione negoziata della questione iraniana, sotto l’egida dell’Agenzia internazionale per l’energia atomica, è partita da Francia, Germania e Regno Unito; si tratta di un obiettivo a lungo sostenuto dagli Stati Uniti.</p>
      <p sl="pt">A differenza di quanto qualcuno vorrebbe farvi credere, le minacce alla pace, le guerre, le aggressioni e le occupazioni sono opera degli Stati Uniti e dei loro alleati – specialmente Israele – che occupano l’Afghanistan, l’Iraq, la Palestina, e hanno in quella regione innumerevoli basi e migliaia di soldati. E’ quindi essenziale agire per rovesciare l’attuale spirale di incitamento alla violenza, promuovere la distensione nelle relazioni internazionali e tutelare la pace.</p>
    </intervention>
    <intervention id="4-139" speaker_id="28176" name="Jeanine Hennis-Plasschaert" is_mep="True" mode="written">
      <p sl="nl">La sottile distinzione che è stata tracciata mi rende in ultima analisi impossibile sostenere questa proposta. Le edificanti parole contenute in alcuni paragrafi mi sembrano del tutto fuori luogo; ancora una volta, si ha l’impressione che la libertà di espressione e la libertà di stampa siano negoziabili. Non posso – e non voglio – sottoscrivere una cosa del genere. Per me la libertà di espressione è un diritto assoluto, e a questo proposito vorrei citare le parole di Voltaire: “Posso disapprovare ciò che dici, ma difenderò sino alla morte il tuo diritto di dirlo”.</p>
      <p sl="nl">Nella società liberale europea la libertà di religione si intreccia strettamente alla libertà di criticare una religione, e ancor più i fenomeni che ne derivano; il mondo islamico può anche protestare, ma questo messaggio va fatto chiaramente comprendere. Altrimenti si rischia di finire dalla padella nella brace.</p>
      <p sl="nl">Con quest’atteggiamento schizofrenico ed eccessivamente cauto, l’Unione europea e i suoi Stati membri si piegano alle opinioni dei musulmani più radicali, che propugnano un’interpretazione fondamentalistica del Corano. Ma le minacce e la paura non devono indurci a gettar via le nostre libertà; la storia ci ha insegnato che non dall’eccesso, ma dalle limitazioni alla libertà nascono i problemi.</p>
    </intervention>
    <intervention id="4-140" speaker_id="4531" name="Jean Lambert" is_mep="True" mode="written">
      <p sl="en">Ho votato a favore di questa risoluzione che, per molti aspetti, fornisce una risposta equilibrata all’improvvida iniziativa del giornale danese che ha commissionato e pubblicato alcune caricature del profeta Maometto, ben sapendo che la cosa sarebbe stata considerata offensiva. Si sottolinea che le reazioni sono state in gran parte orchestrate da forze politiche desiderose di fomentare l’odio verso alcuni governi occidentali, mentre la vasta maggioranza dei musulmani ha reagito con dignità offesa e non ha opposto violenza alla violenza, ciò che – secondo il loro giudizio – non corrisponderebbe ai valori della loro fede religiosa. Noto però che, ancora una volta, il Parlamento ha mancato di criticare uno degli Stati membri dell’Unione, che è stato criticato dal Consiglio d’Europa per aver arroventato il problema dell’immigrazione; ne è scaturito un clima in cui le tensioni si acuiscono. Il Parlamento deve adottare un approccio coerente verso tutte le carenze: quelle che si registrano al di fuori dei nostri confini, ma anche quelle interne.</p>
    </intervention>
    <intervention id="4-141" speaker_id="4519" name="Claude Moraes" is_mep="True" mode="written">
      <p sl="en">Trovo deludente che questa risoluzione – che riguarda un tema importante e controverso – resti ambigua e poco chiara, e non affronti in maniera adeguata il contesto della controversia sulle caricature. Alla libertà di espressione deve accompagnarsi un uso responsabile di questo potere. E’ un argomento che sta a cuore a molti, tra cui i cittadini della mia circoscrizione londinese, cui sto rispondendo individualmente.</p>
    </intervention>
    <intervention id="4-142" speaker_id="28583" name="Athanasios Pafilis" is_mep="True" mode="written">
      <p sl="el">Il tentativo del Consiglio, della Commissione e dei gruppi politici che sostengono la politica dell’Unione europea di presentarsi come paladini “della libertà di stampa e del rispetto delle fedi religiose” è un insulto per i popoli. In realtà, si cerca solamente di occultare le responsabilità politiche e gli obiettivi cui mirano la pubblicazione delle caricature di Maometto e la pubblicità di cui hanno goduto sulla stampa borghese europea.</p>
      <p sl="el">Non è una coincidenza. Le caricature vengono ripubblicate in concomitanza con le elezioni palestinesi e con il salto di qualità dell’aggressione imperialistica in Iran, in Siria e nel resto della regione. Tutti gli intrepidi difensori della “libertà di stampa” ignorano deliberatamente che quelle caricature identificano Maometto e l’islam col terrorismo, per preparare l’opinione pubblica ad accettare nuove guerre e nuovi interventi imperialistici contro i paesi a popolazione musulmana. Esse hanno quindi giustamente provocato una forte reazione e massicce dimostrazioni da parte di quei popoli che hanno pagato e continuano a pagare un prezzo sanguinoso per gli interventi imperialistici e le guerre degli USA e dell’Unione europea.</p>
      <p sl="el">Il vero conflitto è quello che oppone l’imperialismo ai popoli, gli sfruttatori agli sfruttati: questi ultimi, indipendentemente dalla religione, dal colore della pelle e dal sesso, devono lottare uniti per rovesciare l’intero sistema imperialistico.</p>
    </intervention>
    <intervention id="4-143" speaker_id="4461" name="Luis Queiró" is_mep="True" mode="written">
      <p sl="pt">Il valore fondamentale della società in cui siamo così orgogliosi di vivere è la libertà: noi ci definiamo anzitutto come persone libere e, per definizione, responsabili.</p>
      <p sl="pt">Per quanto riguarda i recenti fatti, il nocciolo della questione non è l’esercizio della libertà di espressione, bensì l’inaccettabile reazione di coloro che si sono proclamati offesi. L’indignazione è sempre legittima, mentre non sono legittimi tutti i modi di esprimerla. Il nostro primo dovere è quello di denunciare questi abusi e gli attacchi portati contro gli Stati membri: condanniamo la violenza ed esprimiamo solidarietà alla Danimarca e agli altri Stati membri.</p>
      <p sl="pt">Inoltre, sappiamo bene che questi avvenimenti sono stati sapientemente orchestrati e hanno esercitato un fortissimo impatto sulle relazioni tra l’Occidente e il mondo musulmano. Lasciando da parte le nostre libertà – e specialmente la libertà di espressione – qualsiasi manifestazione o incitamento a manifestazioni di odio, razzismo e xenofobia va severamente condannato; e qualsiasi libertà va esercitata con senso di responsabilità, oggi e in qualsiasi altro momento.</p>
      <p sl="pt">Non abbiamo alcun obbligo di giustificare il nostro diritto alla libertà, ma non dobbiamo neppure cercare di provocare conflitti; al contrario, vogliamo evitare i conflitti poiché sappiamo che la pace e la sicurezza del mondo dipendono largamente dal nostro senso di responsabilità.</p>
    </intervention>
    <intervention id="4-144" speaker_id="4253" name="Frédérique Ries" is_mep="True" mode="written">
      <p sl="fr">Ecco a cosa siamo ridotti: un intervento di duecento parole al massimo, perché i presidenti dei gruppi hanno deciso, in riunione ristretta, che il nostro dibattito sulla libertà di espressione sarebbe stato privato di quella stessa libertà!</p>
      <p sl="fr">Un oratore per gruppo, cioè un’autentica confisca della democrazia, proprio mentre la vicenda delle caricature suscita vasta eco in tutti i paesi, mettendo una parte del mondo a ferro e fuoco.</p>
      <p sl="fr">Non si è forse ripetuto abbastanza che la caricatura che ha appiccato l’incendio si limitava a illustrare ciò che fanno i terroristi, ossia perpetrare i propri delitti in nome di Allah? Non si tratta di una caricatura dell’islam , ma di una caricatura del fanatismo.</p>
      <p sl="fr">Non si è forse denunciata abbastanza l’indebita sovrapposizione tra un caricaturista e un giornale da un lato, e un paese e il suo governo dall’altro?</p>
      <p sl="fr">Questo è un ricatto alla libertà di stampa e alla libertà di espressione che stanno alla base dei nostri valori. Da parte mia, desidero certo rafforzare i legami tra le culture, ma non accetto alcun mercanteggiamento sui nostri valori: i diritti dell’uomo hanno la precedenza sulla legge di Allah, o di qualsiasi altro dio.</p>
      <p sl="fr">Se vi sono stati eccessi, abusi e incitamenti all’odio tocca ai tribunali occuparsene, ma io rifiuto ogni forma di censura. Non autorizzo nessuno a spegnere quei Lumi di cui rivendico l’eredità.</p>
    </intervention>
    <intervention id="4-145" speaker_id="28356" name="Wojciech Roszkowski" is_mep="True" mode="written">
      <p sl="pl">La crisi provocata dalla pubblicazione delle caricature di Maometto, nonché dalla violenta reazione dei fanatici seguaci dell’islam , non ha solo portato alla luce la profondità della frattura che separa la civiltà occidentale dal mondo islamico – in cui vige il principio della responsabilità collettiva e non c’è rispetto per la libertà di religione – ma ha rivelato anche una grave crisi della democrazia liberale. La democrazia liberale si è dimostrata incapace di imporre il rispetto delle norme dello Stato di diritto alle comunità islamiche europee, e il rispetto della libertà di religione agli Stati musulmani. Per contro, erigendo la libertà di espressione a principio di validità assoluta, è riuscita a offendere i sentimenti religiosi dei musulmani: la libertà senza responsabilità produce inevitabilmente conflitti.</p>
      <p sl="pl">Il rispetto per i sentimenti nazionali e religiosi dev’essere la base per il rispetto delle persone che quei sentimenti esprimono – indipendentemente dal fatto che noi condividiamo o meno le loro opinioni; non è lecito quindi offendere tali sentimenti con rappresentazioni blasfeme della croce, di Maometto o delle vittime della Shoah . Ha torto l’onorevole Cohn-Bendit ad affermare che, nella sfera pubblica, le religioni perderebbero il loro carattere religioso. La religione rimarrà sempre diversa dal dibattito politico, a meno che – naturalmente – non cessi di essere una religione per diventare un’ideologia: una caricatura dell’onorevole Cohn-Bendit non è la stessa cosa che una caricatura di Maometto.</p>
      <p sl="pl">Il fatto è che non possiamo costringere gli altri soggetti attivi sulla scena politica a spogliarsi dei propri sentimenti religiosi; qualsiasi tentativo in questo senso avrebbe le medesime conseguenze della pubblicazione delle caricature di Maometto. Per questo motivo ho votato contro il paragrafo 5 della risoluzione e mi sono astenuto nella votazione sull’insieme della risoluzione, dal momento che il paragrafo 5 è stato approvato.</p>
    </intervention>
    <intervention id="4-146" speaker_id="1311" name="Gary Titley" is_mep="True" mode="written">
      <p sl="en">Il partito laburista al Parlamento europeo si è astenuto sul paragrafo 5 nonché nella votazione finale su questa proposta di risoluzione comune, in quanto la giudichiamo una proposta confusa e ripetitiva, del tutto priva di chiarezza.</p>
      <p sl="en">Siamo convinti sostenitori del diritto alla libertà di espressione, bilanciato dal diritto dei giornalisti e degli altri operatori di fare uso responsabile del potere che ne deriva. La proposta di risoluzione non riesce a stabilire un corretto equilibrio tra questi obiettivi conflittuali, e non ricostruisce neppure adeguatamente il contesto da cui è scaturita l’attuale controversia.</p>
      <p sl="en">Il partito laburista al Parlamento europeo si mantiene in contatto con i cittadini del Regno Unito che ci hanno espresso le loro preoccupazioni.</p>
    </intervention>
    <intervention id="4-148" speaker_id="28331" name="Jaromír Kohlíček" is_mep="True" mode="spoken">
      <p sl="cs">Signor Presidente, onorevoli colleghi, la Bosnia-Erzegovina è il paese su cui più violenta si è scatenata la rabbia di coloro che miravano a distruggere la coesistenza multietnica nei Balcani e a scatenare conflitti religiosi tra le popolazioni. Desidero ribadire che qui non sono affatto in gioco le relazioni tra diversi paesi, ma piuttosto i rapporti tra popolazioni di fede cattolica o musulmana; la comunità ebraica è stata costretta ad abbandonare il paese all’inizio del conflitto, cui non ha mai preso parte. Ricordo un altro aspetto peculiare: all’epoca della nascita del paese, gran parte della comunità ortodossa viveva nelle zone rurali, mentre i musulmani abitavano per lo più nelle città. Nell’elaborazione dei programmi di aiuto dell’Unione europea bisognerà tener presente tale circostanza.</p>
      <p sl="cs">Accolgo perciò con favore l’articolo 16 della risoluzione, che esorta a prestare maggiore attenzione alle specifiche esigenze delle zone rurali; è giunto anche il momento di invitare il Tribunale dell’Aia a perseguire finalmente quei criminali di guerra che sono stati spinti ad agire da motivazioni diverse dalla fede religiosa. Nella terminologia qui impiegata, stiamo parlando dei serbi. Dobbiamo ammettere che anche il nostro Parlamento qualche volta è giunto a conclusioni errate; per esempio, alcuni passi della risoluzione in esame, concernenti il decimo anniversario degli eventi di Srebrenica, imputano la responsabilità di quello sterminio a una sola delle parti in causa, in contrasto con i fatti assodati.</p>
      <p sl="cs">Mi rallegro che i metodi dittatoriali cui sono ricorsi gli attuali amministratori del paese siano stati finalmente relegati nel passato. Questa è, ancora una volta, una relazione positiva che mira a sostenere lo sviluppo economico, tra l’altro per mezzo di un accordo tra gli Stati dei Balcani occidentali sui temi del ritorno dei profughi e dei risarcimenti per le proprietà danneggiate; di conseguenza l’abbiamo sostenuta col nostro voto, a condizione che la risoluzione venisse parzialmente rielaborata.</p>
    </intervention>
    <intervention id="4-149" speaker_id="31123" name="Pedro Guerreiro" is_mep="True" mode="written">
      <p sl="pt">Come interpretare il fatto che la maggioranza del Parlamento abbia respinto gli emendamenti presentati dal nostro gruppo, in cui si sottolineava “il diritto dei cittadini della Bosnia-Erzegovina di decidere del proprio futuro” e si chiedeva che “tutti i reparti militari stranieri abbandonassero al più presto” il paese?</p>
      <p sl="pt">La Bosnia-Erzegovina è attualmente un protettorato, occupato da circa 7 000 militari della NATO e dell’Unione europea. Il paese sta sotto il controllo di un Alto rappresentante dell’Unione europea e delle Nazioni Unite, dotato di poteri antidemocratici ed eccessivi; il Parlamento “invita” comunque l’Alto rappresentante a esercitare tali poteri con “moderazione”.</p>
      <p sl="pt">In tale contesto il Parlamento europeo, con un’inammissibile ingerenza che denota totale mancanza di rispetto per la volontà sovrana del popolo della Bosnia-Erzegovina, invita il Consiglio e la Commissione a partecipare al processo di riforma istituzionale in corso, e ad aprire negoziati per integrare il paese nell’Unione europea. A tale scopo è stato presentato un elenco di richieste specifiche, che comprende tra l’altro “la riforma e la riduzione del rigido sistema di fissazione dei salari, specialmente nel settore pubblico, l’accelerazione del processo di privatizzazione, la riforma e la liberalizzazione del settore energetico e la ristrutturazione e la liberalizzazione del settore ferroviario”, a cui noi ci opponiamo.</p>
    </intervention>
    <intervention id="4-150" speaker_id="4508" name="Erik Meijer" is_mep="True" mode="written">
      <p sl="nl">Il popolo della Bosnia-Erzegovina ha sperimentato dominazioni di vario tipo. Dalla signoria turca trassero vantaggio i musulmani del centro e del nordovest, che si considerano i veri bosniaci; i cattolici del sudovest, che si definiscono croati, fiorirono nel periodo dell’amministrazione austriaca; mentre l’epoca jugoslava favorì gli ortodossi del nord e dell’est, che si dicono serbi. Negli anni ’20 la Bosnia fu sciolta come unità amministrativa, per risorgere dopo la Seconda guerra mondiale come area mista, creata al centro dello Stato federale per contribuire ad integrare le diverse popolazioni nell’ambito della Jugoslavia, di cui la Bosnia-Erzegovina costituiva un modello in miniatura. Questo tentativo si è concluso con un fallimento; nel corso della guerra del 1992-1995 ciascuno dei gruppi che ho ricordato ha tentato unilateralmente di imporre la propria volontà. L’accordo di Dayton è stato concepito come una panacea per assicurare pace e riconciliazione; si tratta di una struttura costosa e inefficiente, che però è scaturita dall’esigenza di conciliare aspirazioni largamente divergenti. Quindi, nonostante tutti i suoi difetti, non è opportuno abbandonarla, ma è preferibile servirsene per costruire un sistema federale che consenta a tutti di vivere insieme e di sperare in una pace duratura. La popolazione della Bosnia deve poter scegliere liberamente, anziché farsi indicare il proprio futuro dall’Europa.</p>
    </intervention>
    <intervention id="4-151" speaker_id="28583" name="Athanasios Pafilis" is_mep="True" mode="written">
      <p sl="el">Sull’Unione europea grava una responsabilità comune per la dissoluzione della Jugoslavia, per le guerre della NATO e per la drammatica situazione di quelle popolazioni. Dopo l’accordo di Dayton il popolo della Bosnia-Erzegovina ha subito l’occupazione della NATO, sostituita recentemente da 7 000 militari dell’esercito europeo.</p>
      <p sl="el">La NATO ha deciso quali partiti politici potranno operare, e l’amministratore della NATO ha destituito il Presidente eletto del paese. Nel corso di 11 anni la disoccupazione è giunta al 40 per cento, mentre il 50 per cento della popolazione vive al di sotto della soglia di povertà, il 50 per cento non gode di assistenza medica e farmaceutica e il 18 per cento è privo di elettricità. Più di 600 000 profughi, in gran parte di origine serba, non hanno ancora fatto ritorno a casa; fioriscono la corruzione, la criminalità organizzata e il mercato nero. Questa “democrazia” è stata introdotta dagli imperialisti, i quali hanno trasformato i paesi balcanici in protettorati che ora si preparano all’annessione all’Unione europea.</p>
      <p sl="el">La proposta di risoluzione, presentata dai gruppi politici che sostengono la politica imperialistica dell’UE, costituisce un aperto tentativo di obbligare con la forza le popolazioni di quel paese ad accettare i cambiamenti costituzionali imposti dall’imperialismo e a seguire le sue indicazioni nell’approssimarsi delle elezioni politiche di ottobre, sotto la minaccia di non concedere neppure le briciole dell’accordo di associazione e stabilizzazione in corso di negoziazione.</p>
      <p sl="el">Il partito comunista greco ritiene che i popoli dei Balcani debbano lottare direttamente, insieme con i popoli dell’Unione europea, per costringere le forze d’occupazione ad abbandonare il paese.</p>
    </intervention>
    <intervention id="4-153" speaker_id="31123" name="Pedro Guerreiro" is_mep="True" mode="written">
      <p sl="pt">Ci si può chiedere perché la Bielorussia sia il paese al cui comportamento il Parlamento europeo ha dedicato il maggior numero di risoluzioni di condanna; si potrebbe rispondere che il motivo è la situazione dei diritti umani in quel paese.</p>
      <p sl="pt">Anche a prendere per buona tale spiegazione, ci si potrebbe chiedere ancora perché mai il Parlamento non adotti, con analogo zelo, risoluzioni su paesi la cui situazione si potrebbe considerare altrettanto seria, se non addirittura peggiore. Non dipenderà per caso dal fatto che sinora la Bielorussia ha rifiutato di piegarsi alle inaccettabili pretese e interferenze degli Stati Uniti e delle grandi potenze dell’Unione europea?</p>
      <p sl="pt">Non dipenderà per caso dal fatto che, a differenza di quasi tutti gli altri paesi della regione, la Bielorussia ha bloccato e anzi rovesciato la tendenza alla privatizzazione nei settori chiave dell’economia, ha investito nell’agricoltura e nella produzione interna ed ha migliorato le condizioni di vita della popolazione – ed è anzi l’unico paese dell’antico blocco sovietico ad aver ristabilito il PIL del 1990?</p>
      <p sl="pt">Non dipenderà per caso dal fatto che la Bielorussia si è impegnata a formare un’unione tra uguali con la Russia, paese con cui ha stipulato un accordo collettivo di difesa?</p>
      <p sl="pt">Non dipenderà, infine, dal fatto che ci troviamo di fronte a un tipico esempio di politica dei due pesi e delle due misure, congegnata a favore degli interessi strategici e delle ambizioni economiche degli Stati Uniti e dei loro alleati europei?</p>
    </intervention>
    <intervention id="4-154" speaker_id="28583" name="Athanasios Pafilis" is_mep="True" mode="written">
      <p sl="el">La sesta inaccettabile e offensiva proposta di risoluzione presentata nel giro di diciotto mesi è un’altra dimostrazione del rabbioso livore con cui l’Unione europea cerca di rovesciare il governo Lukashenko, eletto dal popolo bielorusso, che non accetta di piegarsi alla barbarie imperialistica. Con ipocrisia, si cerca di far passare per repressione dei diritti democratici il tentativo del governo bielorusso di arginare l’intervento degli imperialisti stranieri, che vorrebbero rovesciarlo con massicci finanziamenti dei media e di agenti politici.</p>
      <p sl="el">L’affermazione relativa agli “standard internazionali”, che non sarebbero rispettati in Bielorussia ma, a parere dell’Unione europea, sarebbero invece soddisfatti in paesi occupati come l’Iraq e l’Afghanistan, è un vero e proprio insulto. Con improntitudine politica si parla di “candidati registrati”, quando tutti sanno che il candidato della “opposizione unita” è stato eletto alla presenza dell’ambasciatore americano e di altri ambasciatori dei paesi dell’Unione europea.</p>
      <p sl="el">Si esige dalle autorità bielorusse la garanzia di “parità di condizioni” per tutte le forze politiche, quando tutti i partiti politici sono liberi, mentre nei “democratici” paesi baltici, che sono Stati membri dell’Unione europea, i partiti comunisti sono fuori legge, e il 40 per cento della popolazione è privo di cittadinanza o diritti civili. In altre parole, lo svaligiatore sta cercando di convincere tutti che il vero rapinatore è il padrone di casa.</p>
      <p sl="el">Voteremo contro la proposta di risoluzione, ed esprimiamo la nostra solidarietà al popolo bielorusso che tenta di respingere le aggressioni imperialistiche e vuol scegliere da sé il proprio futuro.</p>
    </intervention>
    <intervention id="4-156" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore di quest’interessantissima relazione sull’attuazione di una strategia forestale per l’Unione europea, preparata dal collega, onorevole Kindermann.</p>
      <p sl="fr">Attualmente, le politiche pubbliche europee non tengono adeguatamente conto delle problematiche concernenti foreste e legname nel contesto di un processo di creazione di ricchezza e progresso sociale rispettoso dell’ambiente. E’ tempo che l’Unione europea sostenga con uno sforzo significativo i progetti che poggiano sulla filiera foresta-legname nelle aree geografiche interessate. Occorre stabilire un nesso tra strategia forestale e sviluppo rurale, e a questo proposito mi rammarico che alle zone montane non sia stata riservata un’attenzione particolare. Allo stesso modo – nel quadro della strategia di Lisbona – è importante che l’Unione sostenga i programmi di ricerca dedicati alla valorizzazione del legname, soprattutto nei settori edilizio ed energetico.</p>
      <p sl="fr">Infine, occorre intraprendere uno studio finalizzato all’azione sul tema del trasporto del legname – che è un prodotto pesante – allo scopo di riunire in un insieme coerente zone forestali, zone di consumo e infrastrutture di trasporto stradale, ferroviario e marittimo.</p>
    </intervention>
    <intervention id="4-157" speaker_id="1413" name="Glyn Ford" is_mep="True" mode="written">
      <p sl="en">Apprezzo vivamente la relazione dell’onorevole Kindermann sull’attuazione di una strategia forestale per l’Unione europea in quanto – benché i Trattati non si occupino concretamente di silvicoltura – emerge chiara la necessità di un piano d’azione dell’Unione europea per la gestione sostenibile delle foreste; tale piano dovrà fornire un quadro coerente per l’attuazione delle azioni nel settore forestale, e dovrà servire per il coordinamento delle azioni comunitarie e delle politiche forestali nazionali, in stretta collaborazione con gli Stati membri e con i vari soggetti interessati.</p>
      <p sl="en">Dal momento che vivo nella zona di una delle ultime grandi foreste di querce rimaste in Inghilterra, non ignoro certo la necessità di una gestione forestale sostenibile. Le foreste svolgono un ruolo multifunzionale; la foresta di Dean offre contemporaneamente grandi bellezze ambientali, un habitat naturale, opportunità turistiche e ricreative, un potenziale occupazionale e realtà industriali, oltre a essere la casa degli abitanti del luogo. Tuttavia, nella maggioranza dei casi, questo ruolo multifunzionale, paragonato alle potenzialità, non si riflette nell’economia delle zone interessate o nel reddito degli abitanti. La politica di sviluppo rurale è lo strumento principale per l’attuazione della strategia forestale a livello comunitario, e gode del mio appoggio.</p>
    </intervention>
    <intervention id="4-158" speaker_id="photo_generic" name="Hélène Goudin, Nils Lundgren e Lars Wohlin" is_mep="True" mode="written">
      <p sl="sv">A nostro avviso l’Unione europea non dovrebbe elaborare una politica forestale comune; questo è un settore di grande importanza nazionale. Avremmo preferito che il Parlamento europeo dichiarasse l’obiettivo di lasciare la politica forestale nell’ambito dei processi decisionali nazionali. Quando questa relazione è stata discussa in seno alla commissione per l’ambiente, la sanità pubblica e la sicurezza alimentare, abbiamo notato che la tesi da noi caldeggiata riscuoteva apprezzabili adesioni. Purtroppo, però, la maggioranza del Parlamento europeo, obbedendo alla consueta ossessione di espandere qualsiasi iniziativa a dimensioni di abnorme gigantismo, ha preparato una relazione che, tra l’altro, condurrà la politica comunitaria dedicata a questo settore e la strategia di Lisbona ad avere un impatto sui problemi forestali; la relazione poi raccomanda di “esaminare in modo oggettivo le possibilità di creare una base giuridica distinta per il bosco” nei Trattati dell’Unione.</p>
      <p sl="sv">Respingiamo con forza questa deriva delle prese di posizione politiche del Parlamento europeo. Occorre chiarire una volta per tutte che la politica forestale è un settore nel quale le decisioni si devono prendere su base puramente nazionale. Non possiamo votare a favore di una relazione che contiene – in maniera più o meno dissimulata – un programma mirante a introdurre una politica forestale a livello di Unione europea, da gestire con fondi prelevati dal bilancio dell’Unione.</p>
    </intervention>
    <intervention id="4-159" speaker_id="966" name="Jean-Claude Martinez" is_mep="True" mode="written">
      <p sl="fr">E’ giunto il momento di dotarsi di una strategia forestale. Soprattutto in una Francia che, nel ventunesimo secolo, aveva saputo creare nelle Lande una delle zone forestali più belle d’Europa, e che ora non è capace di gestire le proprie foreste dal punto di vista commerciale.</p>
      <p sl="fr">In Portogallo, in Francia, in Spagna le nostre foreste sono distrutte dagli incendi; per il legname industriale o per le fibre per la carta dipendiamo dall’Indonesia e dal Brasile; contemporaneamente, versiamo calde lacrime sulla deforestazione e le catastrofi climatiche e biologiche che ne derivano: tutto questo dimostra l’estrema necessità di una reazione politica globale. Occorre trovare la volontà di creare in Europa – e particolarmente in Francia – una grande filiera del legname; ma ciò implica una fiscalità intelligente, investimenti agevolati, la formazione di figure professionali non penalizzate, una visione politica di ampio respiro.</p>
    </intervention>
    <intervention id="4-160" speaker_id="4308" is_mep="True" mode="spoken" role="Presidente">
      <p sl="unknown">Con questo si concludono le dichiarazioni di voto.</p>
    </intervention>
  </section>
  <section id="creitem16" title="8. Correzioni di voto: vedasi processo verbale"/>
  <section id="creitem17" title="9. Statistiche sulla struttura e l’attività delle consociate estere (discussione)">
    <intervention id="4-163" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la discussione sulla relazione (A6-0332/2005), presentata dall’onorevole Enrico Letta a nome della commissione per i problemi economici e monetari, sulla proposta di regolamento del Parlamento europeo e del Consiglio relativo alle statistiche comunitarie sulla struttura e sull’attività delle consociate estere [COM(2005)0088 – C6-0084/2005 2005/0016(COD) ].</p>
    </intervention>
    <intervention id="4-164" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . Signor Presidente, onorevoli deputati, vorrei ringraziare innanzi tutto il relatore, onorevole Letta, e tutti i membri della commissione per i problemi economici e monetari per l’ottimo lavoro svolto sulla proposta di regolamento concernente questo tipo di statistiche.</p>
      <p sl="es">Desidero ricordare in particolare che il Parlamento ha sottolineato in questa relazione la necessità di rendere i dati in questione disponibili il prima possibile. E’ superfluo ricordarvi che i nostri concorrenti più diretti, gli Stati Uniti e il Giappone, dispongono da oltre vent’anni di informazioni dettagliate sugli investimenti esteri delle proprie aziende; ciò garantisce a questi governi e agli operatori economici un vantaggio significativo su quelli europei per quanto concerne la definizione delle strategie e delle politiche commerciali.</p>
      <p sl="es">La Commissione ritiene pertanto vivamente auspicabile che il Parlamento e il Consiglio trovino un accordo su questa proposta di regolamento in prima lettura, affinché la compilazione di questo tipo di dati possa cominciare già dall’anno in corso. Credo che le due Istituzioni siano molto vicine a un accordo che speriamo essere di prossima conclusione.</p>
      <p sl="es">Come ho già detto, il regolamento mira a colmare una lacuna delle statistiche comunitarie che ci sta penalizzando. Al momento disponiamo soltanto dei dati raccolti su base volontaria da alcuni Stati membri nell’ambito dei propri rilevamenti di dati statistici strutturali o delle statistiche per la bilancia dei pagamenti. Non possiamo calcolare i valori aggregati per l’Unione europea dei venticinque a causa delle diversità nelle metodologie adottate e nel tipo di informazioni raccolte.</p>
      <p sl="es">Non è necessario sottolineare l’importanza del completamento del mercato interno e della Strategia di Lisbona per tutti noi, con i suoi obiettivi di crescita e occupazione in grado di rendere l’Unione europea un polo di attrazione per gli investimenti e l’imprenditorialità. In quest’anno in particolare è evidente l’importanza di difendere gli interessi europei nei negoziati commerciali multilaterali.</p>
      <p sl="es">I dati richiesti ai sensi al presente regolamento sarebbero preziosi alla luce di queste considerazioni. Onorevoli deputati, stiamo parlando dopotutto di un tipo di statistiche indispensabile a promuovere il dinamismo, la vitalità e la competitività delle aziende e degli operatori economici europei.</p>
      <p sl="es">Da questo punto di vista, la Commissione ritiene che gli emendamenti presentati e discussi dai deputati possano contribuire ad accelerare la fase di compilazione delle statistiche e come tali possano costituire un punto di riferimento eccellente per il raggiungimento di un compromesso già in sede di prima lettura.</p>
      <p sl="es">Per questi stessi motivi la Commissione non concorda sugli emendamenti che si riferiscono al ruolo del Parlamento nella fase di attuazione del regolamento poiché, data la natura estremamente tecnica della materia, questo tipo di emendamento fornirebbe uno scarso valore aggiunto, con il solo effetto di impedire quasi certamente il raggiungimento di un accordo con il Consiglio in prima lettura. Mi riferisco nello specifico agli emendamenti nn. 1, 2 e 9 che intendono estendere i procedimenti del cosiddetto processo Lamfalussy utilizzati nella legislazione in materia di servizi finanziari anche alla compilazione delle statistiche.</p>
      <p sl="es">I deputati e in particolare i membri della commissione per i problemi economici e monetari che hanno seguito anche le trattative attinenti alle direttive sui servizi finanziari si trovano in una posizione privilegiata, da cui sono in grado di apprezzare le differenze tra questi due ambiti. Non occorre ricordarvi che esistono diversi livelli di attuazione della legislazione nel quadro dei servizi finanziari ed è superfluo elencare le ragioni, molto diverse da quelle attinenti al caso odierno, che hanno spinto la Commissione a proporre il conferimento di un maggiore potere di controllo al Parlamento per alcuni di questi livelli rispetto a quanto attualmente previsto dalle disposizioni sulla comitatologia.</p>
      <p sl="es">Prima di concludere desidero fare presente due aspetti agli onorevoli deputati, nella speranza che le mie osservazioni vi inducano a rivedere la vostra posizione sugli emendamenti nn. 1, 2 e 9.</p>
      <p sl="es">Primo, dobbiamo tenere presente che le Istituzioni sono già d’accordo a fissare i parametri definitivi per la compilazione delle statistiche tramite la procedura di codecisione, una volta noti i risultati degli studi pilota. Insieme al Consiglio, il Parlamento sarà, perfettamente in grado di svolgere la propria funzione legislativa negli aspetti essenziali che riguardano l’attuazione del regolamento.</p>
      <p sl="es">Secondo, desidero sottolineare che l’attuale Presidenza austriaca ha espresso la propria volontà politica di raggiungere un accordo soddisfacente con il Parlamento per quanto concerne la revisione delle disposizioni di comitatologia. Come ben sapete, si sta profilando la possibilità di un compromesso in questo ambito che risponda meglio alle aspirazioni legittime del Parlamento di svolgere appieno il proprio ruolo di legislatore.</p>
      <p sl="es">In questo contesto, signor Presidente, ribadisco che la Commissione è ovviamente disponibile a mantenere costantemente aggiornato il Parlamento sul lavoro delle diverse commissioni e mi auguro che il voto dei deputati possa condurre a un accordo sul regolamento in prima lettura.</p>
    </intervention>
    <intervention id="4-165" speaker_id="28413" name="Enrico Letta" is_mep="True" mode="spoken" role="relatore">
      <p sl="it">Signor Presidente, onorevoli colleghi, desidero ringraziare la Commissione e il Commissario Almunia per il suo intervento e per il valido lavoro che le due Istituzioni hanno svolto durante la fase preparatoria di questa discussione.</p>
      <p sl="it">Con questa direttiva, che al di là della sua apparente tecnicità è molto importante, desideriamo regolare due tipi di dati sulle consociate estere, vale a dire le statistiche Inward , che riguardano tutte le imprese e tutti i settori che sono sotto il controllo estero, e le statistiche Outward , relative alle aziende all’estero controllate da una società con sede nell’Unione europea.</p>
      <p sl="it">Come ha detto il Commissario Almunia, la Commissione propone di stabilire un quadro di riferimento obbligatorio per la compilazione di statistiche comunitarie sulla struttura e sulle attività delle consociate estere.</p>
      <p sl="it">La proposta della Commissione prevede due modelli differenti per la raccolta di dati Inward e Outward. Il modello per le Inwards FATS è basato sulla regolamentazione delle statistiche strutturali di business , mentre per le Outwards FATS ci si richiama al modello usato per gli investimenti diretti dall’estero nella regolamentazione per le statistiche per la bilancia dei pagamenti. Mentre le Inward sarebbero perlopiù obbligatorie, le disposizioni per le Outward prevedono una fase di sperimentazione volontaria attraverso studi pilota volti a stabilire la fattibilità dei costi della raccolta dei dati.</p>
      <p sl="it">L’elemento di criticità di questa direttiva è dato dal fatto che, come ha appena ricordato il Commissario Almunia, gli Stati Uniti e il Giappone dispongono già da oltre vent’anni di questo tipo di informazioni, a un livello di dettaglio ancora più elevato di quello che la direttiva vuole introdurre.</p>
      <p sl="it">Nella sua proposta la Commissione prevede studi pilota e procedure di comitatologia con periodi di transizione lunghi. Ciò rischia di lasciare ancora per troppo tempo i responsabili politici europei senza dati adeguati, mentre le controparti americane e giapponesi possono disporre già ora, anche sulle Outward , di informazioni migliori sulle strategie e sulle tendenze economiche delle proprie aziende e società transnazionali.</p>
      <p sl="it">Per tutte queste ragioni, noi crediamo che la proposta della Commissione vada supportata, tenendo tuttavia presenti alcune esigenze. In primo luogo, le disposizioni di questa regolamentazione non devono costituire un eccessivo onere burocratico e finanziario per le imprese coinvolte. In secondo luogo, è necessario che i tempi di applicazione della regolamentazione e, conseguentemente, di disponibilità dei dati non siano troppo lunghi, in modo tale da permettere ai policy makers in Europa di essere posti nel più breve tempo possibile nelle medesime condizioni delle loro controparti americane e giapponesi.</p>
      <p sl="it">La procedura di comitatologia, che è stata ampiamente dibattuta all’interno della nostra commissione quale alternativa alla procedura legislativa per l’implementazione delle Outward FATS, deve essere valutata con molta attenzione e nella consapevolezza che l’obiettivo della disponibilità a breve termine di dati omogenei dovrà essere perseguito con ogni sforzo.</p>
      <p sl="it">Infine, la Banca centrale europea e le altre Istituzioni che sono particolarmente interessate alla disponibilità di informazioni statistiche adeguate dovrebbero essere coinvolte nella definizione di standard comuni.</p>
      <p sl="it">La nostra discussione preparatoria al dibattito di oggi ha visto un confronto aperto tra il Parlamento, la Commissione e il Consiglio. Noi abbiamo sempre cercato di arrivare a un compromesso che portasse nel più breve tempo possibile all’approvazione della direttiva in prima lettura. Tuttavia, l’impressione che all’interno del Consiglio non ci fosse la volontà per una conclusione positiva di questo testo in prima lettura ci spinge a valutare le discussioni che si sono tenute sul tema della comitatologia in sede di commissione come una questione che il Parlamento deve tener presente in particolare al momento della votazione degli emendamenti sulla comitatologia.</p>
      <p sl="it">Per tutti questi motivi credo sia utile e importante raccomandare a quest’Aula di esprimere un voto favorevole alla direttiva. Si tratta di un voto importante perché riesce a rendere il nostro sistema europeo sul lato del commercio internazionale più attento ai dati relativi alla competitività. Fin dall’inizio noi abbiamo mirato a un’approvazione in prima lettura di questa direttiva che, al di là della sua apparente tecnicità, ha un contenuto di grande importanza che mi spinge a suggerire a quest’Aula una votazione favorevole nei tempi più rapidi possibili.</p>
    </intervention>
    <intervention id="4-166" speaker_id="729" name="John Purvis" is_mep="True" mode="spoken">
      <p sl="en">a nome del gruppo PPE-DE . – Signor Presidente, desidero ringraziare l’onorevole Letta che ha collaborato alla definizione della nostra posizione in merito a questa relazione.</p>
      <p sl="en">Il nostro gruppo mira essenzialmente a conseguire il rilevamento dei dati statistici con la massima urgenza, completezza e rapidità. Senza tali dati alla mano diventa assai difficile condurre dei negoziati commerciali con cognizione di causa. L’obbligo di compilazione delle statistiche tanto per le FATS di tipo Inward che Outward rimane la soluzione migliore e mi sconcerta che alcuni Stati membri si rifiutino categoricamente di predisporsi a tale tipo di esercizio. Il Consiglio ha previsto una deroga per gli Stati membri che non hanno ancora mai collaudato questa procedura, sicché essi possono limitarsi a fare fronte alle situazioni contemplate all’articolo 6, lettera D. Questa concessione mi pare sufficiente.</p>
      <p sl="en">I rilevamenti di dati relativi alle Inward e Outward FATS devono essere obbligatori, così come deve sussistere l’obbligo di partecipazione agli studi pilota per le importazioni e le esportazioni. Altrimenti tra qualche anno gli Stati membri che non hanno partecipato a tali studi su base volontaria affermeranno di nuovo che essi non sono necessari e continueranno a rifiutarsi di raccogliere i dati.</p>
      <p sl="en">Un altro aspetto che ci interessa è quello della procedura di comitatologia che si profila all’orizzonte. Se la posizione del Parlamento rende inevitabile una seconda lettura, il mio gruppo si adeguerà. Ma insisteremo sulla questione della comitatologia finché il Consiglio non si dimostrerà seriamente intenzionato a dare delle prospettive concrete al Parlamento europeo in questo ambito. Al momento anche solo una dichiarazione rassicurante in tal senso da parte del Consiglio potrebbe essere sufficiente a indurci a rivedere le nostre posizioni.</p>
      <p sl="en">Il mio gruppo voterà a favore della relazione approvata in seno alla commissione per i problemi economici e monetari.</p>
    </intervention>
    <intervention id="4-167" speaker_id="21918" name="Manuel António dos Santos" is_mep="True" mode="spoken">
      <p sl="pt">a nome del gruppo PSE . – Desidero cominciare il mio intervento congratulandomi con l’onorevole Letta per l’eccellente lavoro svolto, culminato nella relazione in discussione. Vorrei ringraziare anche il Commissario Almunia per i chiarimenti puntuali con cui ha contribuito alla discussione e che ci aiuteranno senz’altro a trovare una soluzione tempestiva per la votazione che si terrà nel corso della prossima seduta.</p>
      <p sl="pt">Sono già state spese molte parole sulle caratteristiche e sull’origine di questa discussione, nata dalla proposta di regolamento relativo alle statistiche comunitarie sulla struttura e sulle attività delle consociate estere. Com’è stato detto in questa sede e ribadito dall’onorevole Purvis, queste statistiche forniscono uno strumento vitale ai responsabili politici nazionali e comunitari, in quanto consentono loro di formulare politiche adeguate, e aiutano le aziende a valutare gli sviluppi in atto in un mondo degli affari ormai contraddistinto dalla globalizzazione economica.</p>
      <p sl="pt">Sebbene alcuni dati sulla struttura e sulle attività delle consociate straniere, ossia le statistiche Inward , siano già raccolti volontariamente in pressoché tutti gli Stati membri e rendano potenzialmente fattibile una procedura concertata, lo stesso non si può dire delle statistiche Outward , attualmente compilate solo in pochi Stati membri.</p>
      <p sl="pt">Tali dati sono davvero utili soltanto se messi a disposizione entro tempi brevi da parte di tutti e a condizione che la loro compilazione sia armonizzata; da qui la necessità di stabilire un quadro normativo comune alla prima occasione.</p>
      <p sl="pt">Concordo con il Commissario Almunia sull’importanza di giungere a una soluzione in prima lettura, anche se condivido l’opinione dell’onorevole Purvis, secondo cui non sarebbe una tragedia se ciò non accadesse.</p>
      <p sl="pt">Sebbene sussista un consenso di massima, evidenziato da tutti gli oratori e legato all’urgenza e all’attualità della direttiva stessa, alcuni aspetti sarebbero gestiti meglio tramite la procedura di comitatologia piuttosto che con una procedura di codecisione; in pratica tali aspetti riguardano quello che dovrebbe essere il ruolo del Parlamento in tutte queste procedure, in particolar modo in quelle di natura finanziaria.</p>
      <p sl="pt">E questo deve essere garantito. Mi hanno consolato almeno in parte le osservazioni del Commissario in merito alle prossime modifiche da apportare al processo di comitatologia al fine di tenere conto del ruolo decisionale e di vigilanza che spetta al Parlamento. Mi colpisce che tale ruolo non sia ancora perfettamente garantito. Ribadisco pertanto che non è imperativo addivenire a un accordo in prima lettura, poiché mi sembra più importante ancora costruire una base sana, ragionata e condivisa da cui attuare con efficacia il regolamento in questione.</p>
      <p sl="pt">Il mio gruppo condivide appieno le migliorie suggerite e la necessità di introdurle. Penso che ciò non crei alcuna difficoltà al Consiglio o alla Commissione per quanto concerne gli studi pilota o i periodi di regolamentazione e le scadenze da rispettare per ottenere questo tipo di informazioni.</p>
      <p sl="pt">A mio parere, è fondamentale qualsiasi proposta volta a rendere obbligatori i progetti pilota, a escludere conclusioni obbligatorie dai progetti pilota, a ridurre i periodi di deroga e le scadenze per l’elaborazione di dati definitivi.</p>
      <p sl="pt">Approviamo pertanto le proposte del relatore perché la specificità con cui affrontano questa tematica ne dimostra la validità.</p>
      <p sl="pt">Il mio gruppo è disposto a sfruttare appieno il tempo che ci rimane prima del voto definitivo per raggiungere un accordo nell’ambito di contatti bilaterali, affinché la relazione possa essere approvata in prima lettura. Ripeto comunque che anche se ciò non fosse possibile, questo ritardo non rappresenterebbe un ostacolo insormontabile.</p>
      <p sl="pt">Speriamo anche che il Consiglio, dimostratosi talvolta troppo arroccato sulle proprie posizioni durante questo processo, dia un segnale di maggiore apertura, in sintonia con le parole concilianti e significative del Commissario Almunia.</p>
      <p sl="pt">Concludo ringraziando ancora una volta il relatore. La discussione in seno alla commissione per i problemi economici e monetari è stata estremamente interessante. Il voto unanime con cui è stata approvata la relazione mi dà la certezza che troveremo una soluzione adeguata al problema insieme al Consiglio e alla Commissione.</p>
    </intervention>
    <intervention id="4-168" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . Signor Presidente, vorrei ringraziare il relatore Letta e gli onorevoli Purvis e dos Santos per i loro interventi e lo spirito di collaborazione dimostrato al fine di ottenere ciò che credo noi tutti desideriamo, ossia una trattativa in grado di sfociare nell’approvazione rapida del regolamento per le ragioni su cui noi tutti concordiamo. Disporre di dati che finora non sono stati accessibili ma che i nostri concorrenti utilizzano da tempo è importante per le Istituzioni europee, nei negoziati commerciali multilaterali e in qualsiasi altro tipo di strategia.</p>
      <p sl="es">Per quanto concerne i problemi di comitatologia che abbiamo menzionato, vorrei ribadire quanto ho già detto nel mio precedente intervento. Speriamo che il lavoro della Presidenza austriaca ci consentirà di trovare una risposta soddisfacente per tutti entro questo semestre. Ancora una volta sottolineo che la Commissione è disposta a tenere conto delle difficoltà esistenti fino al raggiungimento di un accordo definitivo, ma vi chiedo anche di non permettere che questi problemi interferiscano con un’approvazione tempestiva del regolamento, possibilmente già in prima lettura.</p>
    </intervention>
    <intervention id="4-169" speaker_id="4308" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà nel corso della prossima parte della seduta.</p>
      <a text="(La seduta, sospesa alle 13.00, riprende alle 15.00)"/>
    </intervention>
  </section>
  <section id="creitem18" title="10. Approvazione del processo verbale della seduta precedente: vedasi processo verbale"/>
  <section id="creitem19" title="11. Comunicazione delle posizioni comuni del Consiglio: vedasi processo verbale"/>
  <section id="creitem20" title="12. Revisione strategica del Fondo monetario internazionale (discussione)">
    <intervention id="4-174" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0022/2006) presentata dall’onorevole Benoît Hamon, a nome della commissione per i problemi economici e monetari, sulla revisione strategica del Fondo monetario internazionale (2005/2121(INI) .</p>
    </intervention>
    <intervention id="4-175" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . Signor Presidente, onorevoli parlamentari, ritengo che la relazione discussa oggi da questo Parlamento, elaborata dall’onorevole Hamon e discussa dai componenti della commissione per i problemi economici e monetari, giunga in un momento estremamente opportuno, in quanto il Fondo monetario internazionale sta ora dibattendo la propria revisione strategica sulla base del documento presentato dal proprio direttore esecutivo.</p>
      <p sl="es">Come ben sapete, né la Commissione né l’Unione europea sono direttamente o formalmente presenti nel Fondo monetario internazionale, sono gli Stati membri a esservi rappresentati. Tuttavia, dobbiamo essere coscienti del fatto che gli Stati membri rappresentati nell’Unione europea e in questa Assemblea detengono insieme oltre il 30 per cento delle azioni del Fondo monetario internazionale.</p>
      <p sl="es">Questo contributo alla discussione, pertanto, mi pare straordinariamente utile per garantire una migliore stabilità economica e finanziaria all’economia globale e includere in questo concetto di stabilità lo sviluppo dei paesi meno avanzati e l’eliminazione della povertà.</p>
      <p sl="es">Al fine di conseguire questi obiettivi, è sicuramente necessario l’aiuto di istituzioni in grado di agire su scala mondiale, come il Fondo monetario internazionale.</p>
      <p sl="es">Il primo aspetto che richiama la nostra attenzione, quando analizziamo il ruolo del Fondo monetario nell’economia globale in questi primi anni del ventunesimo secolo, è la pertinenza e l’attualità degli obiettivi che gli furono affidati al momento della sua fondazione, nel 1944.</p>
      <p sl="es">Tuttavia, se gli obiettivi di promozione della stabilità monetaria internazionale, come agevolare l’espansione degli scambi internazionali, promuovere la stabilità dei cambi e ridurre lo squilibrio nelle bilance dei pagamenti, conservano tutta la loro ragione d’essere, il contesto economico in cui oggi opera il Fondo è radicalmente mutato rispetto a sessant’anni fa</p>
      <p sl="es">Il Fondo, ovviamente, ne prende atto all’interno della sua revisione strategica, dichiarando che la sfida della globalizzazione svolge un ruolo centrale nell’attività affidata a questa istituzione. Il nuovo approccio del Fondo consiste nel considerare le sue missioni fondamentali di monitoraggio e di concessione di crediti nel contesto della globalizzazione.</p>
      <p sl="es">A tal fine, il Fondo tiene conto sia dei rischi che delle opportunità. Nel suo documento strategico, ad esempio, riconosce che la libera circolazione dei capitali consente una più efficiente distribuzione delle risorse, ma allo stesso tempo segnala anche che essa produce una maggiore volatilità e un maggiore rischio di reazioni estreme da parte dei mercati in caso di crisi. Constata inoltre la spinta delle economie emergenti, che stanno contribuendo sensibilmente agli alti livelli di crescita dell’economia mondiale, ma nota anche che la potenza di queste economie emergenti sta rendendo più difficile per i paesi più poveri salire sul treno del commercio e della crescita mondiali.</p>
      <p sl="es">La Commissione condivide la visione della globalizzazione fornita dal Fondo nel suo documento strategico; noi trasmettiamo al Fondo monetario internazionale le nostre opinioni durante i distesi e frequenti contatti che intratteniamo con tale istituzione. In particolare, come sapete, collaboriamo con il Fondo monetario nella definizione delle nostre politiche e nell’adozione delle nostre decisioni in merito all’assistenza macrofinanziaria che la Comunità europea concede ai paesi dei Balcani occidentali o ad alcuni degli Stati dell’ex Unione Sovietica. Tale assistenza, fondata sulle risorse del bilancio comunitario, è sempre legata a una serie di condizioni complementari agli interventi del Fondo in quegli stessi paesi.</p>
      <p sl="es">Nel campo degli aiuti allo sviluppo e dell’eliminazione della povertà, il Fondo monetario, la Banca mondiale e l’Unione europea rappresentano sicuramente i principali attori mondiali e, in questo caso, esiste anche una stretta e fruttuosa collaborazione tra le diverse istituzioni.</p>
      <p sl="es">In un modo o nell’altro, tutti questi aspetti sono presenti nella relazione in esame e la Commissione è lieta di manifestare il proprio accordo con le posizioni espresse dal relatore e sostenute dalla commissione per i problemi economici e monetari.</p>
      <p sl="es">La relazione mette anche in rilievo la necessità di adeguare la distribuzione delle quote e dei diritti di voto nelle istituzioni governative del Fondo, in modo da riflettere in maniera più equilibrata il peso relativo delle economie dei paesi membri. Questo darà più voce ai paesi meno sviluppati e, in particolare, ai paesi africani, la cui attuale quota di rappresentanza e di capitale nel Fondo è bassissima.</p>
      <p sl="es">Come ricorda il Fondo monetario nei suoi documenti, intraprendere questa riforma relativa alla distribuzione delle quote e dei voti è compito dei paesi azionisti e richiede una forte volontà politica. Occorre capire che aumentare la quota di alcuni a spese di altri può apportare benefici a tutti, nel medio e nel lungo periodo, perché permetterà al Fondo di svolgere meglio le proprie funzioni e di raggiungere gli obiettivi prefissati.</p>
      <p sl="es">Da ultimo, signor Presidente, intendo affrontare la questione della rappresentanza esterna della zona euro e dell’Unione europea negli affari economici e monetari. Ringrazio il relatore e tutti gli onorevoli deputati che hanno incluso questo punto nella relazione in esame, anche se devo sottolineare che, come ho già detto, credo, l’anno scorso in questa stessa Aula, la Commissione preferirebbe una formulazione più chiara e diretta dell’obiettivo di una rappresentanza esterna più adeguata della zona euro e dell’Unione europea nel suo insieme, come, per esempio, quella proposta nell’emendamento n. 5, presentato dall’onorevole Purvis.</p>
      <p sl="es">Assieme alla presidenza dell’Eurogruppo, la Commissione ha iniziato a riflettere su quali passi compiere per giungere a una rappresentanza esterna più efficace della zona euro e, in caso, dell’Unione europea. Gradualmente, con volontà e realismo, stiamo cercando di profilare una strategia coerente che ci permetta di arrivare a un miglior coordinamento tra i membri della zona euro al momento di esprimere una posizione comune nelle istituzioni finanziarie internazionali. Nel breve periodo, l’intenzione è quella di individuare alcuni punti dei programmi di tali istituzioni rispetto ai quali si possa conseguire una posizione coordinata degli Stati membri, per esempio, in materia di vigilanza sul bilancio. Nel lungo periodo, l’obiettivo continua a essere quello di ottenere una rappresentanza unica della zona euro nel Fondo, che le consenta di esercitare un’influenza corrispondente al peso economico dell’unione monetaria. A tale scopo si rende indubbiamente necessario il forte sostegno politico degli Stati membri.</p>
      <p sl="es">La Commissione ritiene che il Parlamento possa e debba fornire un importante contributo per realizzare questa aspirazione, pronunciandosi con la maggior chiarezza possibile in questa direzione.</p>
      <p sl="es">Concludo, signor Presidente, dichiarando che la Commissione è disposta a studiare il modo in cui il Parlamento può partecipare alla formulazione delle posizioni che i rappresentanti della zona euro o dell’Unione europea sono chiamati a esprimere nelle istituzioni e negli enti finanziari internazionali. Occorre certamente studiare la questione, in quanto non è di facile soluzione; tuttavia, posso assicurare a tutti gli onorevoli deputati la piena disponibilità, mia e della Commissione, ad approfondire la questione quando lo ritengano opportuno.</p>
    </intervention>
    <intervention id="4-176" speaker_id="28159" name="Benoît Hamon" is_mep="True" mode="spoken" role="relatore">
      <p sl="fr">Signor Presidente, ringrazio il Commissario Almunia per aver accolto con favore la mia relazione, che è anche quella della commissione per i problemi economici e monetari.</p>
      <p sl="fr">Permettetemi di sottolineare un fatto che merita di essere segnalato: il voto unanime della commissione per i problemi economici e monetari a favore di questa relazione. Vorrei ringraziare anche la commissione per lo sviluppo e la commissione per il commercio internazionale per il suo operato e in particolare per quello dei suoi relatori, gli onorevoli Wijkman e Bourlanges, che hanno contribuito al miglioramento di questa relazione, presentata in un momento in cui il Fondo monetario internazionale sta riflettendo sulla propria strategia e sul modo di valutare l’evoluzione della propria missione, l’impatto delle proprie politiche nonché il proprio funzionamento.</p>
      <p sl="fr">Vorrei tornare allo spirito con cui hanno lavorato i relatori ombra e tutta la commissione, per fare sì che la relazione del nostro Parlamento possa dare un utile contributo alla revisione strategica del Fondo monetario internazionale tenendo contemporaneamente conto delle grandi sfide che tale istituzione è chiamata ad affrontare: in primo luogo la questione della sua governance , quindi la questione della sua dottrina economica e dell’impatto delle sue scelte sugli Obiettivi del Millennio e, infine, più genericamente, il modo in cui, oggi, tramite il suo ruolo di monitoraggio e di prevenzione delle crisi, resta il garante della stabilità macroeconomica e finanziaria globale.</p>
      <p sl="fr">Sul tema della governance , permettetemi di ricordare che gli Stati membri sono oggi suddivisi in nove circoscrizioni, il che significa che oggi l’Unione europea, se di Unione si può parlare in questo contesto, non ha una rappresentanza unica. Quindi, è tramite queste nove, frammentate circoscrizioni che l’Unione europea si esprime. Si constata inoltre, e questo è un punto che la relazione evidenzia, che il coordinamento tra gli Stati membri in seno al Fondo monetario internazionale è scarso o nullo. E’ per questo che la relazione sostiene, da un lato, l’esigenza di un maggiore coordinamento dei seggi europei e, dall’altro, di un progresso graduale verso una rappresentanza dell’Unione europea nel suo complesso in seno al Fondo monetario internazionale, con la prospettiva, naturalmente, di un seggio unico, passando per la tappa intermedia di un seggio unico per la zona euro.</p>
      <p sl="fr">Oggi, la relazione non affronta nello specifico la questione del seggio unico, ma fissa l’obiettivo di garantire che l’Unione europea sia rappresentata e voti come un blocco unico in seno al Fondo monetario internazionale, il che mi pare una tappa assolutamente fondamentale. Per quale ragione? Perché darebbe all’Unione europea la minoranza di blocco di cui oggi non dispone, ovvero il 15 per cento dei diritti di voto in seno al Fondo monetario internazionale. Gli Stati Uniti sono al momento i soli a disporre di questa minoranza di blocco, e conosciamo l’impatto che essa può avere sulle grandi scelte politiche e strategiche adottate dal Fondo monetario internazionale. Si tratta di un elemento chiave fondamentale.</p>
      <p sl="fr">Aggiungo che tali mutamenti nella rappresentanza dell’Unione europea potrebbero anche permettere di risolvere la questione della distribuzione dei diritti di voto e quindi del peso delle economie emergenti e dei paesi in via di sviluppo in seno all’organo direttivo del Fondo monetario internazionale. Pensiamo in effetti che la rappresentanza dei paesi emergenti debba essere più proporzionale al loro peso economico. E’ altresì necessario che i paesi con le popolazioni più numerose e le economie più deboli, ovvero quelli in via di sviluppo, abbiano diritti di voto molto superiori a quelli di cui dispongono oggi, per la semplice ragione che tali paesi sono i “beneficiari” delle politiche del Fondo monetario internazionale. Per questo motivo, la relazione si pronuncia a favore di un aumento dell’assegnazione dei diritti di voto fondamentali: questa è comunque una delle possibilità da esplorare nell’immediato futuro.</p>
      <p sl="fr">Il secondo punto su cui insistiamo è legato alla questione della legittimità degli interventi del Fondo monetario internazionale, soprattutto alla luce del crescente ampliamento dell’ambito di attuazione degli interventi. Noi sosteniamo una maggiore trasparenza del Fondo monetario internazionale e del suo funzionamento. Penso in particolare all’assunzione di esperti e alla necessità di diversificare il loro profilo affinché adeguino più facilmente le proprie raccomandazioni alla varietà delle situazioni incontrate.</p>
      <p sl="fr">L’ultimo punto, non meno spinoso dei precedenti, riguarda il modo in cui possiamo valutare le politiche di aggiustamento strutturale e le raccomandazioni del Fondo monetario internazionale da molti anni a questa parte. Il Fondo oggi è oggetto di molte critiche per l’attuazione di alcune delle sue raccomandazioni, per la sua dottrina macroeconomica e per la sua applicazione troppo rigida del consenso di Washington. E’ questo che ci ha portato a chiedere al Fondo di mostrare un po’ più di flessibilità e di cercare il modo migliore per indurre gli enti locali e i paesi interessati ad attuare strategie di riduzione della povertà. Questa ci sembra una tappa fondamentale.</p>
      <p sl="fr">Abbiamo affermato anche che alcuni interventi del Fondo non sono stati privi di pecche, se si guarda ai risultati raggiunti, ai costi sociali dei piani di aggiustamento strutturale, oppure alla diffusione o perfino al riemergere delle crisi. Abbiamo sottolineato questi punti per convincere il Fondo a modificare alcune delle sue scelte nel quadro della propria revisione strategica.</p>
      <p sl="fr">Aggiungo, e vorrei insistere su questo punto, che non dobbiamo finire per ritrovarci, in materia di governance mondiale, di fronte a una specie di gerarchia implicita di norme che tenti di porre al di sopra di tutto le raccomandazioni del Fondo, con il pretesto che esse non attengono più soltanto alla stabilità macroeconomica e alle politiche di crescita, ma anche alle politiche del mercato del lavoro, al finanziamento dei programmi sociali, dell’istruzione e della sanità. Non ci dobbiamo ritrovare con questa gerarchia di norme che collocano le raccomandazioni del Fondo al di sopra di tutte le organizzazioni internazionali, al punto da creare pesanti contraddizioni tra le raccomandazioni del Fondo e quelle degli accordi internazionali dell’Organizzazione mondiale del lavoro o dell’Organizzazione mondiale della sanità.</p>
      <p sl="fr">In conclusione, auspichiamo che il Parlamento europeo si senta maggiormente coinvolto, soprattutto con la prospettiva di una rappresentanza unica per l’Unione europea, tramite gli amministratori dell’Unione europea in seno al Fondo monetario internazionale. Speriamo che, così come il Fondo intrattiene regolari relazioni con il Congresso americano, le intrattenga anche con il Parlamento europeo e che sia parimenti responsabile delle proprie azioni dinanzi ai rappresentanti del popolo europeo.</p>
    </intervention>
    <intervention id="4-177" speaker_id="1026" name="Jean-Louis Bourlanges" is_mep="True" mode="spoken">
      <p sl="fr">relatore per parere della commissione per il commercio internazionale. – Signor Presidente, la commissione per il commercio internazionale ha presentato un parere che si avvicina molto all’eccellente relazione dell’onorevole Hamon, e credo che le opinioni espresse nei due documenti siano veramente convergenti e i timori molto simili.</p>
      <p sl="fr">Noi abbiamo essenzialmente tre preoccupazioni. Anzitutto, come il relatore, anche noi aspiriamo a un migliore coordinamento di tutte le politiche di sviluppo. Abbiamo segnalato una palese contraddizione: l’FMI fa parte di un insieme più grande, con un compito specifico, ma, allo stesso tempo, è molto più di questo, perché in quanto prestatore di ultima istanza, esso gode, come l’onorevole Hamon ha appena ricordato, di una sorta di preminenza di fatto non priva di problemi, il che crea la necessità di un maggior coordinamento con le altre organizzazioni internazionali, nella fattispecie l’OMC, l’Organizzazione mondiale del lavoro e l’OMS. Occorre riflettere attentamente su queste modalità di coordinamento.</p>
      <p sl="fr">In secondo luogo, dobbiamo occuparci di una ridistribuzione dei poteri. Non vogliamo cedere a un’eccessiva febbre demografica che ci taglierebbe fuori dalla realtà economica mondiale, ma riteniamo che nella fase attuale, le economie emergenti non siano adeguatamente rappresentate e che occorra ridistribuire il potere a loro vantaggio.</p>
      <p sl="fr">Infine, come il relatore, vorremmo vedere l’Europa parlare con una sola voce e agire di concerto. E’ veramente desolante vedere che l’Europa, che, fra tutti i suoi Stati membri, detiene praticamente il doppio dei voti degli Stati Uniti conti così poco nell’ambito dell’organizzazione. Possiamo compiere da subito i primi passi in direzione del seggio unico? Probabilmente no, ma occorre procedere verso modelli informali simili a patti d’azionariato, cominciando dalla zona euro, con l’obiettivo di far poi parlare con una voce sola l’Unione europea nel suo complesso. Queste sono le nostre preoccupazioni e non credo che contraddicano quelle dell’onorevole Hamon.</p>
    </intervention>
    <intervention id="4-178" speaker_id="729" name="John Purvis" is_mep="True" mode="spoken">
      <p sl="en">a nome del gruppo PPE-DE. – Signor Presidente, vorrei anzitutto ringraziare l’onorevole Hamon per il modo piacevole in cui abbiamo lavorato assieme su questa relazione. E’ stato un esempio interessante e, spero, produttivo di collaborazione tra i nostri rispettivi gruppi.</p>
      <p sl="en">Il gruppo PPE-DE vede con favore la revisione del Fondo monetario internazionale sulle proprie attività e sulla propria direzione futura. Il Fondo svolge da oltre 60 anni un importante ruolo nell’economia mondiale e desideriamo che continui a svolgerlo, ma per farlo deve tornare a concentrarsi sul suo compito principale, ossia quello di promuovere la stabilità finanziaria e sostenere i paesi che incontrano difficoltà a livello di bilancia dei pagamenti. Esso svolge un ruolo fondamentale nella supervisione del sistema monetario mondiale e aiuta a prevenire e a gestire le crisi. Occorre intensificare il suo ruolo di supervisione affinché si concentri sulla riduzione dell’instabilità finanziaria mondiale e sui suoi compiti di consulenza ai singoli paesi in tema di stabilità finanziaria, crescita economica, tassi di cambio e accumulo di riserve perché questi sono prerequisiti essenziali perché i paesi evitino e superino le difficoltà e le trappole della povertà.</p>
      <p sl="en">Il Fondo è stato criticato per le condizioni a cui concede prestiti a paesi in ristrettezze economiche. Condivido le preoccupazioni di chi pensa che tali condizioni siano state a volte troppo rigide ma, in qualità di prestatore responsabile e depositario di fondi, l’FMI deve essere in grado di imporre le proprie condizioni quando presta denaro. I requisiti che esso richiede hanno lo scopo di migliorare la situazione economica di un paese aprendo i mercati e promuovendo politiche economiche ragionevoli, una sana gestione pubblica e finanziaria. Spesso, infatti, il Fondo rappresenta un utile capro espiatorio per i governi che sono costretti a far approvare riforme impopolari.</p>
      <p sl="en">Per quanto concerne il ruolo dell’Europa nell’FMI, come l’onorevole Hamon ha osservato, l’UE attualmente è suddivisa in nove circoscrizioni (pensavo fossero dieci ma forse ha ragione a contarne nove) ed è priva di qualunque sembianza di posizione compatta nella definizione della politica del Fondo monetario internazionale. Pertanto, una prima priorità dovrebbe essere quella di un migliore coordinamento. Trovarsi in circoscrizioni diverse ha i suoi vantaggi, non da ultimo quello di avere maggiore potere di voto di qualunque altra parte del mondo e di poter meglio influire sui paesi extracomunitari all’interno di queste circoscrizioni, ma questo conta poco se i nostri Stati membri sono disorganizzati. Un seggio unico per l’Unione europea non è un obiettivo realistico ora come ora, anche se rappresenta un’aspirazione a lungo termine, ma si potrebbero subito ottenere risultati migliori coordinando meglio le posizioni degli Stati membri.</p>
      <p sl="en">Il mio gruppo presenterà alcuni emendamenti e alcune votazioni per parti separate per contribuire a migliorare la relazione dell’onorevole Hamon che, nel complesso, speriamo di appoggiare.</p>
    </intervention>
    <intervention id="4-179" speaker_id="4483" name="Ieke van den Burg" is_mep="True" mode="spoken">
      <p sl="en">a nome del gruppo PSE. – Signor Presidente, desidero ringraziare il relatore e gli altri gruppi per la loro collaborazione in commissione. Spero che la decisione di rinviare la votazione su questa relazione rappresenterà un’opportunità per valutare quali emendamenti, fra quelli presentati, migliorano la relazione e quali hanno l’effetto opposto. Forse, nel frattempo, riusciremo a trovare qualche compromesso.</p>
      <p sl="en">Convengo inoltre sul fatto che questo dibattito e questa relazione giungono al momento giusto, data l’attuale revisione strategica del Fondo monetario internazionale e il fatto che il Comitato economico e finanziario ha prodotto un documento che sarà discusso al Consiglio ECOFIN. Anche per noi, il ruolo dell’FMI ha un significato centrale per il rafforzamento della stabilità e della solidità del sistema finanziario internazionale, tuttavia vorremmo anche che venisse dato maggiore rilievo e attenzione agli aspetti inerenti alle politiche sociali e pubbliche, ed è per questo che il mio gruppo ha presentato nuovamente alcuni emendamenti precedenti.</p>
      <p sl="en">Sulla questione delle circoscrizioni e del seggio unico, avete entrambi accennato a come potremmo rafforzare la voce dell’Europa di fronte alle altri parti del mondo. Il relatore conosce le mie osservazioni in questa discussione circa la situazione di Paesi Bassi, in particolare, e Belgio, i quali si trovano in una circoscrizione più grande e sono soggetti a effetti di questo tipo. Tuttavia, credo che potremmo cercare di arrivare a una buona formulazione sul rafforzamento della voce europea e di quella dei paesi meno sviluppati, in particolare nella struttura.</p>
      <p sl="en">L’altro emendamento su cui vorremmo richiamare l’attenzione è quello relativo alla trasparenza e al dialogo con le ONG. In questo campo, il Fondo potrebbe imparare da molte altre istituzioni internazionali, compresa la nostra Banca europea per gli investimenti, a migliorare il dialogo con le ONG, e la consultazione delle stesse nel loro lavoro. Potrebbe essere importante sottolineare questo tema, oltre a quello della responsabilità dei rappresentanti UE in seno al Fondo monetario internazionale. Crediamo che il Parlamento europeo possa avere un ruolo in tale ambito a seguito di questo dibattito e speriamo di riuscire a concordare metodi e strutture, come l’apposito gruppo di lavoro proposto nei nostri emendamenti, per far sì che questa discussione dia i suoi frutti.</p>
    </intervention>
    <intervention id="4-180" speaker_id="28585" name="Diamanto Manolakou" is_mep="True" mode="spoken">
      <p sl="el">a nome del gruppo GUE/NGL . – Signor Presidente, il moltiplicarsi delle crisi finanziarie, l’aumento del numero dei paesi poveri e la crescita esponenziale del debito dimostrano che il Fondo monetario internazionale è il principale strumento di promozione degli interessi imperialistici. Si tratta di un’organizzazione internazionale al servizio del capitale, che lo impiega per imporre le sue scelte sulle popolazioni dei paesi che necessitano di prestiti, con il solo pretesto della stabilità valutaria e di uno sviluppo equilibrato.</p>
      <p sl="el">L’FMI pratica il ricatto politico contro i paesi che necessitano dei suoi prestiti, imponendo ignobili condizioni su tutte le politiche pubbliche e il taglio della spesa pubblica, in particolare nel campo dell’istruzione, della sanità, della previdenza sociale e in ogni settore che influisce sul pareggio del bilancio. La politica di severa austerità e le inaccettabili condizioni sociali imposte ai paesi che si rivolgono a esso sono concepite per proteggere i prestatori e salvaguardare i loro capitali, i loro privilegi e i loro utili. Il Fondo si distingue per il suo disprezzo per le conseguenze sociali e le sue riunioni sono contrassegnate da proteste generali e manifestazioni di massa.</p>
      <p sl="el">Tuttavia, non sono le proteste che lo stanno convincendo a intraprendere una revisione strategica. Al contrario, il Fondo adotterà un approccio ancora più aggressivo nei confronti degli interessi dei lavoratori a seguito di una revisione che ne adeguerà la struttura, l’amministrazione e l’azione, oltre che i settori di intervento diretto e indiretto nella nuova realtà emersa dal rovesciamento dei regimi socialisti e dai mutati equilibri tra i centri imperialisti e i nuovi obiettivi dell’imperialismo. Tutto questo ingenererà uno sfruttamento ancora maggiore dei lavoratori e delle risorse portatrici di ricchezza, naturalmente sotto l’egida delle Nazioni Unite.</p>
      <p sl="el">L’Unione europea, o in altre parole il capitale euro-unificante, sta cercando di partecipare in modo congiunto e coordinato al Fondo monetario internazionale per aumentare la propria parte di influenza e di profitto, non per cambiare politica, visto che promuove una politica simile tramite ristrutturazioni capitalistiche e la strategia di Lisbona e mercificando i bisogni fondamentali della gente comune.</p>
      <p sl="el">Gli emendamenti amministrativi proposti non sono nient’altro che un trucco per tentare di nascondere la verità. Soltanto la lotta dei popoli contro l’imperialismo e le sue istituzioni e contro le scelte del capitale può produrre mutamenti basati su relazioni paritarie e su vantaggi reciproci finalizzati a ottenere uno sviluppo che garantisca il benessere della gente comune.</p>
    </intervention>
    <intervention id="4-181" speaker_id="4525" name="Nigel Farage" is_mep="True" mode="spoken">
      <p sl="en">a nome del gruppo IND/DEM . – Signor Presidente, questo dibattito va dritto al cuore della funzione dell’Unione europea.</p>
      <p sl="en">Nel Regno Unito, e sicuramente in molti altri paesi, l’argomentazione cui si ricorreva all’inizio della nostra adesione e cui si continua ricorrere è che facciamo parte dell’UE per poter esercitare una maggiore influenza nel mondo parlando con una voce sola. Bene, guardo all’OMC, guardo ai negoziati commerciali in cui ormai nessuno Stato può parlare singolarmente a proprio nome. Cosa vedo? Vedo un Vertice di Hong Kong fallito a dicembre, nonostante la generosa offerta avanzata dagli americani, e vedo una situazione in cui sicuramente la terza nazione più importante del globo in ambito commerciale avrebbe potuto ottenere migliori risultati da sola.</p>
      <p sl="en">Questa proposta di un seggio unico per l’Europa certamente non piacerà alla Regno Unito, alla Danimarca o alla Svezia. Noi non abbiamo nemmeno aderito all’euro. Per quanto riguarda il Regno Unito, il 1976, anno in cui ci presentammo all’FMI umili e sottomessi, è un vago e confuso ricordo. Un unico seggio in seno all’FMI non è una questione di logica economica, ma di natura puramente politica. Si tratta semplicemente di trasformare l’Unione europea in un superstato internazionale. Come abbiamo sentito in uno o due dei precedenti interventi, si tratta di formare un blocco da opporre all’America. Si sta applicando la stessa logica anche altrove a proposito del Consiglio di sicurezza delle Nazioni Unite. Mi chiedo, considerando ad esempio il Regno Unito, la Francia, la Germania o qualunque altro paese, esercitiamo una maggiore influenza nel mondo in 25, parlando con una voce sola? Oppure la nostra influenza è maggiore se siamo in grado di avanzare le nostre opinioni e di parlare a nome del nostro popolo? Io la risposta la conosco, ma sospetto che la maggioranza dei deputati di questa Assemblea no.</p>
    </intervention>
    <intervention id="4-182" speaker_id="28195" name="Peter Baco" is_mep="True" mode="spoken">
      <p sl="sk">Più di cinque anni fa, le autorità finanziarie, tra cui il finanziere George Soros, già lanciavano ammonimenti e invitavano i governi del mondo ad adottare provvedimenti volti a conferire stabilità e trasparenza ai mercati finanziari.</p>
      <p sl="sk">La risoluzione proposta dal Parlamento europeo sulla strategia da seguire per la revisione del Fondo monetario internazionale è pertanto corretta nell’evidenziare il ruolo di questa istituzione internazionale quale garante della stabilità finanziaria. Il progetto di risoluzione evidenzia anche, giustamente, che questa funzione non è stata pienamente attuata, causa la mancanza di una supervisione mondiale trasparente sul processo di standardizzazione nell’ambito dei mercati finanziari. La piena attuazione di questa funzione da parte dell’FMI avrebbe certamente un positivo impatto sulla stabilità dei mercati finanziari.</p>
      <p sl="sk">Le crescenti pressioni nei mercati finanziari derivano anche dal costante aumento nel volume degli scambi di strumenti derivativi, dove gli Stati Uniti d’America svolgono un ruolo predominante. Il volume di tali scambi è da tempo di gran lunga superiore al volume dei trasferimenti di denaro tangibile. L’andamento in questo settore può pertanto divenire una bomba ad orologeria per le borse mondiali e per l’intera economia mondiale, e credo che la nostra relazione dovrebbe dare decisamente maggior risalto a questo punto. Per questo motivo appoggerò la risoluzione proposta dal relatore, l’onorevole Hamon. Vorrei anche esprimere la mia gratitudine per il suo operato.</p>
    </intervention>
    <intervention id="4-183" speaker_id="28385" name="Cristóbal Montoro Romero" is_mep="True" mode="spoken">
      <p sl="es">Signor Presidente, signor Commissario, in primo luogo, questa relazione giunge al momento opportuno, poiché il Fondo monetario internazionale e altri organismi multilaterali ci accompagnano da alcuni anni ormai, svolgendo il compito di disciplinare le condizioni dell’economia mondiale.</p>
      <p sl="es">Penso che si tratti di una storia di successo. Un successo relativo, come tutti i successi, ma comunque un successo, onorevoli colleghi, anche rispetto al funzionamento dell’FMI, che oggi ha superato il tipo di crisi mondiali che abbiamo conosciuto nella storia dei paesi sviluppati e in via di sviluppo.</p>
      <p sl="es">L’accento posto dal Fondo monetario internazionale sulla stabilità macroeconomica è fondamentale per promuovere le pari opportunità per tutti nell’ambito dello sviluppo economico. Oggi riteniamo fondamentale che lo sviluppo economico sia fondato su una solida bilancia dei pagamenti, sul controllo dell’inflazione e sul pareggio del bilancio nei paesi in via di sviluppo. Uno stato florido delle finanze pubbliche è fondamentale per creare un clima di fiducia e, in ultima istanza, per consentire a uno Stato di progredire e sviluppare livelli di benessere più elevati e, a sua volta, di promuovere la crescita economica. Da quel punto di vista, la nostra relazione deve porre un forte accento sulla stabilità.</p>
      <p sl="es">Rispetto alla presenza dell’Unione europea, non dobbiamo dimenticare i problemi che siamo chiamati ad affrontare nell’ambito dell’Unione in termini di coordinamento e, pertanto, benché nel medio e lungo periodo dobbiamo progredire fino a parlare con una voce sola nell’ambito del Fondo monetario e delle altre organizzazioni multilaterali che disciplinano l’economia mondiale, dobbiamo agire con prudenza e discrezione, come ha sottolineato l’onorevole Purvis, tenendo presente che, al momento, procediamo in un ambito in cui i nostri diversi paesi sono rappresentati in categorie diverse.</p>
      <p sl="es">Inoltre, è importante per noi, come nel caso della Spagna, sostenere gran parte dell’America centrale e dell’America latina, al fine di tenere in maggior conto lo sviluppo economico di una regione fondamentale come quella e garantire un equilibrio allo sviluppo mondiale, oltre ad assicurare sviluppo e pari opportunità ai paesi latinoamericani.</p>
      <p sl="es">La relazione in esame, quindi, rappresenta una possibilità per il Parlamento di esprimere la propria opinione e, da questo punto di vista, spero anche che riusciremo a ottenere il maggior consenso possibile. Auspico inoltre che questa relazione dia un contributo positivo alla definizione del ruolo che le organizzazioni multilaterali sono chiamate ad assumere nelle moderne economie.</p>
    </intervention>
    <intervention id="4-184" speaker_id="21918" name="Manuel António dos Santos" is_mep="True" mode="spoken">
      <p sl="pt">Signor Presidente, signor Commissario, onorevoli colleghi, vorrei porre una serie di domande in merito a questa relazione. Molte di queste, tuttavia, sono già state trattate, perciò mi limiterò a un paio di esse.</p>
      <p sl="pt">Vorrei ricordare che il 12 aprile 2005 quest’Assemblea ha adottato un’importante risoluzione che definisce il ruolo dell’Unione europea nella realizzazione degli Obiettivi di sviluppo del Millennio. Questo impegno dell’UE a estirpare la povertà è stato ripetuto in innumerevoli occasioni, il che, oltre ad essere prova di coerenza, conferisce forza e contenuto a politiche specifiche volte a favorire lo sviluppo mondiale.</p>
      <p sl="pt">Ora, è anche in questo quadro che dobbiamo analizzare la relazione di iniziativa dell’onorevole Hamon, che è notevole per le informazioni che fornisce e per le soluzioni che traccia in vista della fondamentale riforma strategica del Fondo monetario internazionale.</p>
      <p sl="pt">Le preoccupazioni e gli impegni della comunità internazionale rispetto agli Obiettivi di sviluppo devono essere imputabili, almeno a livello di strumenti, anche all’FMI e il pieno sfruttamento delle sue potenzialità in vista di quegli obiettivi esige una profonda trasformazione dell’azione del Fondo nei confronti dei paesi debitori.</p>
      <p sl="pt">Quali che siano i giudizi che formuliamo sul Fondo monetario internazionale dalla sua nascita, nel 1944, è indubbio che quest’istituzione sta attraversando oggi una crisi di legittimità, sia rispetto alla natura e alla portata delle sue raccomandazioni e alle politiche di aggiustamento strutturale, sia riguardo alla ripartizione dei diritti di voto e alla rappresentanza marginale dei paesi emergenti e in via di sviluppo.</p>
      <p sl="pt">Ciò mi porta alla seconda questione, quella della dimensione europea. Nutro grandi speranze in merito. Benché riconosca le difficoltà già illustrate di impostare subito una rappresentanza e un seggio unici, sono chiaramente favorevole a tale prospettiva. Tuttavia questo è un problema politico che mi è stato riferito in tono critico da un deputato intervenuto prima di me. Si tratta effettivamente di una questione di scelta ed è un problema politico interno all’Unione europea stessa.</p>
      <p sl="pt">E’ l’Unione europea che deve creare, fin dall’inizio, condizioni di conciliazione e di coordinamento per meritare questa rappresentanza unica in seno al Fondo monetario internazionale.</p>
      <p sl="pt">Una cosa è certa: una sola voce coerente e forte da parte dell’Europa in seno all’FMI è un requisito indispensabile per un vera politica di cooperazione.</p>
      <p sl="pt">Questo è il sunto del messaggio dell’onorevole Hamon e io lo appoggio pienamente.</p>
    </intervention>
    <intervention id="4-185" speaker_id="2268" name="Jonas Sjöstedt" is_mep="True" mode="spoken">
      <p sl="sv">Signor Presidente, vorrei in primo luogo ringraziare il relatore per la sua relazione, che nel complesso è costruttiva. Condivido la maggior parte delle opinioni ivi espresse. La relazione contiene una critica, misurata, ma nondimeno chiara, nei confronti del programma strutturale del Fondo monetario internazionale e delle condizioni imposte ai paesi beneficiari. Tale critica è di importanza cruciale perché questa politica ha, in effetti, aggravato la povertà e peggiorato i problemi sociali in molti paesi. Pertanto è essenziale che le tematiche evidenziate dalla relazione, ovvero la lotta alla povertà e l’esigenza di raggiungere gli Obiettivi del Millennio, siano inserite come obiettivi predominanti della politica del Fondo. In prospettiva, questo tipo di istituzione dovrebbe senza dubbio entrare a far parte del sistema delle Nazioni Unite e di una politica di sviluppo coerente.</p>
      <p sl="sv">Anch’io mi associo nel criticare uno scarso livello di democraticità all’interno dell’FMI. Un fattore cruciale in questo settore è conferire ai paesi in via di sviluppo maggiore potere, e, ciò che forse è più importante, è la loro esigenza di ottenere un numero più equo di voti durante i processi decisionali. Democratizzazione, tuttavia, deve significare anche che un rappresentante di un paese in via di sviluppo possa essere nominato Amministratore delegato. Questa carica non dovrebbe andare automaticamente a un esponente di uno dei paesi più ricchi. Anche il controllo democratico all’interno dell’UE deve aumentare, ma dovrebbe essere esercitato dai parlamenti nazionali. Non penso che sarebbe giusto trasferire il potere sulla politica dell’FMI alle Istituzioni dell’Unione europea, e pertanto mi oppongo all’emendamento n. 5. Penso che la politica nell’ambito dell’Organizzazione mondiale del commercio sia un esempio eclatante di carenza di controllo democratico sulla politica comunitaria.</p>
      <p sl="sv">Da molti anni prevale la tendenza a conferire una fiducia indebita alla deregulation e alla libera speculazione valutaria. La maggior parte dei movimenti valutari è di natura sostanzialmente speculativa. Per ottenere la stabilità macroeconomica, è necessario tutelarsi da queste tendenze, sia a livello nazionale che internazionale.</p>
      <p sl="sv">Abbiamo presentato un nostro emendamento che, suppongo, si unisce alle richieste di maggiore democrazia in seno al Fondo monetario e che mira ad aumentare i controlli; speriamo che venga adottato. Voteremo contro la proposta avanzata dal gruppo del Partito popolare europeo (Democratici cristiani) e dai Democratici europei, ma a favore della maggior parte delle proposte presentate dal gruppo socialista al Parlamento europeo.</p>
    </intervention>
    <intervention id="4-186" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, di solito a quest’Assemblea non piace parlar chiaro. Tendiamo a preferire eufemismi e sottigliezze diplomatiche, ma oggi mi arrischierò a dire le cose come stanno. La relazione in esame rappresenta fondamentalmente un’aspra critica al Fondo monetario internazionale.</p>
      <p sl="pl">Oggi, il Parlamento europeo ha la possibilità di dire ciò che i critici del Fondo dicono da anni. La relazione fa bene a evidenziare il fatto che, cito, “le politiche di stabilizzazione attuate dall’FMI non sempre hanno conseguito gli obiettivi preventivati e che una stabilizzazione troppo drastica delle economie è suscettibile di provocare adeguamenti sociali indesiderati”. Concordiamo anche sul fatto che, cito, “la loro verifica deve essere oggetto di un controllo democratico trasparente”.</p>
      <p sl="pl">Il Fondo talvolta agisce come se si trovasse in mezzo alla giungla, benché si tratti di una giungla di cui esso stesso ha creato le regole.</p>
      <p sl="pl">Il numero delle condizioni che i paesi poveri devono soddisfare per poter accedere agli aiuti aumenta di anno in anno. Un esempio è rappresentato dall’assurda situazione in cui si trovano i paesi dell’Africa subsahariana, i quali devono soddisfare una media di 114 condizioni per ottenere l’accesso ai prestiti.</p>
      <p sl="pl">Il relatore ha giustamente posto l’accento sull’esigenza di creare nuovi strumenti finanziari. Il Fondo ha troppe priorità nell’ambito della riduzione del debito dei paesi più poveri. L’FMI deve ritornare al suo ruolo originario. Il suo principale scopo era la stabilità mondiale dei tassi di cambio, e dovrebbe esserlo ancora oggi, come ricordato poco fa da uno degli oratori che mi ha preceduto.</p>
      <p sl="pl">Nella sua relazione, l’onorevole Hamon dichiara giustamente che l’ampliamento dei compiti del Fondo non è stato accompagnato da una sostanziale riforma della gestione dello stesso, abbiamo perciò il diritto di chiedere di aumentarne la legittimità.</p>
      <p sl="pl">Il relatore sottolinea, giustamente, che il Fondo, e cito, “talvolta non è riuscito ad evitare che le crisi si diffondano e diventino ricorrenti”.</p>
      <p sl="pl">Noi condividiamo assolutamente le critiche rivolte al Fondo. Concordiamo che la sua politica non tiene conto del fatto che l’inflazione non è il solo problema economico che i paesi in via di sviluppo devono affrontare e che il Fondo dovrebbe concentrarsi sugli obiettivi della stabilità macroeconomica e della crescita sostenibile. Infine, siamo soddisfatti delle conclusioni tratte dalla relazione, ovvero che la stabilità macroeconomica non esclude un’equa distribuzione della crescita.</p>
    </intervention>
    <intervention id="4-187" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . Signor Presidente, vorrei semplicemente ringraziare ancora il relatore e i componenti delle commissioni che hanno contribuito a scrivere questa relazione, la quale, come ho osservato nel mio discorso iniziale, mi sembra utilissima.</p>
      <p sl="es">Vorrei sottolineare l’importanza della discussione in corso che, si spera, in occasione della riunione del Fondo a Singapore, a settembre, porterà a una ridistribuzione delle quote, cui sarà connessa una ridistribuzione dei diritti di voto e quindi della gestione del Fondo, un elemento sicuramente suscettibile di miglioramenti.</p>
      <p sl="es">Reputo importante che la voce europea contribuisca a creare una chiara strategia di miglioramento per la governance del Fondo e a far rappresentare i diversi Stati negli organi direttivi del Fondo, in base a criteri equi.</p>
      <p sl="es">Vorrei sottolineare, e credo che ne converrete a stragrande maggioranza, l’importanza di un maggior coordinamento dei paesi dell’Unione europea circa le posizioni adottate dagli Stati membri in seno al Fondo.</p>
      <p sl="es">Se vogliamo che il coordinamento delle politiche economiche progredisca, se vogliamo che vi sia una maggiore integrazione tra i diversi Stati membri nel mercato interno e nell’Unione economica e monetaria e se vogliamo che l’influenza esterna dell’Europa includa anche una dimensione economica, è importante che la dimensione economica esterna dell’Unione europea sia rispecchiata anche nelle delibere e nelle discussioni del Fondo monetario.</p>
      <p sl="es">Credo che il ruolo del Parlamento europeo rispetto al Fondo monetario evolverà migliorando il coordinamento della voce dell’Europa all’interno delle istituzioni del Fondo finché, alla fine (sono convinto che vi arriveremo, anche se non nel breve periodo) avremo una voce sola e una sola rappresentanza all’interno del Fondo monetario per i paesi aderenti alla moneta unica europea. Questo non avverrà oggi, o domani, ma si tratta di una direzione che credo sia inevitabile e auspicabile.</p>
      <p sl="es">Infine aggiungerò che è stata menzionata l’esigenza, da me condivisa, che il Fondo monetario agisca in armonia con le strategie delineate anche in altri campi da organizzazioni multilaterali e, in particolare, dalle organizzazioni del sistema delle Nazioni Unite.</p>
      <p sl="es">Credo che dobbiamo essere lieti del fatto che il Fondo monetario sia coinvolto e impegnato a raggiungere gli Obiettivi del Millennio. Conseguirli rappresenta uno degli obiettivi fondamentali della comunità internazionale. Credo che il coinvolgimento e l’impegno del Fondo, che forse sarebbero stati difficili da immaginare quindici anni fa, siano oggi una realtà.</p>
    </intervention>
    <intervention id="4-188" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà nella tornata di marzo.</p>
      <p sl="unknown">Dichiarazione scritta (articolo 142)</p>
    </intervention>
    <intervention id="4-189" speaker_id="28144" name="Lars Wohlin" is_mep="True" mode="spoken">
      <p sl="sv">Il Consiglio di amministrazione dell’FMI è composto da 25 persone, ognuna delle quali rappresenta un singolo paese o un gruppo di paesi. I paesi dell’UE sono rappresentati singolarmente o come membri di nove di questi gruppi.</p>
      <p sl="sv">Il gruppo nordico comprende i paesi nordici e gli Stati baltici, pertanto include paesi come la Norvegia e l’Islanda, che non aderiscono all’UE.</p>
      <p sl="sv">Il ruolo del Fondo monetario internazionale è mutato dalla sua creazione, nell’immediato secondo dopoguerra. Operando nell’ambito di un sistema di tassi di cambio fissi, fin dall’inizio le sue principali mansioni sono state, da un lato, aiutare i paesi con problemi a livello di bilancia dei pagamenti a finanziare temporaneamente i disavanzi nella bilancia dei pagamenti correnti e, dall’altro, di verificare che i paesi in questione si prendessero cura delle loro economie in modo adeguato. Era anche importante che i paesi non svalutassero la loro moneta per acquisire competitività. Oggi, i paesi dell’euro, grazie alla Banca centrale europea, svolgono più o meno lo stesso ruolo del Fondo monetario internazionale. I paesi della zona euro hanno tassi di cambio fissi. Gli eventuali crediti agevolati concessi agli Stati della zona euro che attraversano crisi finanziarie devono essere gestiti nel novero di questi paesi.</p>
      <p sl="sv">I paesi al di fuori della zona euro hanno tassi di cambio fluttuanti e pertanto non si ritrovano con problemi di bilancia dei pagamenti. Inoltre hanno anche un migliore controllo del proprio indice di indebitamento. Sarebbe naturale che i paesi della zona euro formassero un gruppo comune all’interno del Fondo monetario internazionale, con una sede unica. I paesi UE al di fuori della zona euro non dovrebbero far parte di questo gruppo, né vi è ragione per cui la Svezia dovrebbe far parte di un gruppo UE unico. Se così fosse, dovremmo anche perdere la capacità di influenzare attivamente le relazioni dell’FMI con i paesi in via di sviluppo.</p>
    </intervention>
  </section>
  <section id="creitem21" title="13. Composizione delle commissioni e delle delegazioni: vedasi processo verbale"/>
  <section id="creitem22" title="14. Discussioni su casi di violazione dei diritti umani, della democrazia e dello Stato di diritto (articolo 115 del Regolamento del Parlamento) (discussione)"/>
  <section id="creitem23" title="14.1. Patrimonio culturale in Azerbaigian">
    <intervention id="4-193" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sul patrimonio culturale in Azerbaigian.</p>
    </intervention>
    <intervention id="4-194" speaker_id="28279" name="Justas Vincas Paleckis" is_mep="True" mode="spoken">
      <p sl="lt">autore. Signor Presidente, in generale, purtroppo, in varie parti del mondo, la distruzione di monumenti storici è conseguenza o preludio dello sterminio di esseri umani. Appoggio dunque la risoluzione e l’idea che dobbiamo ribadire la nostra posizione in merito alla distruzione del patrimonio culturale in Azerbaigian. Nei conflitti come quello che contrappone l’Azerbaigian all’Armenia, è difficile attribuire la colpa a una sola parte in causa. Lì i monumenti storici sono distrutti a causa del conflitto nel Nagorno-Karabakh, che in 18 anni ha mietuto 25 000 vittime e trasformato in profughi un milione di abitanti. Né l’aggressione, la provocazione da una parte o dall’altra né la profanazione del patrimonio culturale contribuiranno a risolvere questo conflitto che vede le parti trincerate dietro le proprie posizioni. Le fiamme potranno essere sedate soltanto se le parti in causa ricercheranno il negoziato, troveranno un linguaggio politico comune e daranno prova di buona volontà al fine di accostarsi all’Unione europea. Secondo recenti sondaggi, una parte notevole della popolazione in ambedue gli Stati desidera che il conflitto sia controllato quanto prima. Gli Stati che intendono svolgere un ruolo attivo nella politica di prossimità dell’Unione europea devono semplicemente salvaguardare in maniera adeguata il patrimonio culturale delle minoranze.</p>
    </intervention>
    <intervention id="4-195" speaker_id="23881" name="Marios Matsakis" is_mep="True" mode="spoken">
      <p sl="en">autore. – Signor Presidente, la distruzione e la profanazione di un cimitero da parte di chiunque, in qualsiasi luogo, è un atto di barbarie. Se poi tale cimitero è anche un monumento di particolare rilevanza archeologica, allora fa pure parte del nostro patrimonio internazionale comune e la sua distruzione rappresenta anche un crimine contro l’umanità.</p>
      <p sl="en">Il cimitero armeno di Giulfa è un cimitero cristiano di eccezionale importanza storica e culturale. Negli ultimi anni, ignorando il risentimento internazionale, i governi azerbaigiani, per atto di omissione o, più probabilmente, di commissione, si sono resi responsabili della distruzione sistematica di tale monumento. Si ritiene che gli autori effettivi di tale atto esecrabile siano forze azerbaigiane e civili fanatici islamici.</p>
      <p sl="en">E’ assolutamente inaccettabile che l’ambasciatore azerbaigiano a Bruxelles abbia recentemente inviato messaggi di posta elettronica a europarlamentari attaccando personalmente con veemenza uno degli autori della presente risoluzione e cercando di denigrare e insultare l’integrità e la saggezza di questo Parlamento.</p>
      <p sl="en">Vi esorto caldamente a votare a favore della risoluzione trasmettendo in tal modo un messaggio molto chiaro in merito ai nostri sentimenti di preoccupazione e riprovazione al governo dell’Azerbaigian per la distruzione del cimitero di Giulfa.</p>
    </intervention>
    <intervention id="4-196" speaker_id="4521" name="Charles Tannock" is_mep="True" mode="spoken">
      <p sl="en">autore. – Signor Presidente, la presunta devastazione, nel dicembre 2005, del cimitero medievale armeno di Giulfa – noto anche storicamente come Jugha – con la distruzione di molti khatchkar , splendide steli funerarie incise, rappresenta una grave profanazione del patrimonio cristiano europeo.</p>
      <p sl="en">Secondo quanto affermato dal governo azerbaigiano, il filmato che documenta tale scempio è propaganda armena fraudolenta. Io invece ho ricevuto una conferma indipendente da un architetto britannico, Steven Sim, esperto della regione, che assicura che il filmato è vero . Inoltre, se non vi è stata distruzione, perché gli azerbaigiani negano la possibilità di visitare i luoghi, sostenendo peraltro, cosa alquanto bizzarra, che l’atto potrebbe essere stato compiuto da saccheggiatori in cerca di materia prima per eseguire lavori di costruzione?</p>
      <p sl="en">Steven Sim ha ribadito che per raggiungere il cimitero occorre attraversare il territorio controllato dall’esercito azerbaigiano, il che è praticamente impossibile senza sostegno ufficiale e palesemente viola il loro dovere di assicurare la protezione del sito.</p>
      <p sl="en">L’ambasciata azerbaigiana mi ha anche informato che tale distruzione non è nulla a confronto della distruzione di alcune moschee azerbaigiane, e ho effettivamente ricevuto fotografie di moschee distrutte. E’ innegabile il fatto che nel 1991, nella zona di guerra, siano state distrutte moschee, e atti del genere vanno condannati senza riserve. Ritengo tuttavia che le fotografie inviatemi testimonino la distruzione avvenuta 15 anni fa, non 3 mesi fa. Inoltre, il sito di Giulfa nel Nakhichevan non ha mai fatto parte della zona di guerra. A ciò si aggiunge che mi è pervenuta una comunicazione secondo cui le autorità nel Nagorno-Karabakh avrebbero recentemente approvato un progetto per la ricostruzione delle moschee distrutte nel loro territorio.</p>
      <p sl="en">Ora siamo in un momento critico dei negoziati tra i due presidenti, Kocharian e Aliev, a Rambouillet, in Francia, per la ricerca di una soluzione alla controversia nel Nagorno-Karabakh. Credo dunque che qualsiasi ulteriore atto ipotizzato di distruzione del patrimonio armeno non possa in alcun modo condurre a una pace duratura nella regione.</p>
    </intervention>
    <intervention id="4-197" speaker_id="24087" name="Marcin Libicki" is_mep="True" mode="spoken">
      <p sl="pl">autore. – Signor Presidente, non vi è dubbio quanto al fatto che tutti i monumenti storici nel mondo facciano parte del nostro patrimonio comune e non dovrebbero essere vittime di circostanze politiche o, soprattutto, guerre.</p>
      <p sl="pl">Vi sarei grato se mi lasciaste raccontare un aneddoto personale. Quando mi sono recato in Armenia qualche anno fa e ho avuto modo di vedere tutti i monumenti e le chiese sopravvissuti sino ad oggi dall’inizio del Medioevo, mi è tornata in mente una mia precedente visita in Spagna, all’altro capo del mondo cristiano, un migliaio di chilometri a ovest. Sono rimasto impressionato da quanto fossero simili i monumenti nelle due regioni.</p>
      <p sl="pl">Erano tutti monumenti risalenti alla cultura del primo Medioevo. Noi siamo responsabili di tutti i monumenti del mondo. Nondimeno, i monumenti europei che testimoniano il passato culturale e l’unità dell’Europa dovrebbero starci particolarmente a cuore, si trovino essi nella remota parte orientale dell’Armenia, ai confini occidentali della Spagna o in qualunque altro luogo tra i due.</p>
      <p sl="pl">Mi pare che gli eventi ai quali ora stiamo assistendo siano particolarmente angoscianti perché i monumenti distrutti sono più di una semplice parte del patrimonio europeo. Appartengono infatti a tutto il mondo, e la responsabilità dell’Azerbaigian risulta del tutto evidente se, come affermava poc’anzi l’onorevole Tannock, ci domandiamo perché gli azerbaigiani non consentano ad alcuno di visitare tali luoghi e valutare sul posto l’entità dei danni. Fortunatamente, sappiamo ciò che è accaduto a seguito delle barbare decisioni prese dagli uomini al potere nella regione e disponiamo di prove filmate dei danni.</p>
      <p sl="pl">Dobbiamo adottare la presente risoluzione vigilando poi su ciò che accade. I passi da compiere non possono limitarsi alle parole, per quanto nobili siano. Alle parole devono seguire azioni e ci aspettiamo che l’Azerbaigian agisca.</p>
    </intervention>
    <intervention id="4-198" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">autore. – Signor Presidente, è essenziale ricordare l’importanza dell’impegno dell’Unione europea nel Caucaso meridionale, regione ancora tormentata da conflitti congelati, ma altamente strategica e incontestabilmente europea. Sappiamo che la signora Commissario Ferrero-Waldner è attualmente in visita ufficiale nella regione, ma io vorrei lanciare un appello in particolare ai parlamentari e al senso di responsabilità.</p>
      <p sl="fr">In un momento in cui l’Unione europea sta negoziando piani di azione con ciascun paese per promuovere la stabilità della regione, l’Armenia e l’Azerbaigian sono entrati in una fase delicata, ma carica di speranze, dei negoziati di pace per quanto concerne il conflitto nel Nagorno-Karabakh. I presidenti Aliev e Kocharian si sono incontrati la scorsa domenica a Rambouillet sotto l’egida del gruppo di Minsk dell’OSCE e la riuscita del processo riveste la massima priorità in quanto potrebbe condurre indirettamente a una risoluzione degli altri conflitti nella regione. E’ dunque un prerequisito fondamentale per la stabilizzazione generale dell’area.</p>
      <p sl="fr">Vista la situazione, onorevoli colleghi, pensate realmente, nel profondo del vostro animo, che ora sia il momento di gettare olio sul fuoco eliminando, come propongono gli emendamenti, i paragrafi che giustamente consentono un approccio equilibrato alla risoluzione comune che noi tutti abbiamo negoziato insieme avantieri? Abbiamo già condannato la distruzione del cimitero di Giulfa nella relazione dell’onorevole Tannock di gennaio e continuiamo a condannarla. Tuttavia, onorevoli colleghi, non possiamo tralasciare il contesto globale del conflitto congelato tra l’Armenia e l’Azerbaigian, responsabile di migliaia di morti e profughi; le ferite sono ancora aperte. Possiamo forse ignorare il fatto che il 20 per cento del territorio azerbaigiano è considerato dall’Armenia una zona cuscinetto del Nagorno-Karabakh e che vari simboli del patrimonio culturale e religioso di questi territori occupati sono stati anch’essi distrutti? E’ giunto il tempo di porre fine a questa pericolosa escalation . Sarebbe sconsiderato negare che le parti coinvolte in un conflitto ne sono parimenti responsabili e fare riferimento unicamente alla distruzione causata da una sola parte, così come sarebbe contrario all’impegno da noi assunto di sostenere gli amici armeni e azerbaigiani nel desiderio di comporre le loro differenze.</p>
      <p sl="fr">Infine, la presente risoluzione giunge in un momento di accresciute tensioni tra il mondo musulmano e quello occidentale. Un testo debole potrebbe ridurre tali eventi a un semplice scontro tra i mondi cristiano e musulmano. Vi prego dunque di non fornire argomentazioni agli estremisti di ogni fazione votando per una risoluzione che, se fosse emendata assecondando alcune proposte, sarebbe ingiustamente di parte. E’ una questione di coscienza personale, ma sono in gioco anche la credibilità del Parlamento europeo e, più in generale, le attività dell’Unione europea nella regione.</p>
    </intervention>
    <intervention id="4-199" speaker_id="4508" name="Erik Meijer" is_mep="True" mode="spoken">
      <p sl="nl">autore. Signor Presidente, nei giorni in cui erano al potere gli zar russi, il Transcaucaso era una delle zone conquistate ai margini dell’Impero, dove i territori di georgiani, armeni e azerbaigiani non erano chiaramente definiti e dove i popoli non vivevano in pace uno con l’altro, ma erano soggetti alla legge antidemocratica dello Stato russo.</p>
      <p sl="nl">Si sono dovuti attendere gli anni ’20 perché i tre popoli fossero separati amministrativamente l’uno dall’altro, ciascuno con un proprio territorio. Sebbene ciò fosse necessario per garantire pace, sviluppo e stabilità, in tale processo si sono dovute assegnare zone miste a uno dei gruppi coinvolti nei conflitti. Adesso noi assistiamo agli effetti che ciò ha comportano in aree minoritarie come l’Ossezia meridionale o l’Abkhazia e, soprattutto, nel Nagorno-Karabakh e nel Nakhichevan, sotto l’influenza sia armena che azerbaigiana.</p>
      <p sl="nl">Forte è la tentazione non solo di ricacciare da tali zone quanti appartengano ai popoli confinanti, ma anche di distruggerne gli edifici storici, i luoghi di preghiera e sepoltura, cancellandone per sempre i ricordi. Ora che non esiste più un’Unione sovietica che possa imporsi e gestire tali sommovimenti, è diventato ancor più importante che il resto dell’Europa contribuisca a garantire che i popoli confinanti convivano nella pace e nel rispetto reciproco in quelli che adesso sono Stati indipendenti.</p>
    </intervention>
    <intervention id="4-200" speaker_id="28474" name="Ioannis Kasoulides" is_mep="True" mode="spoken">
      <p sl="en">a nome del gruppo PPE-DE. – Signor Presidente, per gli armeni – vittime del genocidio e dell’espulsione massiccia dalle terre natie – testimoniare la distruzione del proprio patrimonio culturale è forse l’ultimo capitolo del loro totale sradicamento. “Non sta accadendo nulla”, dicono le autorità azerbaigiane. Io so che non c’è fumo senza incendio. Questo diniego assoluto mi ricorda la negazione totale del fatto che il genocidio sia mai avvenuto, asserendo che si tratta di una finzione della fantasia armena.</p>
      <p sl="en">In uno scambio di messaggi di posta elettronica, il consulente per gli affari politici dell’ambasciata azerbaigiana mi ha scritto, e cito, “non possiamo escludere che alcuni contadini poveri di livello culturale pari alla loro condizione possano segretamente utilizzare le pietre sottratte al cimitero per realizzare costruzioni o altre opere correlate”.</p>
      <p sl="en">Non so per certo chi siano gli autori di tali atti, ma non ho dubbi quanto al fatto che la responsabilità di tutelare l’integrità di tali monumenti sia azerbaigiana al 100 per cento.</p>
    </intervention>
    <intervention id="4-201" speaker_id="4313" name="Martine Roure" is_mep="True" mode="spoken">
      <p sl="fr">a nome del gruppo PSE. – Signor Presidente, la cittadina di Giulfa in Azerbaigian è sede di un importante cimitero armeno unico dal punto di vista architettonico, cimitero che testimonia la storia di una regione in cui, fino al primo quarto del XX secolo, più dell’80 per cento degli abitanti era armeno. Il sito era stato abbandonato all’epoca sovietica e, nel 1998, le autorità locali hanno iniziato a distruggerlo. Allora, l’UNESCO si risentì notevolmente per tale decisione, risentimento che sfociò in una temporanea sospensione dell’intervento dei bulldozer . L’UNESCO è peraltro in contatto con le autorità competenti affinché proteggano tale patrimonio, poiché il danno arrecato al sito cimiteriale è stato molto grave.</p>
      <p sl="fr">Elementi di prova e recenti testimonianze oculari tenderebbero a confermare il sospetto che l’opera di distruzione sia ripresa nel dicembre 2005. Dovremmo dunque esortare quanto prima l’Azerbaigian a permettere che una missione si rechi sul luogo al fine di valutare le misure necessarie, nell’immediato e a medio termine, per preservare il sito, così ricco di storia e, cosa più importante, di ricordi e cultura che costituiscono il patrimonio di un popolo.</p>
    </intervention>
    <intervention id="4-202" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM. – Signor Presidente, l’odierna discussione sui diritti umani e la democrazia riguarda la salvaguardia del patrimonio culturale del popolo armeno, sul quale grava la minaccia di una totale distruzione. L’Armenia, che ha una popolazione di 4 milioni di persone, è cristiana dal 301 d. C., il che la rende il primo paese cristiano del mondo, fatto comprovato non solo da documenti storici, ma anche dalle migliaia di croci incise nelle pietre tombali, chiamate khatchkar, che sono state distrutte, proprio come sono stati distrutti altri tesori della cultura armena in Azerbaigian, Georgia e Turchia.</p>
      <p sl="pl">I khatchkar , termine che letteralmente contraddistingue croci di pietra aventi un’altezza compresa tra 0,5 e 3,5 metri, erano in basalto. Erano posti su una base cubica e la parte anteriore della stele, recante l’immagine della croce, era disposta in modo da essere rivolta a ovest. Gli armeni ravvisavano nei khatchkar un potere protettivo che li avrebbe salvaguardati dalle catastrofi naturali. Tali strutture, erette per commemorare eventi importanti, fungevano da elementi compositivi nelle costruzioni sacre, ma venivano anche impiegate come steli funerarie, sempre poste ai piedi del defunto.</p>
      <p sl="pl">Di recente è stato distrutto un cimitero a Giulfa, cimitero che risaliva al Medioevo ed era ubicato nella regione controllata dall’Azerbaigian. Lo scandaloso processo di devastazione e distruzione dei monumenti storici armeni è iniziato nel 1998, con l’annientamento di 800 croci di pietra come quelle che ho descritto poc’anzi, e sebbene temporaneamente sospeso dopo le proteste dell’UNESCO, è ripreso nel 2002. E’ probabile peraltro che la deprecabile distruzione del patrimonio culturale armeno stia avvenendo con il beneplacito del governo dell’Azerbaigian, il quale avrebbe inviato unità speciali dell’esercito per distruggere le lapidi recanti le croci armene.</p>
      <p sl="pl">Gli armeni sono perseguitati da secoli, hanno sofferto a causa di guerre, aggressioni e occupazioni, e sono una nazione con un ricco bagaglio di esperienze, sia come nazione che come popolo cristiano. Certo, anche gli azerbaigiani hanno vissuto distruzione e sofferenza, ma va detto con chiarezza che nessun conflitto può giustificare la distruzione del patrimonio culturale, lascito comune di tutta l’umanità.</p>
      <p sl="pl">La cultura è un’espressione di comunicazione tra popoli, di pensieri e azioni condivisi. E’ una conferma dell’umanità ed è un’eredità comune fondamentale per le comunità. Esortiamo dunque al rispetto del nostro lascito comune globale, a prescindere da ogni religione e origine.</p>
    </intervention>
    <intervention id="4-203" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, ricordo le mie personali impressioni dell’Azerbaigian, di Baku e di quell’enorme edificio al centro della città, ossia l’albergo dove avevano trovato asilo gli azerbaigiani fuggiti dal Nagorno-Karabakh. Una vista spaventosa. E lì quelle stesse persone sono rimaste accampate per molti anni. Com’è ovvio, dunque, anche loro sono nei miei pensieri oggi e non soltanto i monumenti dei quali giustamente stiamo discutendo.</p>
      <p sl="pl">Concordo con l’onorevole Libicki nell’affermare che va da sé che i monumenti debbano essere protetti ovunque nel mondo, a prescindere dalla loro ubicazione geografica. Ritengo altresì che, ad ogni modo, la questione sia una sorta di tattica evasiva utilizzata dal governo dell’Azerbaigian. E’ un tentativo di evitare di affrontare l’assenza di democrazia, le recenti elezioni non molto democratiche, come anche il divieto imposto alla libertà democratica e alla libera espressione nel paese.</p>
      <p sl="pl">E’ giusto combattere per preservare i monumenti. E’ una battaglia dalla quale ritengo che non possiamo esimerci. Nel contempo, però, dovremmo anche promuovere la democrazia in Azerbaigian.</p>
    </intervention>
    <intervention id="4-204" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, oggi intendiamo condannare la reiterata indifferenza dell’Azerbaigian nei confronti della Convenzione sul patrimonio mondiale dell’UNESCO. Tra l’altro, la distruzione del cimitero di Giulfa getta un’ombra sugli impegni assunti dal paese in quanto membro del Consiglio d’Europa. Trascorsi dodici anni dal principale conflitto tra Azerbaigian e Armenia, la posizione della minoranza armena in Azerbaigian è ancora molto instabile, soprattutto per quanto riguarda il rispetto per il suo patrimonio culturale. La distruzione del cimitero di Giulfa può essere paragonata, per esempio, alla distruzione in Afghanistan da parte dei talebani dei pilastri che raffiguravano il Buddha . E’ una questione di rispetto per il passato e la storia della razza umana.</p>
      <p sl="fi">A cosa può portare la condanna di tali eventi? Noi ancora speriamo che un’agenzia imparziale possa ispezionare i danni arrecati al cimitero di Giulfa e che le steli funerarie sopravvissute possano essere riparate. Speriamo inoltre che una protesta contribuisca a evitare la futura distruzione del patrimonio culturale. La devastazione subita dal cimitero di Giulfa è un crimine contro il patrimonio del popolo e, in quanto tale, va condannata. La distruzione di questi manufatti cristiani unici rappresenta una perdita insanabile per l’umanità.</p>
      <a text="(Applausi)"/>
    </intervention>
    <intervention id="4-205" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. Signor Presidente, in primo luogo vorrei ringraziare gli onorevoli parlamentari per tutti i loro interventi. La Commissione è stata informata della presunta distruzione di manufatti nel cimitero di Giulfa, nella Repubblica autonoma azerbaigiana di Nakhichevan. Sia l’Armenia che l’Azerbaigian hanno rilasciato il 22 dicembre 2005 una dichiarazione in occasione della 586a riunione del Consiglio permanente dell’OSCE e l’argomento è stato anche discusso in seno al Consiglio d’Europa il 1° febbraio 2006.</p>
      <p sl="en">La protezione dei siti che rappresentano un patrimonio culturale mondiale nei paesi terzi esula dalle competenze della Commissione. Sappiamo tuttavia che l’Armenia si è appellata all’UNESCO chiedendo che venga inviata quanto prima una missione nel Nakhichevan.</p>
      <p sl="en">La Commissione è perfettamente consapevole del fatto che episodi come la distruzione del cimitero di Giulfa, se confermati da fonti indipendenti, sono sintomatici e direttamente legati al perdurante conflitto sul Nagorno-Karabakh, che ha causato sfiducia e distruzione, oltre a mietere vittime da parte sia armena che azerbaigiana sin dall’inizio degli anni ’90.</p>
      <p sl="en">La Commissione continuerà a utilizzare tutti i mezzi a sua disposizione per persuadere le parti a ricercare una rapida composizione del conflitto e, una volta auspicabilmente raggiunto un accordo di pace, assisterle nella ricostruzione e nel risanamento della regione.</p>
      <p sl="en">Il conflitto sul Nagorno-Karabakh è inaccettabile soprattutto oggi, in quanto sia Armenia che Azerbaigian partecipano alla politica di prossimità dell’Unione europea, politica prioritariamente volta a creare fiducia nella regione del Caucaso meridionale incoraggiando la cooperazione regionale in tutti i settori possibili e contribuendo alla pace, alla stabilità e alla prosperità ai confini di un’Unione europea allargata.</p>
      <p sl="en">E’ un obiettivo ambizioso che cercheremo di conseguire anche attraverso l’attuazione dei piani di azione che la Commissione sta attualmente discutendo con l’Armenia, l’Azerbaigian e la Georgia. In tali documenti, chiediamo ai tre paesi del Caucaso meridionale di intraprendere una serie di passi per avvicinarsi all’Europa, e i documenti trattano un ampio ventaglio di temi, tra cui la cooperazione in materia di istruzione e cultura, nonché la salvaguardia del patrimonio culturale.</p>
      <p sl="en">La Commissione vigilerà costantemente sull’attuazione dei piani di azione relativi alla politica di prossimità dell’Unione europea e i benefici che ne risulteranno saranno ovviamente subordinati ai risultati conseguiti nel loro ambito.</p>
    </intervention>
    <intervention id="4-206" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione.</p>
    </intervention>
  </section>
  <section id="creitem24" title="14.2. Situazione nello Sri Lanka">
    <intervention id="4-208" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sulla situazione nello Sri Lanka.</p>
    </intervention>
    <intervention id="4-209" speaker_id="2099" name="Robert Evans" is_mep="True" mode="spoken">
      <p sl="en">autore. – Signor Presidente, sono certo che tutti si rendono conto della grande importanza di questo momento, a una settimana dal previsto inizio dei colloqui di pace.</p>
      <p sl="en">Penso di essere l’unico tra i presenti ad aver visto di persona i danni causati dalla guerra nel nord e nell’est dello Sri Lanka: proprietà devastate e vite umane distrutte, sofferenze reali – soprattutto da parte dei tamil – e terribili attentati a Colombo, Kandi e in altre località dell’isola, l’archiviazione senza indagini dei decessi di molte personalità di spicco e di comuni cittadini. A tutto ciò si è aggiunto l’anno scorso lo tsunami , che ha accentuato la tragedia e la miseria del paese.</p>
      <p sl="en">Ora esiste la possibilità concreta di far ripartire lo Sri Lanka. Mi auguro che tutti i partecipanti ai colloqui di pace si renderanno conto dell’importanza di questi ultimi, si assumeranno le loro responsabilità e saranno disponibili a compromessi, senza andare alla ricerca di recriminazioni. Nessuno nello Sri Lanka trarrebbe vantaggio da una ripresa del conflitto.</p>
      <p sl="en">Personalmente deploro l’assenza dai colloqui di rappresentanti delle comunità musulmana e buddista e delle forze del colonnello Karuna, un’assenza che, credo, complicherà le cose. Il divieto di recarsi nell’Unione europea imposto ai membri dell’LTTE crea una situazione alquanto anomala, che ci costringe a tenere i colloqui a Ginevra o in Norvegia. In ogni caso, il Parlamento europeo dovrebbe fare tutto quanto in suo potere, insieme con la Commissione e il Consiglio, per favorire e non per ostacolare i colloqui.</p>
      <p sl="en">Formulo i miei migliori auguri.</p>
    </intervention>
    <intervention id="4-210" speaker_id="4508" name="Erik Meijer" is_mep="True" mode="spoken">
      <p sl="nl">autore. – Signor Presidente, le persone che vivono nello Sri Lanka appartengono per la maggior parte all’etnia cingalese e si considerano gli unici veri abitanti dell’isola. Però, nella parte nordorientale vive un altro popolo, i tamil , che vi costituisce la maggioranza. Essendo di lingua, religione e cultura diverse rispetto al resto del paese, i tamil vengono visti da molti come male accetti invasori provenienti dall’India meridionale. I partiti di destra e di sinistra che si alternano al governo cercano di conquistarsi i favori dell’elettorato facendo a gara nel trascurare le esigenze dei tamil .</p>
      <p sl="nl">E’ per questo motivo che nello Sri Lanka da molti anni infuria la guerra e alcune sue regioni non sono sotto il controllo del governo; i programmi di autodeterminazione del nord-est, alla fine, non sono stati attuati e la mediazione straniera non produce alcun risultato. La Norvegia, in particolare, ha investito grandi energie in quest’impresa e il suo ex mediatore ricopre adesso la carica di ministro degli Esteri. Si ha l’impressione che il mondo esterno si stia rassegnando al fatto che il problema dello Sri Lanka non sarà mai risolto, che la violenza continuerà per sempre causando gravi distruzioni e molte vittime, cosicché alcuni degli abitanti dell’isola scapperanno per cercare rifugio da altre parti.</p>
      <p sl="nl">L’acquiescenza è inaccettabile quando sono in gioco la democrazia e i diritti umani. Per tale motivo è opportuno che il Parlamento europeo lanci un messaggio per esprimere l’indignazione dell’Europa riguardo alla mancanza di volontà di trovare una soluzione e per sottolineare gli sforzi che stiamo compiendo per ottenere risultati.</p>
    </intervention>
    <intervention id="4-211" speaker_id="24087" name="Marcin Libicki" is_mep="True" mode="spoken">
      <p sl="pl">autore. – Signor Presidente, oggi è giovedì e, come al solito, stiamo discutendo di questioni riguardanti violazioni dei diritti umani.</p>
      <p sl="pl">Quando abbiamo parlato dell’Azerbaigian, abbiamo affrontato la tematica dei diritti umani in un contesto molto specifico: il contesto culturale. La cultura è un elemento importante dei diritti umani. Nello Sri Lanka, la situazione è di gran lunga più drammatica. Non possiamo aspettarci che in quel paese trionfi la pace. Da un lato, ricordando il vecchio adagio secondo cui sono i popoli a pagare per la follia dei loro governanti, potremmo limitarci a rilevare che la colpa è di coloro che stanno dietro le quinte del conflitto, non della gente dello Sri Lanka, che anela alla pace. Dall’altro lato, però, ci troviamo di fronte a una situazione che non è infrequente nel mondo: ci sono le popolazioni autoctone e i nuovi arrivati. Il conflitto tra gli indigeni cingalesi e i nuovi arrivati tamil ha radici storiche ben più profonde. Oggi è semplicemente impossibile pensare di poter dimenticare la storia e di guardare soltanto al futuro.</p>
      <p sl="pl">Dobbiamo comprendere il senso di umiliazione che prova la popolazione autoctona, convinta com’è che le spettino maggiori diritti di coloro che sono venuti dopo e senza essere stati invitati. I nuovi arrivati non sono giunti nello Sri Lanka a seguito di una decisione presa dai cingalesi, bensì a seguito di decisioni adottate altrove: ecco cos’è accaduto nello Sri Lanka. Dobbiamo quindi impegnarci affinché la pace possa affermarsi quanto prima possibile e la gente non debba più pagare per la follia dei suoi governanti. Ma occorre tener conto anche del fatto che il diritto storico a detenere il potere ha lo stesso valore del diritto di proprietà di chi è stato espropriato.</p>
      <p sl="pl">Mi auguro che l’Unione europea farà tutto quanto in suo potere per assicurare che la pace possa trionfare nello Sri Lanka.</p>
    </intervention>
    <intervention id="4-212" speaker_id="4541" name="Elizabeth Lynne" is_mep="True" mode="spoken">
      <p sl="en">autore. – Signor Presidente, probabilmente sarebbe stato meglio rinviare questa discussione, ma era già programmata. Il motivo per cui la volevamo rinviare è, come tutti ben sanno, l’incontro previsto a Ginevra per il 22 e 23 febbraio tra il governo dello Sri Lanka e l’LTTE.</p>
      <p sl="en">Anch’io, al pari di chiunque altro, mi auguro sinceramente che i colloqui diano buoni risultati. In tal caso, si sarà compiuto un piccolo passo nella giusta direzione, un passo che dovrebbe facilitare l’applicazione del cessate il fuoco, che, com’è noto, non è rispettato appieno né dalle Tigri tamil né dal governo. Inoltre, continua lo scandalo gravissimo dei bambini soldato, che vengono reclutati in gran numero.</p>
      <p sl="en">Se vogliamo trovare una soluzione politica duratura, è importante non affrontare solo le questioni legate alla sicurezza. Comunque, qualsiasi colloquio su una soluzione politica non potrà non coinvolgere i musulmani e altre organizzazioni tamil , nonché il governo e le Tigri tamil . Solo in questo modo potremo preparare la strada per arrivare a una soluzione duratura.</p>
    </intervention>
    <intervention id="4-213" speaker_id="1318" name="James Nicholson" is_mep="True" mode="spoken">
      <p sl="en">autore. – Signor Presidente, siamo molto lieti che la settimana prossima inizieranno a Ginevra i negoziati tra il governo dello Sri Lanka e l’LTTE. Sono passati tre anni dagli ultimi colloqui e, per il bene di tutti i cittadini di quel paese, è di vitale importanza che le violenze abbiano fine e si compiano progressi effettivi nel processo di pace.</p>
      <p sl="en">Stante la delicatezza del momento attuale, non reputiamo opportuno che il Parlamento esprima la sua posizione in modo formale; pertanto, insieme con altri gruppi politici abbiamo deciso di non votare una risoluzione.</p>
      <p sl="en">E’ dal dicembre 2005 che lo Sri Lanka soffre a causa di un’ondata di violenze che è costata più di 200 morti. Non sorprende che il rapporto di fiducia tra il governo e l’LTTE abbia subito un grave colpo, il quale sta compromettendo il progresso politico e la ripresa economica. Rileviamo con preoccupazione che in questo periodo sono stati attaccati in più occasioni persino gli osservatori disarmati, tra cui la missione di monitoraggio per lo Sri Lanka. Nonostante il governo abbia finora reagito con moderazione a questi fatti, entrambe le parti devono astenersi da atti di violenza e dedicarsi ai prossimi negoziati.</p>
      <p sl="en">Affinché la pace e la stabilità possano ritornare nello Sri Lanka, il governo e l’LTTE devono essere pronti ad accettare compromessi. Per contribuire utilmente alla ricostruzione di un clima di fiducia le due parti potrebbero rinunciare a usare le mine terrestri antipersona e collaborare alla loro rimozione. A tal fine, il governo dello Sri Lanka potrebbe dare il buon esempio aderendo alla Convenzione di Ottawa, mentre l’LTTE potrebbe, dal canto suo, sottoscrivere il Deed of Commitment di Geneva Call . Con tali gesti di buona volontà dimostrerebbero il loro impegno a favore della pace e getterebbero le fondamenta di nuove iniziative utili a entrambe le parti.</p>
      <p sl="en">L’Unione europea e i suoi Stati membri possono operare concretamente per facilitare il processo di pace. I paesi europei dovrebbero vigilare sugli aiuti finanziari forniti dalle rispettive comunità tamil , onde accertarsi che essi non siano utilizzati da persone o per attività che minano il già fragile accordo sul cessate il fuoco.</p>
    </intervention>
    <intervention id="4-214" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore. – Signor Presidente, speriamo che vada tutto bene e che la settimana prossima, come annunciato, si svolgano effettivamente i colloqui di pace tra il governo dello Sri Lanka e il movimento delle Tigri tamil . Questo processo, però, non è stato facile finora e non lo sarà neppure in futuro.</p>
      <p sl="es">Il cessate il fuoco proclamato nel 2002 è stato violato più volte, negli scorsi due anni centinaia di persone sono state uccise e ci sono migliaia di profughi interni. Rapimenti, torture e altre forme di abusi vengono tuttora commesse e le aspettative sorte dopo lo tsunami del dicembre 2004, nel senso che quella tragedia potesse contribuire ad affrontare in modo costruttivo il conflitto interno, sono andate ripetutamente deluse. Inoltre, nessuno dei meccanismi di indagine sui diritti umani sembra essere stato attuato in maniera soddisfacente.</p>
      <p sl="es">Per tutte queste ragioni dovremmo essere contenti che le autorità norvegesi abbiano deciso con grande determinazione di promuovere un processo di pace in circostanze così difficili. Tale processo può insegnarci qualcosa di nuovo sull’importanza di investire nella costruzione della pace, anziché fomentare la guerra.</p>
      <p sl="es">Se analizziamo gli investimenti fatti dall’Europa in questi ultimi tempi, non solo nello Sri Lanka ma più in generale in quella regione, notiamo che abbiamo investito molto per fomentare la guerra e molto di meno – assai poco, a ben guardare – nella costruzione e nella promozione della pace.</p>
      <p sl="es">Spero pertanto che i colloqui della settimana prossima portino all’avvio non di un semplice processo di pace, bensì di un processo di creazione di una pace equa e duratura, e che offrano un’opportunità concreta da utilizzare come modello in altri casi e da assimilare in altri processi di pace, soprattutto mettendo in pratica quanto detto dall’onorevole Lynne: è necessario coinvolgere in questo processo tutte le parti del conflitto, senza escludere nessuno, neppure coloro che sono considerati come i peggiori nemici.</p>
    </intervention>
    <intervention id="4-215" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">a nome del gruppo PSE. – Signor Presidente, come risulta evidente a tutti gli onorevoli colleghi, la situazione politica, economica e sociale nello Sri Lanka sta diventando vieppiù instabile. La comunità locale, formata soprattutto da donne e bambini, è vittima di violenze brutali e incontrollate. Assassini, eseguiti anche con la complicità dei militari, fanno ormai parte della vita quotidiana nello Sri Lanka.</p>
      <p sl="pl">L’accordo sul cessate il fuoco raggiunto nel 2002 è ora gravemente minacciato e c’è il rischio che scoppi un nuovo conflitto. Lo Sri Lanka ha bisogno di aiuti internazionali cospicui per poter garantire un cessate il fuoco stabile – condizione essenziale per qualsiasi progresso nella regione.</p>
      <p sl="pl">Il Parlamento europeo deve sostenere lo Sri Lanka in tutti i suoi sforzi volti a raggiungere la stabilità, la pace e la democrazia. La lotta contro qualsiasi forma di discriminazione razziale o etnica dovrebbe essere un compito prioritario. La discriminazione colpisce la comunità locale con frequenza quotidiana e costituisce un ostacolo all’ottenimento di una giusta compensazione, soprattutto per le vittime dello tsunami .</p>
      <p sl="pl">Non basta inviare denaro e sentirsi la coscienza a posto per aver compiuto una buona azione; dobbiamo anche accertarci che i fondi che inviamo siano distribuiti equamente, perché solo così gli aiuti finanziari dell’Unione europea potranno dare risultati tangibili. Se gli aiuti non saranno distribuiti in modo equo, diventeranno inevitabilmente un nuovo motivo di conflitto.</p>
    </intervention>
    <intervention id="4-216" speaker_id="28249" name="Tobias Pflüger" is_mep="True" mode="spoken">
      <p sl="de">a nome del gruppo GUE/NGL. – Signor Presidente, dopo anni e anni di guerra civile, dopo che decine di migliaia di persone sono state uccise, lo Sri Lanka si appresta a partecipare a nuovi negoziati. L’unica cosa che possiamo affermare con certezza è che la soluzione al conflitto in corso in quel paese non può essere di tipo militare, bensì soltanto di tipo politico. Sono molto lieto che il governo norvegese abbia assunto l’iniziativa di dare l’avvio ai negoziati, ed è molto interessante che sia la Norvegia a farlo e non l’Unione europea. Il motivo di ciò risiede in un problema di fondo, ovvero nel fatto che i colloqui non possono svolgersi all’interno dell’Unione europea a causa della cosiddetta lista nera delle organizzazioni terroriste stilata dall’Unione, nella quale è inclusa anche l’LTTE. Quindi, le persone incaricate di partecipare ai colloqui non possono neppure mettere piede nell’Unione europea, il che dimostra tutta l’assurdità di questa lista, la quale, secondo me, viene usata molto spesso come pretesto per agire contro persone ritenute politicamente indesiderabili.</p>
      <p sl="de">Voglio dire molto apertamente che non sono per nulla soddisfatto della decisione di non votare oggi; credo infatti che essa sia stata presa sulla scorta di pressioni politiche. Avrei preferito se avessimo detto a chiare lettere che siamo favorevoli ai negoziati e che auspichiamo l’inizio di un vero processo di pace nello Sri Lanka.</p>
    </intervention>
    <intervention id="4-217" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. – Signor Presidente, desidero ringraziare nuovamente gli onorevoli deputati per i loro contributi.</p>
      <p sl="en">Voglio dire innanzi tutto che la Commissione continua a monitorare molto da vicino la situazione nello Sri Lanka e apprezza l’interesse dimostrato dai gruppi politici del Parlamento europeo nella risoluzione, in cui si chiede una soluzione pacifica al conflitto, nell’interesse della popolazione.</p>
      <p sl="en">La Commissione è lieta che il governo dello Sri Lanka e l’LTTE abbiano concordato di incontrarsi a Ginevra il 22 e 23 febbraio per colloqui, al fine di rafforzare e migliorare l’applicazione dell’accordo sul cessate il fuoco concluso nel febbraio 2002. Ci congratuliamo con il ministro norvegese Erik Solheim per i suoi instancabili sforzi e confermiamo il nostro pieno sostegno a lui e al ruolo della Norvegia quale promotore del processo di pace.</p>
      <p sl="en">Per quanto riguarda la situazione nello Sri Lanka, siamo tuttora molto preoccupati per l’escalation di violenza degli scorsi due mesi, nonostante essa si sia apparentemente attenuata dopo l’annuncio dei colloqui di Ginevra il 25 gennaio. Oltre 200 persone sono state uccise nel periodo compreso tra l’elezione del nuovo presidente, nel novembre 2005, e la fine di gennaio 2006. L’Unione europea ha espresso la sua grave preoccupazione per il persistere delle violenze nello Sri Lanka e ha sollecitato tutti i loro responsabili nonché coloro che possono esercitare influenza su questi ultimi a porre fine alle violenze e ad arrestare la degenerazione in un conflitto.</p>
      <p sl="en">Il 2005 e i primi mesi del 2006 sono stati un periodo difficile per il processo di pace, segnato dal fallimento della struttura di gestione operativa post-tsunami (P-TOMS), dall’assassinio del ministro degli Esteri Kadirgamar e dal boicottaggio elettorale imposto in alcune regioni del nord e dell’est del paese. Riteniamo pertanto che i colloqui di Ginevra rappresentino un passo importante, che ci auguriamo contribuisca a stabilizzare la situazione nello Sri Lanka e permetta di individuare una soluzione pacifica, lungamente auspicata, all’aspro conflitto.</p>
      <p sl="en">Riguardo alle osservazioni sui fondi raccolti a seguito dello tsunami , posso dire che abbiamo incominciato la ricostruzione nonostante il fallimento della P-TOMS. La Commissione ha stanziato per le vittime dello tsunami nello Sri Lanka 5,5 milioni di euro in forma di aiuti mirati a fornire nuovi mezzi di sussistenza alle comunità delle regioni nordorientali e a creare per loro le condizioni economiche di base. Tali aiuti si aggiungono a un vasto programma di assistenza che l’Unione europea sta già attuando nelle aree settentrionali e orientali dello Sri Lanka.</p>
      <p sl="en">Ciò che ci attendevamo dalla P-TOMS era che desse il via a un processo di ricostruzione generale le cui priorità e i cui progetti fossero concordati dal governo, dall’LTTE e dalla comunità musulmana. Noi avevano sostenuto la P-TOMS con tutte le nostre forze e avevamo stanziato 50 milioni di euro per finanziarne il meccanismo, come dichiarato nel marzo 2005 dal Commissario Ferrero-Waldner a Colombo, dove avevamo fermamente insistito perché si arrivasse a un accordo in tempi rapidi. Tuttora riteniamo che quella fosse la cosa giusta da fare. Se la P-TOMS fosse stata effettivamente realizzata, avremmo invertito la tendenza negativa nel processo di pace.</p>
      <p sl="en">Oltre a ciò, non dobbiamo dimenticare che la Commissione, attraverso la Direzione generale per gli aiuti umanitari, dall’inizio del processo di pace ha messo a disposizione 23 milioni di euro per le vittime del conflitto nelle zone nordorientali del paese e più di 40 milioni di euro in forma di aiuti per le vittime dello tsunami . Gran parte di essi sono stati utilizzati per coniugare l’assistenza umanitaria con l’opera di ricostruzione.</p>
    </intervention>
    <intervention id="4-218" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Poiché tutte le proposte di risoluzione sull’argomento sono state ritirate, non avrà luogo alcuna votazione.</p>
    </intervention>
  </section>
  <section id="creitem25" title="14.3. Guantánamo">
    <intervention id="4-220" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la discussione su cinque proposte di risoluzione su Guantánamo.</p>
    </intervention>
    <intervention id="4-221" speaker_id="4313" name="Martine Roure" is_mep="True" mode="spoken">
      <p sl="fr">autore. – Signor Presidente, i prigionieri del carcere di Guantánamo sono tenuti in un vuoto giuridico, senza alcuna accusa, da ormai quattro anni. Siamo allarmati dalle continue accuse di maltrattamenti: ad esempio, si ha notizia che persone che stavano attuando uno sciopero della fame come unica forma di protesta possibile per denunciare la totale negazione del loro diritto ad avere giustizia sarebbero state legate a sedie per ore e ore e sottoposte ad alimentazione forzata fino a vomitare sangue.</p>
      <p sl="fr">Vi ricordo che il relatore speciale delle Nazioni Unite sulla tortura, Manfred Nowak, ha affermato che, se una cosa del genere fosse vera, sarebbe classificata come trattamento disumano, crudele e umiliante. Chiediamo che alle Nazioni Unite e alle organizzazioni non governative sia concessa l’autorizzazione di entrare nel centro di detenzione di Guantánamo e di incontrare i detenuti. Il centro, inoltre, deve essere chiuso immediatamente e i prigionieri devono essere giudicati da un tribunale indipendente.</p>
      <p sl="fr">Infine, gli Stati Uniti devono permettere almeno lo svolgimento di un’indagine indipendente sulle accuse di tortura.</p>
    </intervention>
    <intervention id="4-222" speaker_id="28249" name="Tobias Pflüger" is_mep="True" mode="spoken">
      <p sl="de">autore. – Signor Presidente, la storia della base militare statunitense di Guantánamo è una storia di ingiustizia, perché gli americani si trovano lì per il semplice fatto di aver concluso ciò che definiscono un accordo con un precedente governo cubano, accordo che, a loro modo di vedere, può essere invalidato solo se viene annullato da entrambi i firmatari – un ragionamento decisamente perverso.</p>
      <p sl="de">Non è ora che diciamo chiaro e forte che la base militare deve essere chiusa e la baia di Guantánamo restituita a Cuba? Le notizie che ci giungono dal campo americano per prigionieri di guerra sono terribili. Più di 500 persone vi sono tuttora detenute senza essere state sottoposte a processo né a un procedimento equo, e subiscono pesanti maltrattamenti e torture. Guantánamo è un luogo senza legge. Bisogna mettere fine alle torture e i loro responsabili ed esecutori materiali devono essere condotti sul banco degli imputati. Dobbiamo dire con estrema chiarezza che la chiusura di Guantánamo è invocata da moltissime persone, tra cui il Cancelliere tedesco Angela Merkel, il cui ministro degli Interni, però, si è permesso di dire: “Se sono bene informato, una persona è stata interrogata a Guantánamo dalle autorità tedesche”. E’ evidente che la Germania o altri Stati membri dell’Unione traggono vantaggio da quanto sta succedendo laggiù. L’Unione europea deve smetterla una buona volta con questa doppia morale.</p>
    </intervention>
    <intervention id="4-223" speaker_id="2229" name="Bernd Posselt" is_mep="True" mode="spoken">
      <p sl="de">autore. – Signor Presidente, è difficile trovare parole più chiare di quelle pronunciate da Manfred Nowak, il relatore speciale delle Nazioni Unite sulla tortura, il quale ha affermato che “Guantánamo non soddisfa neppure i requisiti minimi del diritto internazionale”. Si tratta di un giudizio devastante. Dal canto suo, l’Unione europea deve dire ai suoi partner statunitensi molto apertamente che non può più considerare accettabili gli atti di ingiustizia compiuti a Guantánamo, e che non lo ha mai fatto.</p>
      <p sl="de">Sono molto grato al Cancelliere Merkel per aver affrontare questo tema in modo molto diretto durante il suo incontro con il Presidente Bush. La realtà è che la lotta contro il terrorismo, che è di vitale importanza e che noi appoggiamo, può essere portata avanti solo nel rispetto della legge. Se qualcuno lanciasse al mondo il messaggio che, alla fine, è il più forte a vincere, l’effetto sarebbe catastrofico perché chiunque aspirerebbe soltanto a diventare il più forte, e si imporrebbe di nuovo la legge della giungla.</p>
      <p sl="de">Per tale motivo, la guerra, anche quella contro il peggiore dei mali, può essere condotta solo sulla base della legge, sulla base dei diritti umani e del diritto internazionale, con tutta la determinazione e la risolutezza necessarie, in conformità di una rigorosa adesione ai valori comuni e alle convinzioni condivise dell’alleanza occidentale e dell’Unione europea, di cui a Guantánamo non c’è assolutamente traccia. Tutto ciò che posso fare, quindi, è sollecitare il Presidente Bush a chiudere Guantánamo quanto prima possibile e a consegnare i detenuti a un’autorità giuridica competente.</p>
    </intervention>
    <intervention id="4-224" speaker_id="2155" name="Graham Watson" is_mep="True" mode="spoken">
      <p sl="en">autore. – Signor Presidente, “quando, esattamente, finirà quest’incubo?” sono le parole pronunciate da Moazzam Begg, un cittadino britannico rilasciato senza imputazioni dalla prigione di Guantánamo nel gennaio di quest’anno – ma potrebbero essere benissimo le parole di qualsiasi cittadino per bene.</p>
      <p sl="en">Il carcere di Guantánamo è diventato sinonimo di tutto ciò che vi è di sbagliato nell’attuale risposta degli Stati Uniti al problema del terrorismo. Quattro anni dopo l’arrivo dei primi prigionieri, nessuno di essi è stato sottoposto a un processo vero e proprio e 500 persone sono tuttora recluse, per la maggior parte senza un’accusa precisa e senza essere oggetto di un corretto procedimento giuridico. Proprio oggi le Nazioni Unite hanno pubblicato un rapporto in cui si afferma che il trattamento riservato ai detenuti corrisponde alla definizione di torture così come prevista dalla Convenzione ONU sulla tortura. Gli autori del documento concludono che il governo degli Stati Uniti dovrebbe o sottoporre quanto prima i prigionieri a un processo, o rilasciarli senza indugi.</p>
      <p sl="en">A nostro parere, tali misure non sono sufficienti. Concordiamo con il direttore di Amnesty International nel Regno Unito, secondo il quale non esistono vie di mezzo per risolvere il problema di Guantánamo: va chiuso e basta. Per questo motivo il mio gruppo appoggerà la risoluzione per invitare le autorità statunitensi a chiudere il carcere di Guantánamo e rilasciare i prigionieri, oppure a processarli in conformità del diritto internazionale.</p>
    </intervention>
    <intervention id="4-225" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore. – Signor Presidente, era un po’ di tempo che in queste sedute urgenti, nelle quali ci occupiamo di solito di violazioni dei diritti umani nel mondo, non discutevamo delle responsabilità degli Stati Uniti.</p>
      <p sl="es">Anche se l’elenco dei temi da affrontare sarebbe molto lungo, mi fa piacere che abbiamo quanto meno l’opportunità di analizzare uno degli attacchi più vergognosi contro l’umanità e, in particolare, contro i nostri tempi: Guantánamo.</p>
      <p sl="es">Dopo quattro anni, alle circa 500 persone che vi sono tuttora detenute vengono negate anche le minime garanzie giuridiche richieste in qualsiasi democrazia che rispetti lo Stato di diritto e le norme internazionali sui diritti umani.</p>
      <p sl="es">L’Unione europea non può continuare a essere complice, con il suo silenzio, del mantenimento di ciò che, nei fatti, altro non è che un centro di tortura, un centro nel quale la pena di morte è comminata con metodi arbitrari.</p>
      <p sl="es">L’esistenza di Guantánamo rappresenta una gravissima macchia nella storia non soltanto degli Stati Uniti, ma anche di tutti coloro al di fuori di quel paese che tacciono e tollerano questo scandalo, il quale, peraltro, rafforza ulteriormente l’immagine di una nazione imperialista e bellicista che non ha alcun rispetto per i reali diritti e le reali libertà che l’attuale governo USA sostiene di difendere in tutto il mondo.</p>
      <p sl="es">Non esiste, quindi, assolutamente alcuna giustificazione per l’esistenza di Guantánamo, tanto meno con il pretesto della lotta contro il terrorismo. Sono lieto pertanto che il Parlamento europeo abbia finalmente trovato il coraggio di esigere all’unanimità la chiusura di Guantánamo.</p>
      <p sl="es">In conclusione non mi resta che dirvi, onorevoli colleghi, che dobbiamo compiere un ulteriore passo, che dobbiamo completare il nostro lavoro chiedendo che venga istruita un’indagine su quanto sta succedendo in riferimento all’occupazione dell’Iraq. Più esattamente, dobbiamo condannare le vicende di Abu Ghraib.</p>
    </intervention>
    <intervention id="4-226" speaker_id="2341" name="Michael Gahler" is_mep="True" mode="spoken">
      <p sl="de">a nome del gruppo PPE-DE. – Signor Presidente, ho l’impressione che il Parlamento sia ampiamente concorde sul tema in discussione. Se l’Unione europea chiede agli Stati di rispettare i diritti umani, deve farlo a livello globale e in modo credibile. Né i diritti umani né le norme internazionali in campo umanitario sono negoziabili, e lo dobbiamo dire molto chiaramente ai nostri alleati americani, con i quali, dopo tutto, abbiamo in comune i valori democratici. Mi turba che tale questione sia diventata motivo di disputa tra noi e gli Stati Uniti, che sono nostri alleati, ma questa è la differenza tra quel paese e gli altri paesi del mondo nei quali invochiamo il rispetto dei diritti umani. E’ positivo e incoraggiante che gli Stati Uniti siano una società aperta e democratica e che questa stessa discussione sia in corso anche lì. Credo che la maggioranza degli americani sia d’accordo con noi sul fatto che, in materia di diritti umani, non è possibile sospendere semplicemente lo Stato di diritto. E’ di vitale importanza continuare a mantenere un elevato standard morale se vogliamo che la nostra lotta contro il terrorismo in altre parti del mondo sia credibile e se vogliamo affermare la causa della democrazia. Non è ammissibile che chiudiamo gli occhi e facciamo finta di non vedere; soprattutto non possiamo farlo nei nostri rapporti con un grande alleato come gli Stati Uniti, assieme al quale stiamo diffondendo la democrazia e il rispetto dei diritti umani in altre zone del mondo, ad esempio in Afghanistan. Vale la pena considerare l’imbarazzo politico e morale in cui verremmo a trovarci se tacessimo su Guantánamo, poiché non potremmo più essere credibili nelle nostre relazioni con i paesi nei quali stiamo cercando di promuovere i diritti umani.</p>
      <p sl="de">Per queste considerazioni è giusto chiedere che il centro di Guantánamo sia chiuso e le persone ivi detenute siano sottoposte a un equo processo. Forse non lo abbiamo detto così esplicitamente, però non si può non trarre la conclusione che, in assenza di prove della loro colpevolezza, quelle persone devono essere rilasciate, nonostante la pericolosità di alcune di esse. Anche a loro, infatti, dobbiamo riconoscere il beneficio del dubbio.</p>
    </intervention>
    <intervention id="4-227" speaker_id="4242" name="Karin Scheele" is_mep="True" mode="spoken">
      <p sl="de">a nome del gruppo PSE. – Signor Presidente, nel rapporto pubblicato ieri le Nazioni Unite invitano con grande enfasi gli Stati Uniti a chiudere Guantánamo immediatamente, e la nostra risoluzione odierna persegue, com’è ovvio, lo stesso scopo. Fino ad oggi sono state formulate accuse nei confronti soltanto di 10 delle 500 persone internate in quel carcere e le accuse sono venute, per di più, da tribunali militari, non da corti indipendenti. Detenzione arbitraria, torture e maltrattamenti costituiscono gravi violazioni della Convenzione di Ginevra. E’ ora che il governo Bush si renda conto finalmente di quanto cinico e sbagliato sia questo comportamento nella lotta contro il terrorismo. Per contrastare efficacemente il terrorismo occorre compiere un’opera di persuasione nei confronti nel mondo nel suo complesso, nonché ribadire l’importanza del diritto internazionale, che vieta l’uccisione arbitraria di civili. Ed è proprio il diritto internazionale che il governo Bush sta violando, non solo a Guantánamo, ma anche altrove.</p>
    </intervention>
    <intervention id="4-228" speaker_id="4541" name="Elizabeth Lynne" is_mep="True" mode="spoken">
      <p sl="en">a nome del gruppo ALDE. – Signor Presidente, di quali altre prove hanno bisogno gli americani per chiudere quel luogo infernale? L’ultimo rapporto delle Nazioni Unite, pubblicato ieri, fornisce ulteriori elementi a sostegno del fatto che ciò che gli Stati Uniti stanno facendo a Guantánamo è illegale e costituisce una diretta violazione dei diritti umani.</p>
      <p sl="en">A quattro anni dalla sua apertura, dal carcere continuano a giungerci notizie di torture bandite dalla Convenzione ONU in materia. Il mio elettore, il signor Moazzam Begg, rilasciato l’anno scorso dopo tre anni di detenzione illegale, ha dichiarato di essere stato testimone di pestaggi, a carico di altri detenuti, talmente pesanti che potrebbero averne causato la morte. Ora apprendiamo dal rapporto che persone che stavano attuando uno sciopero della fame sono state costrette all’alimentazione forzata, non perché si voleva salvare loro la vita, bensì per evitare che continuassero a essere motivo d’imbarazzo per il governo statunitense.</p>
      <p sl="en">In nome dell’umanità, chiediamo che il carcere di Guantánamo sia chiuso e che i detenuti siano sottoposti a equo processo oppure, in assenza di prove, siano rilasciati immediatamente.</p>
    </intervention>
    <intervention id="4-229" speaker_id="28139" name="Carl Schlyter" is_mep="True" mode="spoken">
      <p sl="sv">a nome del gruppo Verts/ALE. – Signor Presidente, quella di cui stiamo discutendo è una risoluzione breve che può essere sintetizzata in due sole parole: chiudete Guantánamo. A Guantánamo brilla per la sua assenza il rispetto di qualsiasi forma di diritto umano e l’intera vicenda, dall’inizio alla fine, è caratterizzata non da diritti umani, bensì da errori umani.</p>
      <p sl="sv">Nel corso di una sola presidenza, gli Stati Uniti si sono trasformati da un paese che la maggior parte di noi vorrebbe visitare, con il quale vorrebbe commerciare e intrattenere altri tipi di rapporti, in un paese che molti cercano di evitare. Guantánamo può anche trovarsi in una base militare a Cuba, ma rappresenta un vile tentativo da parte degli Stati Uniti di sfuggire alle proprie leggi. Dagli Stati Uniti esigiamo soltanto che si attengano alla loro costituzione e applichino le convenzioni delle Nazioni Unite. Da entrambe queste prospettive, Guantánamo è un’assurdità. In materie quali il Protocollo di Kyoto, il Tribunale penale internazionale, Abu Ghraib, la guerra contro il popolo iracheno e tutta una serie di convenzioni che vanno dalla lotta contro il fumo al diritto all’alimentazione, il regime Bush si sta comportando come una banda di tirannici padroni coloniali di vecchio stampo.</p>
      <p sl="sv">L’aver voltato le spalle alla cooperazione internazionale e al diritto internazionale danneggia il popolo americano e il mondo in generale. I detenuti di Guantánamo non sono gli unici a soffrire l’oppressione del regime Bush, sono solo quelli che la subiscono maggiormente. Proviamo simpatia per la maggioranza degli americani che non hanno mai sostenuto il regime Bush e sono vittime delle sue procedure arbitrarie. Questa gente comune è colpita pesantemente dall’odio e dalle minacce provenienti dal mondo che la circonda. Il regime Bush potrebbe cominciare a fare penitenza chiudendo Guantánamo.</p>
    </intervention>
    <intervention id="4-230" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL. – Signor Presidente, onorevoli colleghi, secondo me è senz’altro giusto che il Parlamento discuta di una risoluzione su Guantánamo. Va ricordato che una risoluzione simile dovrebbe essere approvata per commemorare il 27 gennaio, che, come senz’altro saprete, è la Giornata internazionale per la prevenzione dei crimini contro l’umanità. Siamo naturalmente tutti d’accordo sul fatto che un paese che, per ammissione del suo stesso Presidente, tortura prigionieri ad Abu Ghraib e a Guantánamo non ha diritto di chiedere la collaborazione dell’Unione europea su azioni militari lanciate in modo unilaterale. E’ giunto il momento di imporre sanzioni contro gli Stati Uniti per aver violato i diritti umani. Questa è una posizione che il Parlamento ha ampiamente sottoscritto quando, questa settimana, ha approvato la relazione concernente l’inserimento della clausola sui diritti umani e sulla democrazia negli accordi europei. Forse non lo ricordate, o forse la potenza militare in questione è troppo forte, ma si tratta in tutta evidenza di un problema di doppia morale.</p>
      <p sl="cs">Credo che la risoluzione, che sostengo pienamente, dopo essere stata approvata dovrà essere seguita da una proposta volta a mettere in stato d’accusa coloro che, a Guantánamo e Abu Ghraib, hanno preso parte ad azioni che sono in contrasto con le leggi degli Stati Uniti e violano i diritti umani e gli accordi internazionali. Vorrei quindi proporre che la Commissione insedi un tribunale penale internazionale per giudicare quei criminali. Ritengo altresì importante raccomandare che il paese che detiene la Presidenza chieda al Consiglio di sicurezza delle Nazioni Unite di presentare una risoluzione che preveda sanzioni a carico degli Stati Uniti. Per inciso, vorrei dire ancora che sappiamo tutti che la base statunitense a Guantánamo per alcuni anni è stata occupata in violazione della volontà contraria del legittimo governo della Repubblica cubana.</p>
    </intervention>
    <intervention id="4-231" speaker_id="28580" name="Panagiotis Beglitis" is_mep="True" mode="spoken">
      <p sl="el">Signor Presidente, la nostra discussione odierna è pienamente confermata, io credo, dalla recente pubblicazione nel Los Angeles Times del rapporto dei cinque esperti della Commissione delle Nazioni Unite per i diritti umani.</p>
      <p sl="el">Non dobbiamo più restare osservatori passivi di questa barbarie dei nostri giorni. Non dobbiamo più restare in silenzio di fronte alle continue violazioni del diritto internazionale in campo umanitario e delle convenzioni internazionali, né di fronte alle torture e alle umiliazioni che le autorità statunitensi continuano a praticare a Guantánamo. Credo che l’Unione europea e i suoi Stati membri debbano adottare un’iniziativa immediata per sottoporre la questione alle organizzazioni internazionali e alle Nazioni Unite, nonché chiedere l’immediata chiusura da parte degli USA del carcere di Guantánamo, l’apertura di un equo processo davanti a un tribunale internazionale indipendente e l’immediato rilascio dei detenuti.</p>
      <p sl="el">Penso che continuare a restare in silenzio equivarrebbe a omertà. Il governo Bush non può, con il pretesto della lotta contro il terrorismo internazionale, portare l’umanità in un nuovo Medioevo. Oggi sono i prigionieri di Guantánamo, domani saranno i detenuti di altre carceri se non interveniamo in difesa dei valori umanitari comuni e dei nostri principi democratici.</p>
    </intervention>
    <intervention id="4-232" speaker_id="28306" name="Ana Maria Gomes" is_mep="True" mode="spoken">
      <p sl="pt">Centinaia di detenuti restano in una condizione di vuoto giuridico e subiscono torture. Non sto parlando delle famigerate prigioni di Saddam, dei talebani, della Siria o di altre dittature; no, sto parlando di Guantánamo, un carcere gestito dagli Stati Uniti d’America. Non dobbiamo dimenticare che gli USA hanno svolto un ruolo essenziale nella definizione del diritto internazionale in materia di diritti umani, diritti che ora, sotto il governo Bush, stanno violando in modo ignominioso, non rispettando neppure gli standard minimi della Convenzione di Ginevra.</p>
      <p sl="pt">L’Europa deve far sentire la sua voce riguardo alle vicende di Guantánamo e Abu Ghraib, nonché di qualsiasi altro luogo in cui il governo Bush esporti la tortura per mezzo di una prestazione eccezionale. L’Europa deve aggiungere la sua voce a quelle che si stanno levando sempre più alte negli Stati Uniti, tra cui l’American Civil Liberties Union , nel condannare l’immoralità e l’inutilità delle torture nella lotta contro il terrorismo, nonché l’inaffidabilità degli autori di simili abusi.</p>
      <p sl="pt">L’Unione europea deve chiedere che Guantánamo venga chiuso e che i politici e i responsabili militari americani di più alto livello siano processati per crimini commessi nel nome della lotta contro il terrorismo. Restare in silenzio significa, infatti, fare il gioco dei terroristi e sacrificare i valori fondamentali della dignità umana e dello Stato di diritto, gli stessi valori che i terroristi fanatici hanno cercato di annientare con gli attentati dell’11 settembre, di Madrid e di Londra.</p>
    </intervention>
    <intervention id="4-233" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, condivido l’affermazione riportata nella risoluzione secondo cui il terrorismo globale rappresenta una minaccia, soprattutto quello diretto contro le società democratiche. Nondimeno, non possiamo contrastare il terrorismo usando tecniche terroristiche: azioni del genere non saranno tollerate, ed è nostro diritto affermarlo.</p>
      <p sl="pl">E’ nostro diritto perché l’Europa è la culla dei diritti umani, dato che le prime convenzioni sulla tutela dei diritti dei prigionieri, della popolazione civile e delle vittime di guerra sono state stilate qui in Europa all’inizio del XX secolo. Dopo la Seconda guerra mondiale abbiamo ulteriormente elaborato questi principi umanitari e creato, qui in Europa, un nostro sistema per la tutela dei diritti umani, con la Corte di Strasburgo, e, nell’Unione europea, abbiamo approvato la Carta dei diritti fondamentali, che sarà – e, nei fatti, è già ora – parte della Costituzione europea. In tutti questi documenti si afferma in modo chiaro e inequivocabile che la dignità umana deve essere rispettata, che nessun essere umano può essere umiliato, minacciato o perseguitato, che nessuno può essere detenuto senza giudizio e che tutti hanno diritto alla difesa.</p>
      <p sl="pl">Ora mi chiedo: tutto questo è stato forse dimenticato a Guantánamo? Non c’è nessuno che lo voglia ricordare? Sia il rapporto di Amnesty International sia quello delle Nazioni Unite citano a chiare lettere quei principi. Non possiamo tollerare una situazione del genere, e per tale motivo condivido pienamente le riflessioni espresse nella risoluzione, la quale afferma che la lotta contro il terrorismo non può comportare alcuna violazione dei diritti umani.</p>
    </intervention>
    <intervention id="4-234" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. – Signor Presidente, desidero ringraziare nuovamente gli onorevoli deputati per le loro osservazioni così precise. La lotta a livello mondiale contro il terrorismo su una scala finora sconosciuta ci ha posti di fronte a sfide nuove per quanto attiene alla tutela dei diritti umani. E’ impegno costante della Commissione sottolineare che la lotta contro il terrorismo deve essere subordinata al mantenimento del rispetto dei diritti umani.</p>
      <p sl="en">In merito alla situazione delle circa 500 persone detenute nel carcere di Guantánamo, la Commissione ne segue da vicino gli sviluppi, pur non avendo competenze per intervenire a nome dei reclusi. Anche i paesi membri hanno manifestato agli Stati Uniti, a livello bilaterale, le loro preoccupazioni per il trattamento subito dai rispettivi cittadini.</p>
      <p sl="en">La Commissione continua a ribadire che tutte le misure antiterrorismo devono essere conformi al diritto umanitario internazionale e alle norme internazionali sui diritti umani. E’ nostro fermo convincimento che le Convenzioni di Ginevra vadano applicate a tutte le persone fatte prigioniere sul campo di battaglia. Per quanto attiene alla persistente detenzione di persone nel carcere di Guantánamo, ai sensi della Convenzione internazionale sui diritti civili e politici esistono diritti assoluti che vanno rispettati in qualsiasi circostanza, come il diritto a non essere torturati e a non essere sottoposti a trattamenti crudeli, disumani o umilianti.</p>
      <p sl="en">In proposito, accogliamo con favore l’emendamento apportato di recente, su proposta del senatore McCain, alla legge sugli stanziamenti per la difesa, nel quale si afferma al di là di ogni dubbio che il divieto di trattamenti crudeli, disumani e umilianti vale anche per le persone tenute in stato di prigionia da parte degli Stati Uniti ovunque nel mondo. Inoltre, a nostro parere, chiunque sia stato detenuto deve godere di uno status in conformità del diritto internazionale e ha il diritto di non essere incarcerato arbitrariamente e di essere sottoposto a un procedimento corretto e a un processo equo.</p>
      <p sl="en">L’Unione europea ha anche detto chiaramente che sosterrà la richiesta dei relatori speciali delle Nazioni Unite di recarsi in visita a Guantánamo e di poter intervistare i detenuti in privato. L’Unione ha avanzato più volte tale richiesta agli Stati Uniti e continuerà a farlo.</p>
      <p sl="en">In risposta ad alcuni degli interventi, posso dire che la Commissione ha ripetutamente dichiarato agli Stati Uniti che l’Unione europea è affatto contraria alla pena di morte in qualsiasi circostanza. Voglio aggiungere che il rapporto dei relatori speciali delle Nazioni Unite pubblicato ieri è ora al vaglio della Commissione, la quale intende sollevare di nuovo questo argomento con gli Stati Uniti.</p>
      <p sl="en">E’ fondamentale che la comunità internazionale cerchi di riaffermare il pieno rispetto delle norme del diritto internazionale, compreso il rispetto dei diritti umani e degli standard umanitari, per quanto riguarda i presunti talebani e appartenenti ad Al-Qaeda detenuti a Guantánamo e in altri luoghi. Solo garantendo il rispetto di questi valori da parte di tutti i soggetti interessati sarà possibile compiere reali passi avanti.</p>
    </intervention>
    <intervention id="4-235" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, riallacciandomi brevemente, con il vostro permesso, alle parole dell’onorevole Pflüger sullo Sri Lanka, vorrei dire che ha senz’altro ragione. Il fatto che le risoluzioni presentate possano poi essere ritirate previo accordo tra le parti costituisce un pericoloso precedente. Abbiamo accettato una simile procedura in questo caso, però voglio precisare, e lo faccio a nome del mio gruppo, che non la accetteremo una seconda volta e che non dobbiamo permettere che la circostanza odierna vada a costituire un precedente.</p>
    </intervention>
    <intervention id="4-236" speaker_id="2099" name="Robert Evans" is_mep="True" mode="spoken">
      <p sl="en">Signor Presidente, mi permetto di informare l’onorevole Posselt che è stato il suo gruppo a chiedere di cancellare la votazione. E’ quindi un po’ strano che ora affermi che non accetteranno tale decisione.</p>
    </intervention>
    <intervention id="4-237" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà immediatamente.</p>
    </intervention>
  </section>
  <section id="creitem26" title="15. Turno di votazioni">
    <intervention id="4-239" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati delle votazioni: vedasi processo verbale)"/>
    </intervention>
  </section>
  <section id="creitem27" title="15.1. Patrimonio culturale in Azerbaigian (votazione)"/>
  <section id="creitem28" title="15.2. Guantánamo (votazione)">
    <intervention id="4-242" speaker_id="4393" is_mep="True" mode="spoken" role="Presidente">
      <p sl="unknown">Ciò conclude il turno di votazioni.</p>
    </intervention>
  </section>
  <section id="creitem29" title="16. Correzioni di voto: vedasi processo verbale"/>
  <section id="creitem30" title="17. Decisioni concernenti taluni documenti: vedasi processo verbale"/>
  <section id="creitem31" title="18. Dichiarazioni scritte che figurano nel registro (articolo 116 del Regolamento): vedasi processo verbale"/>
  <section id="creitem32" title="19. Trasmissione dei testi approvati nel corso della presente seduta: vedasi processo verbale"/>
  <section id="creitem33" title="20. Calendario delle prossime sedute: vedasi processo verbale"/>
  <section id="creitem34" title="21. Interruzione della sessione">
    <intervention id="4-249" speaker_id="4393" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 17.00)"/>
    </intervention>
  </section>
</text>
