<?xml version='1.0' encoding='utf-8'?>
<text id="20110308.IT" lang="it" date="2011-03-08" place="Strasburgo" edition="Edizione GU">
  <section id="creitem1" title="1. Apertura della sessione">
    <intervention id="2-004-000" speaker_id="4482" is_mep="True" mode="spoken" role="Presidente">
      <p sl="unknown">Dichiaro riaperta la sessione 2011-2012 del Parlamento europeo.</p>
    </intervention>
  </section>
  <section id="creitem2" title="2. Apertura della seduta">
    <intervention id="2-006-000" speaker_id="4482" is_mep="True" mode="spoken" role="Presidente">
      <p sl="unknown">Buongiorno, onorevoli colleghi. Oggi, 8 marzo, è la Giornata internazionale della donna. Il Parlamento ha previsto numerosi eventi. Abbiamo l’opportunità di unirci ai festeggiamenti per il centenario della Giornata, confrontandoci sui risultati finora raggiunti dalle donne e sugli obiettivi ancora da conseguire.</p>
    </intervention>
  </section>
  <section id="creitem3" title="3. Presentazione di documenti: cfr. Processo verbale"/>
  <section id="creitem4" title="4. Decisioni relative ad alcuni documenti: cfr. Processo verbale"/>
  <section id="creitem5" title="5. Discussione su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): cfr. Processo verbale"/>
  <section id="creitem6" title="6. Orientamenti per il bilancio 2012 – Altre sezioni (discussione)">
    <intervention id="2-011-000" speaker_id="4482" is_mep="True" mode="spoken" role="Presidente">
      <p sl="unknown">La seduta è ripresa. L’ordine del giorno reca la relazione [2011/2017(BUD) ] (Α7-0049/2011), presentata dall’onorevole Fernandes a nome della commissione per i bilanci, sugli orientamenti relativi alla procedura di bilancio 2012 sezione I – Parlamento europeo, sezione II – Consiglio, sezione IV – Corte di giustizia, sezione V – Corte dei conti, sezione VI – Comitato economico e sociale europeo, sezione VII – Comitato delle regioni, sezione VIII – Mediatore europeo, sezione IX – Garante europeo della protezione dei dati, sezione X – Servizio europeo per l'azione esterna.</p>
    </intervention>
    <intervention id="2-012-000" speaker_id="96899" name="José Manuel Fernandes" is_mep="True" mode="spoken" role="relatore">
      <p sl="pt">Signora Presidente, desidero innanzi tutto porgere i miei riguardi a lei, signora Presidente, al Commissario e ai miei onorevoli colleghi qui presenti. Permettetemi di cominciare ringraziando quanti hanno contribuito alla presente relazione e, in particolare, i relatori ombra dei vari gruppi politici.</p>
      <p sl="pt">Il lavoro svolto ha ottenuto un’ampia base di consenso, come ha dimostrato l’espressione di voto della scorsa settimana in seno alla commissione bilanci, che si è conclusa con 34 voti favorevoli e un solo voto contrario, con una astensione. La presente relazione mira a un perfetto allineamento con la situazione attuale, ovvero con le condizioni economiche, finanziarie e sociali che ci troviamo ora ad affrontare, con la crisi in atto e, contemporaneamente, con la linea d’azione che i cittadini europei chiedono all’Unione e alle istituzioni.</p>
      <p sl="pt">Il bilancio dovrà essere improntato alle restrizioni e all’austerità e, al contempo, essere in grado di fornire alle istituzioni e al Parlamento gli strumenti necessari per proseguire il progetto europeo e soddisfare le aspettative dei cittadini.</p>
      <p sl="pt">L’obiettivo che ci poniamo è l’eccellenza legislativa, e sarebbe molto grave non riuscire a realizzarla a causa dell’insufficienza di mezzi a disposizione. Ciò rappresenterebbe infatti un segnale terribile nella situazione attuale e comporterebbe ulteriori oneri a carico dei cittadini.</p>
      <p sl="pt">Sono dunque necessarie risorse adeguate. Con l’entrata in vigore del trattato di Lisbona abbiamo acquisito nuove competenze. Considerata la congiuntura attuale, tuttavia, proponiamo un aumento neutrale, ossia un aumento pari all’inflazione.</p>
      <p sl="pt">La relazione è in linea con la lettera del Commissario e con la raccomandazione inviata al Parlamento e alle altre istituzioni. Pertanto, quando e se si presenterà la necessità di farlo, redigeremo una lettera rettificativa o un bilancio rettificativo per impegni come per quelli assunti dall’UE nei confronti della Croazia o quelli derivanti dall’adesione degli otto membri al trattato di Lisbona.</p>
      <p sl="pt">Oggi più che mai è chiaro che, per poter realizzare un bilancio orientato al risparmio, occorre seguire i principi della sana gestione finanziaria e dell’economia, i principi di efficienza ed efficacia. L'applicazione di tali principi deve consentire rigore, semplicità e trasparenza in materia di bilancio; in questo modo potremo già individuare con successo le possibili riduzioni dei costi, non soltanto nelle stime che predisporremo adesso, ma vogliamo anche conseguire risparmi nell’attuazione del bilancio per il 2012.</p>
      <p sl="pt">Sarà così possibile adempiere alle nostre responsabilità. Auspichiamo inoltre – ed è un concetto che stiamo cercando di introdurre – un bilancio che non comporti maggiorazioni di spesa, in cui ogni uscita sia giustificata e le spese variabili sono segnalatate chiaramente; tali spese potranno essere soggette ad un’analisi costi-benefici, laddove giustificata.</p>
      <p sl="pt">Naturalmente non metteremo a repentaglio la realizzazione dei progetti in corso, perché ciò non solo significherebbe fare un passo indietro, ma comporterebbe una perdita. Mi riferisco ad esempio all’ampliamento dell’edificio Konrad Adenauer, o alla Casa della storia europea, progetti che proseguiranno malgrado questo bilancio restrittivo. A tale proposito sosteniamo inoltre la necessità di redigere i bilanci futuri in un orizzonte pluriennale, così da permettere fin dall’inizio una pianificazione globale e allineata con il quadro finanziario pluriennale.</p>
    </intervention>
    <intervention id="2-013-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signora Presidente, le porgo i miei più sinceri auguri per la Giornata internazionale della donna. Accolgo con favore i principi di rigore illustrati dal relatore, onorevole Fernandes, in modo particolare per quanto concerne i bilanci amministrativi dell’Unione europea. Si tratta a mio avviso del giusto orientamento da seguire considerando le attuali condizioni economiche dell’UE.</p>
      <p sl="en">Pertanto ho chiesto ai miei colleghi nella Commissione di prestare particolare attenzione agli aumenti relativi alle spese amministrative, e possiamo garantire che la Commissione si limiterà a un aumento inferiore all’1 per cento. In considerazione degli obblighi contrattuali, le riduzioni per il 2012 si rifletteranno principalmente su settori quali le tecnologie informatiche, le riunioni, i convegni e le missioni, nonché su studi e pubblicazioni.</p>
      <p sl="en">Ho inviato una lettera ai vertici delle altre istituzioni e questa è la loro risposta. Ritengo che la linea da seguire per il 2011 per quanto riguarda le spese amministrative sia quella qui prospettata. Il Consiglio ha comunicato che adotterà a sua volta un approccio di grande austerità.</p>
      <p sl="en">Tale orientamento deve essere applicato anche al prossimo allargamento. Le stime, a mio avviso, dovrebbero essere inserite nel bilancio quando verrà stabilita formalmente la data per l’adesione, in forma di lettera rettificativa o bilancio rettificativo. È tuttavia doveroso specificare che le spese amministrative ammontano a meno del 6 per cento del bilancio dell’Unione, e rappresentano dunque una porzione piuttosto ridotta dei costi complessivi.</p>
      <p sl="en">Per quanto concerne i costi operativi, il bilancio europeo ha una propria logica interna. I programmi acquisiscono maturità col tempo, come nel caso di progetti di rilievo che sono stati avviati nel 2007 e danno i propri frutti adesso. Il bilancio europeo si compone principalmente di investimenti, non di consumi o di spese sociali. Da un lato è necessario adottare un approccio restrittivo alle spese amministrative, ma dall’altro è nostro dovere comprendere la logica che sottende alle dinamiche interne dei bilanci europei. In caso contrario si rischierebbe di avere notevoli importi da liquidare (i cosiddetti RAL, reste à liquider), che corrispondono a una grande quantità di denaro non speso e impegni non rispettati e contravvengono a un’adeguata procedura di bilancio.</p>
      <p sl="en">Ribadisco dunque la mia approvazione per i principi esposti nella relazione dell’onorevole Fernandes. Attendo il nostro incontro in preparazione al dialogo a tre del 30 marzo, quando si terrà la discussione sulla base degli orientamenti.</p>
    </intervention>
    <intervention id="2-014-000" speaker_id="96780" name="Monika Hohlmeier" is_mep="True" mode="spoken">
      <p sl="de">a nome del gruppo PPE. – Signora Presidente, onorevoli colleghi, desidero cominciare esprimendo il mio rammarico per l’assenza del Segretario generale e dei due Vicepresidenti competenti in rappresentanza del Parlamento europeo. Di norma ci aspettiamo che i membri di competenza della Commissione siano presenti, e dovremmo fare altrettanto per quanto concerne i nostri più alti rappresentanti.</p>
      <p sl="de">In secondo luogo, desidero fare riferimento alla gestione degli edifici della Casa della storia europea. Ritengo positivi i progressi registrati dal progetto KAD in Lussemburgo, come pure il fatto che tutto proceda secondo i piani e che le spese sembrano essere sotto controllo. Una volta portato a termine l’ampliamento del KAD, il trasferimento di tutto il personale in un unico edificio dovrebbe determinare un incremento dell’efficienza e delle sinergie nonché una riduzione dei costi annuali, in quanto saranno chiusi otto uffici. È dunque essenziale raggiungere questo obiettivo, poiché una parte dei fondi ci è necessaria per altri fini, come sottolineato dall’onorevole Fernandes.</p>
      <p sl="de">La Casa della storia europea è, a mio avviso, un progetto di notevole importanza, in quanto attirerà numerosi visitatori avvicinandoli al significato, agli obiettivi e i fini dell’Unione nel contesto della storia europea.</p>
      <p sl="de">Terzo punto, proporrei che i funzionari impiegati in Lussemburgo siano trasferiti a Bruxelles, dove si recano spesso per motivi di lavoro, facendo continuamente la spola fra le due città e causando problemi anche ai deputati. Tale situazione è circoscritta a un numero limitato di sottoaree, e sarebbe davvero opportuno considerare un trasferimento per ragioni di efficienza.</p>
      <p sl="de">Infine ritengo molto positivo che il Parlamento europeo preveda soltanto un’espansione moderata. Il SEAE non dovrebbe però intravedere nell’espansione modesta di altre aree una ragione per crescere su vasta scala. Mi appello a tutte le istituzioni, affinché adeguino la propria condotta alle attuali difficoltà economiche e finanziarie.</p>
    </intervention>
    <intervention id="2-015-000" speaker_id="96918" name="Derek Vaughan" is_mep="True" mode="spoken">
      <p sl="en">a nome del gruppo S&amp;D. – Signora Presidente, desidero innanzi tutto ringraziare il Commissario e il relatore per il lavoro presentato, nonché per l’approccio adottato nel mettere a punto il bilancio delle altre sezioni. L’onorevole collega non sbaglia quando cerca di trovare il giusto equilibrio tra la garanzia di un corretto funzionamento del Parlamento europeo e delle altre sezioni e la necessità di limitare al minimo indispensabile gli aumenti di bilancio.</p>
      <p sl="en">Appoggio la proposta del relatore di mantenere gli aumenti entro il tasso di inflazione. Ritengo altresì che la proposta iniziale del 5,2 per cento sia troppo elevata. Naturalmente la realizzazione dei modesti risparmi che il relatore e altri deputati si prefiggono richiede l’individuazione di possibili fonti di risparmio all’interno del bilancio stesso. Mi sono dunque offerto di collaborare con il relatore in tal senso. Ritengo che riduzioni potenziali siano da ricercarsi in aree quali la politica edilizia e l’allargamento – già citato dal Commissario – come pure nelle spese prospettate per l’istituzione di un ufficio non europeo, che al momento costituisce, a mio avviso, un lusso che non ci possiamo permettere.</p>
      <p sl="en">Desidero concludere sottolineando la necessità di lavorare a stretto contatto con le altre istituzioni, in particolare con il Comitato delle regioni e con il Comitato economico e sociale europeo, che so essere preoccupate circa il proprio bilancio anche per l’anno 2012. Dobbiamo assicurarci che, come noi, anche queste istituzioni possano adempiere adeguatamente alle proprie funzioni, limitando allo stesso tempo gli incrementi di spesa per il futuro. A nome del gruppo dell'Alleanza progressista di Socialisti e Democratici al Parlamento europeo esprimo la volontà di collaborare con il relatore, nonché il nostro appoggio per tali proposte sugli orientamenti. Attendiamo con interesse la discussione sulle stime della prossima settimana.</p>
    </intervention>
    <intervention id="2-016-000" speaker_id="4482" is_mep="True" mode="spoken" role="Presidente">
      <p sl="unknown">Desidero replicare all’intervento dell’onorevole Hohlmeier. L’onorevole Pittella, Vicepresidente responsabile per il bilancio, è presente in Aula.</p>
    </intervention>
    <intervention id="2-017-000" speaker_id="28246" name="Alexander Alvaro" is_mep="True" mode="spoken">
      <p sl="de">a nome del gruppo ALDE. – Signora Presidente, ringrazio l’onorevole Fernandes per l’eccellente relazione. I principi fondamentali di una sana disciplina di bilancio sono efficienza, parsimonia e impiego responsabile delle risorse finanziarie a noi affidate. Tuttavia, ciò che emerge costantemente da tutti i negoziati di bilancio, e che noi dobbiamo scongiurare in questa sede, è l’avidità, insieme con l’attaccamento alle vecchie abitudini. È necessario operare una distinzione tra avidità e necessità.</p>
      <p sl="de">Indubbiamente l’aumento dei posti di lavoro prospettato dal trattato di Lisbona, e reso necessario dall’entrata in vigore dello stesso, è indispensabile. Occorre fare in modo che si raggiunga il giusto equilibrio fra i posti nei gruppi politici e nelle commissioni, da un lato, e gli amministrativi, dall’altro. Come già osservato nell’intervento precedente, il Segretario generale avrebbe dovuto essere presente per ascoltare le nostre osservazioni. I nuovi dipartimenti citati dall’onorevole Vaughan non saranno più necessari nella configurazione attuale se si riusciranno a sfruttare efficacemente le sinergie all’interno di quest’Aula. Disponiamo infatti di molte persone competenti distribuite nelle varie direzioni generali e sono certo che saremo in grado di sfruttare al meglio il loro potenziale.</p>
      <p sl="de">Per quanto riguarda la Casa della storia europea, mi concordo con l’onorevole Hohlmeier sull’importanza di accompagnare al progetto un piano operativo fin dalle fasi iniziali. Non si tratta infatti di una sorta di pozzo dei desideri dal quale ognuno ottiene ciò che vuole: dobbiamo gestire saggiamente le risorse a disposizione, sulla base di un bilancio assennato.</p>
      <p sl="de">Concludo aggiungendo che non dovremmo commettere l’errore di non investire nel futuro per l’eccessivo desiderio di risparmiare. Gli investimenti di oggi nelle tecnologie informatiche, ad esempio, ci permetteranno di risparmiare molto negli anni a venire. Per questo motivo il principio della parsimonia non deve diventare fine a se stesso, ma deve essere applicato con giudizio e con lo sguardo sempre rivolto al futuro.</p>
    </intervention>
    <intervention id="2-018-000" speaker_id="28240" name="Helga Trüpel" is_mep="True" mode="spoken">
      <p sl="de">a nome del gruppo Verts/ALE. – Signora Presidente, Commissario Lewandowski, onorevoli colleghi, l’argomento della discussione odierna è il bilancio 2012 del Parlamento e desidero sottolineare che il gruppo Verde/Alleanza libera europea ritiene fondamentale raggiungere il giusto equilibrio tra, da un lato, aumenti contenuti e aumenti giustificati, derivanti principalmente dalle nuove competenze e dai nuovi poteri sanciti nel trattato di Lisbona, e, dall’altro, autocontrollo e moderazione considerando l’attuale penuria di fondi pubblici. Il bilancio del Parlamento è, in certo qual modo, il biglietto da visita che presentiamo all’esterno e mantiene dunque un forte valore simbolico. Come gestire dunque la politica di austerità – la necessità di tale politica – dato che ci coinvolge direttamente?</p>
      <p sl="de">L’onorevole Fernandes ha utilizzato i termini consolidamento, contenimento e moderazione. Finora però abbiamo udito poche proposte concrete che indichino dove intenda operare i tagli e dove sia necessario ridurre le risorse. Indubbiamente è giusto richiamare ad una maggiore efficienza nell’amministrazione del Parlamento, e ritengo vi sia un certo margine di miglioramento.</p>
      <p sl="de">Desidero ora affrontare la questione della Casa della storia europea. In linea di principio mi trovo in totale accordo con la proposta. Ritengo tuttavia che sia necessario elaborare piani operativi chiari al riguardo. Se si intende dare priorità a tale progetto – e, ancora una volta, mi rivolgo direttamente all’onorevole Fernandes – se termini come autodisciplina e consolidamento non sono solo parole, allora dobbiamo essere disposti a prevedere dei tagli anche in altri campi.</p>
      <p sl="de">Se le priorità sono il risultato di una volontà politica, allora, per definizione, è necessario attribuire un’importanza secondaria ad altre aree per realizzare un bilancio consolidato. Parlare di consolidamento senza formulare le necessarie raccomandazioni significherebbe falsare l’intera questione. Solo se si è disposti a indicare gli ambiti di risparmio – in particolare per quanto riguarda le nuove priorità – si può ottenere un reale risultato. Intendo questo quando mi riferisco al biglietto da visita del Parlamento europeo: aumenti limitati e un chiaro atteggiamento di moderazione.</p>
    </intervention>
    <intervention id="2-019-000" speaker_id="1419" name="James Elles" is_mep="True" mode="spoken">
      <p sl="en">a nome del gruppo ECR. – Signora Presidente, desidero esprimere le mie congratulazioni al relatore per quella che ritengo una relazione estremamente equilibrata, in particolare perché orientata al consolidamento delle risorse e all’austerità di bilancio.</p>
      <p sl="en">I principi delineati dal relatore – eccellenza legislativa, sana gestione, abilità di coniugare accuratezza e semplicità, ed elaborazione di piani di riduzione dei costi – dovrebbero essere applicati anche al bilancio della Commissione, e non soltanto a quello delle altre istituzioni.</p>
      <p sl="en">Per quanto concerne l’aspetto tecnologico, tuttavia, l’orientamento al risparmio dovrebbe abbracciare non soltanto il lungo termine, ma anche il breve termine, l’orizzonte entro il quale dovremmo elaborare misure per la riduzione delle spese.</p>
      <p sl="en">La sicurezza è un aspetto che il mio gruppo ha molto a cuore. Si pone fin troppo l’accento sulla necessità di impedire alle persone l’accesso alle istituzioni. Non permettiamo loro sufficiente libertà di accesso e circolazione. Propongo che, nel discutere questa particolare questione, i Vicepresidenti considerino il caso del Congresso degli Stati Uniti, che esegue controlli di sicurezza all’entrata lasciando che i visitatori si muovano liberamente all’interno dell’edificio. Ciò è possibile tramite l’impiego di un servizio di sicurezza professionale.</p>
    </intervention>
    <intervention id="2-020-000" speaker_id="96954" name="Marta Andreasen" is_mep="True" mode="spoken">
      <p sl="en">a nome del gruppo EFD. – Signora Presidente, è vergognoso che, in un periodo di crisi economica come quello attuale, si proponga già adesso di aumentare del 5 per cento il bilancio del Parlamento per l’anno 2012. Solo la scorsa settimana è stato approvato un incremento di 1 500 euro mensili per l’indennità di assistenza parlamentare. Non si tenta in alcun modo di arginare gli sprechi generati dalle tre sedi di quest’Assemblea. Peggio ancora, il Parlamento europeo si è impegnato in un’operazione da 60 milioni di euro per il restauro dell’edificio che verrà adibito a Casa della storia europea – come se in Europa non ci fossero musei. L’Unione europea vuole forse riscrivere la storia? Per non parlare poi del Servizio europeo per l'azione esterna, che assumerà, tra gli altri, cinquanta funzionari con uno stipendio superiore del 20 per cento a quello del Primo ministro britannico, per i quali sarà necessario erigere un nuovo edificio al costo di 10,5 milioni di euro all’anno.</p>
      <p sl="en">Signora Presidente, chiedo a nome dei contribuenti britannici che si ponga fine a questo ladrocinio.</p>
    </intervention>
    <intervention id="2-021-000" speaker_id="97016" name="Angelika Werthmann" is_mep="True" mode="spoken">
      <p sl="de">Signora Presidente, onorevoli deputati, il progetto presentato dall’onorevole Fernandes per l’esercizio finanziario 2012 fa riferimento a contenimento dei costi e consolidamento. In qualità di rappresentanti dei cittadini europei, noi deputati siamo chiamati a esprimerci al riguardo. La riduzione dei costi è essenziale.</p>
      <p sl="de">Le spese accessorie che deriveranno dall’entrata della Croazia avranno un impatto diretto sul bilancio dell’Unione, come pure l’istituzione del Servizio europeo per l'azione esterna e delle tre nuove autorità finanziarie. Il problema è che le nuove spese non dovrebbero necessariamente comportare aumenti di bilancio – è, anzi, fondamentale che non accada. Potenziali ambiti di risparmio vanno ricercati in tutte le istituzioni dell’Unione, ad esempio nelle politiche delle risorse umane e in quella edilizia, o nell’amministrazione. Desidero avanzare nuovamente la proposta che tutte le agenzie vengano sottoposte a una revisione di bilancio e che si potenzino le sinergie con gli Stati membri.</p>
    </intervention>
    <intervention id="2-022-000" speaker_id="96816" name="Giovanni La Via" is_mep="True" mode="spoken">
      <p sl="it">Signora Presidente, onorevoli colleghi, Commissario Lewandowski, volevo in primo luogo fare i miei complimenti all'on. Fernandes per l'ottimo lavoro svolto.</p>
      <p sl="it">Parlare di bilancio e di gestione delle risorse delle istituzioni non è un esercizio semplice, soprattutto se si cerca di coniugare il miglioramento del funzionamento delle stesse con l'esigenza di economie di risanamento cui gli Stati membri e l'Unione europea devono far fronte in un contesto delicato come quello odierno. Proprio per questa ragione condivido pienamente il richiamo ai principi dell'eccellenza legislativa e della sana gestione finanziaria, quali punti di riferimento sui quali orientare le attività di tutte le istituzioni.</p>
      <p sl="it">Ed infatti in un momento di crisi in cui il nostro obiettivo primario non può che essere il rilancio dell'economia europea, il primo esempio di virtuosità deve proprio venire dalle istituzioni. Virtuosità non deve significare solo austerità, bensì aumento dell'efficienza amministrativa, al fine di garantire un corretto e migliore uso delle risorse, che consenta a tutte le istituzioni di poter svolgere un lavoro efficace ed al contempo efficiente, capace di raggiungere gli obiettivi primari che l'azione europea si è posta in questi anni.</p>
      <p sl="it">Passando più nello specifico al bilancio del Parlamento, ritengo, in sintonia con il relatore, che quello del 2012 debba essere un bilancio di consolidamento, tenuto anche conto che esso potrà essere la base su cui fare riferimento, più che l'attuale discussione sul futuro quadro finanziario pluriennale.</p>
      <p sl="it">Penso, però, che parte delle risorse debba essere utilizzata per attuare alcune migliorie necessarie affinché i deputati possano svolgere le proprie funzioni con l'ausilio di servizi di qualità.</p>
      <p sl="it">Credo quindi che vadano realizzate economie nei servizi comuni, ma che vadano compiuti ulteriori sforzi anche in tema di politica immobiliare, attraverso una razionalizzazione degli spazi già a nostra disposizione e con l'adozione di una strategia di medio e lungo periodo che consenta di pianificare con largo anticipo le spese relative agli immobili e di rendere maggiormente trasparenti e razionali le scelte effettuate in tale direzione.</p>
    </intervention>
    <intervention id="2-023-000" speaker_id="96833" name="Jens Geier" is_mep="True" mode="spoken">
      <p sl="de">Signora Presidente, Commissario Lewandowski, onorevoli colleghi, ovviamente dovremmo discutere dei costi da evitare o ridurre all’interno del presente bilancio. Nondimeno desidero rivolgere a tutti voi un invito all’obiettività, dopo le reazioni istintive sul tema delle agenzie. Per quale motivo? In primo luogo poiché la commissione per il controllo dei bilanci prende parte continuamente alla discussione in merito, attirando l’attenzione sui possibili miglioramenti alla cooperazione tra le agenzie e allo svolgimento delle loro funzioni. Inoltre siamo in attesa della relazione straordinaria sulle agenzie della Corte dei conti europea; il documento costituirà un punto di partenza più obiettivo per la discussione, che al momento procede in modo alquanto avventato, in particolare per quanto riguarda la gestione delle agenzie e la via da seguire per realizzare i risparmi qui menzionati.</p>
      <p sl="de">In relazione ai risparmi, desidero fare particolare riferimento alla politica edilizia. Vi è senza dubbio un notevole potenziale di risparmio per l’Unione europea in quest’area. Personalmente mi chiedo se sia davvero opportuno costruire a Bruxelles nuovi edifici per il Parlamento europeo, una scelta che ha senso esclusivamente se i prezzi degli immobili a Bruxelles continueranno ad aumentare. Al momento il mercato non sembra confermare tale tendenza. Senza un aumento dei prezzi, l’affitto risulta un’opzione migliore rispetto all’acquisto, in particolare se si considera l’enorme quantità – visibile a occhio nudo – di spazio disponibile e affittabile nei quartieri dell’Unione.</p>
      <p sl="de">Tali considerazioni si ricollegano alla questione della Casa della storia europea. È necessario, a mio avviso, un maggiore grado di legittimità, poiché finora tutte le iniziative che riguardano la Casa della storia europea si basano esclusivamente su risoluzioni dell’Ufficio di presidenza del Parlamento, che non sono sufficienti per conferirvi una reale legittimità democratica. Urge un cambiamento. Soprattutto è fondamentale sapere come si intenda fare fronte ai costi operativi e supplementari di tale istituzione.</p>
    </intervention>
    <intervention id="2-024-000" speaker_id="4440" name="Anne E. Jensen" is_mep="True" mode="spoken">
      <p sl="da">Signora Presidente, desidero anche io congratularmi con l’onorevole Fernandes per l’eccellente relazione; ringrazio inoltre il Commissario Lewandowski, in particolare per la sua lettera alle istituzioni, in cui si propone un maggiore controllo delle nostre spese amministrative per l’anno corrente. Ritengo che la lettera sia estremamente opportuna e che si rivelerà utile nella scelta dell’approccio da applicarsi per consentirci una maggiore attenzione al risparmio; lo stesso vale, a mio avviso, per tutte le istituzioni. È fondamentale infatti che adottino tale orientamento il Comitato delle Regioni, il Comitato economico e sociale europeo e la Corte di giustizia, le cui spese sono aumentate vertiginosamente. Lo stesso dicasi anche per la Corte dei conti europea. Per istituzioni minori, quali il Mediatore europeo e il Garante europeo della protezione dei dati sarà più difficile, e tale difficoltà deve essere considerata.</p>
      <p sl="da">Ritengo tuttavia che il Parlamento sia particolarmente tenuto a dimostrare la sua capacità di operare con parsimonia. Con l’entrata in vigore del trattato di Lisbona abbiamo acquisito nuove competenze, che comportano spese supplementari, ma l’anno prossimo, il 2012, dovrà essere un anno di consolidamento. Abbiamo parlato dell’allargamento. Includeremo l’accesso della Croazia in un bilancio rettificativo. Diversi colleghi hanno fatto riferimento alla questione della Casa della storia europea, che considero un eccellente arricchimento dei nostri servizi per i visitatori. Molti giovani non conoscono bene le tappe che hanno portato alla nascita dell’Unione europea. Si dice che se non si conosce la propria storia si è destinati a ripeterla, motivo per il quale è indispensabile raccontare la storia dell’Europa moderna. Sosteniamo dunque il progetto per la Casa della storia europea.</p>
      <p sl="da">Ultimo punto, ma non per importanza, ovviamente le nostre spese dipendono fortemente dalla molteplicità di sedi del Parlamento, che risulta dispendiosa. è nostro dovere esaminare attentamente il problema. Sfortunatamente non possiamo intervenire sul nostro costo più grande, ovvero la necessità di spostarsi tra Strasburgo e Bruxelles. Se il Consiglio europeo ritiene davvero che sia necessario risparmiare, i capi di Stato dell’UE dovranno affrontare la questione. Grazie, signora Presidente.</p>
    </intervention>
    <intervention id="2-025-000" speaker_id="23695" name="Hynek Fajmon" is_mep="True" mode="spoken">
      <p sl="cs">Signora Presidente, è evidente che nel 2012 tutta l’Unione europea e i suoi Stati membri continueranno a risentire degli effetti della crisi economica e finanziaria. Il Parlamento dovrà pertanto adeguare la propria strategia di bilancio a questo dato. Dobbiamo mirare a massima disciplina e austerità di bilancio. Noto con piacere che la relazione riporta tali considerazioni e vi pone un forte accento. L’austerità non può tuttavia equivalere ad aumenti di spesa in linea con l’inflazione. L’obiettivo deve essere mantenere la spesa del Parlamento ai livelli dell’anno in corso. È necessario fare tutto il possibile per risparmiare e sfruttare al meglio le risorse parlamentari disponibili in tutti gli ambiti di azione del Parlamento europeo, a partire dalla razionalizzazione dell’amministrazione degli edifici fino a un migliore impiego della tecnologia informatica e delle risorse umane. Vi è infatti un notevole potenziale di risparmio in tali ambiti ed è fondamentale dimostrare sufficiente determinazione per realizzarlo.</p>
    </intervention>
    <intervention id="2-026-000" speaker_id="97280" name="Claudio Morganti" is_mep="True" mode="spoken">
      <p sl="it">Signora Presidente, onorevoli colleghi, in un periodo di generale ristrettezza economica, compito essenziale delle istituzioni europee sarebbe quello di dare loro per prime il buon esempio.</p>
      <p sl="it">Questa relazione è incentrata giustamente sul rispetto dei criteri di efficienza, della gestione di costi e di servizi, e mi domando in proposito se non sia necessaria un'immediata e reale verifica riguardo all'efficacia di alcune attività esternalizzate. Mi riferisco in particolar modo all'informatica e alla sicurezza interna del Parlamento, anche alla luce degli ultimi avvenimenti che tutti noi ben conosciamo, mi riferisco alla rapina all'ufficio postale dello scorso mese.</p>
      <p sl="it">Un ulteriore appunto va necessariamente fatto in merito al Servizio europeo per l'azione esterna. Nato teoricamente a costo zero per ridurre gli sprechi e rendere più efficaci le relazioni esterne dell'Unione europea, si sta rivelando fallimentare su entrambi i fronti, politico ed economico. Non vorrei che il Parlamento europeo accettasse cedimenti di rigore in questo ambito.</p>
    </intervention>
    <intervention id="2-027-000" speaker_id="24030" name="Philip Claeys" is_mep="True" mode="spoken">
      <p sl="nl">Signora Presidente, la scorsa settimana diversi elettori delle Fiandre mi hanno chiesto come sia possibile che noi deputati del Parlamento europeo continuiamo a ricevere 1 500 euro al mese per assumere ulteriore personale in un momento di grande incertezza e difficoltà economica, quando i cittadini sono costretti a stringere la cinghia. Allo stato attuale non facciamo altro che incrementare le spese.</p>
      <p sl="nl">I commenti e gli interrogativi espressi dagli elettori hanno colto nel segno. Noi, come Unione, dovremmo dare il buon esempio. Dovremmo adeguare la nostra condotta alle situazione attuale. Ora più che mai non possiamo fare a meno di riconoscere che la relazione dell’onorevole Fernandes è purtroppo una sorta di occasione mancata. Ci viene chiesto – e credo a ragione – di comportarci con responsabilità e moderazione per quanto concerne il bilancio. Il considerando A fa perfino riferimento all’applicazione di (cito) “procedure di gestione rigorose in modo tale da poter realizzare risparmi”.</p>
      <p sl="nl">Ebbene, purtroppo la presente relazione non indica dove esattamente sia necessario operare i tagli. Naturalmente vi sono vari settori in cui si potrebbe intervenire – mi riferisco ad esempio al Comitato economico e sociale europeo e al Comitato delle regioni o ai viaggi tra Bruxelles e Strasburgo, che comportano spese pari a 200 milioni di euro l’anno. Sfido la Commissione e il Consiglio, ma anche il Parlamento, a svolgere un esercizio volto a riordinare tutti questi elementi, individuare i possibili ambiti di risparmio e ricavarne un piano vero e proprio, che verrà discusso e porterà finalmente a realizzare i risparmi desiderati.</p>
    </intervention>
    <intervention id="2-028-000" speaker_id="28313" name="Ville Itälä" is_mep="True" mode="spoken">
      <p sl="fi">Signora Presidente, desidero unirmi ai precedenti oratori nel ringraziare l’onorevole Fernandes per la sua eccellente ed equilibrata relazione. Oggi si è parlato molto di parsimonia, un aspetto estremamente positivo. Disciplina di bilancio ed efficienza sono fondamentali, e dovremmo attenerci rigorosamente al nostro compito principale senza travalicarlo, sconfinando nell’ambito legislativo.</p>
      <p sl="fi">La maggior parte dei colleghi ha richiamato alla moderazione, evidenziando al tempo stesso gli ambiti che non dovrebbero essere sottoposti a tagli. Dovremmo invece concentrarci su misure concrete che ci permettano di risparmiare, ad esempio smettere di fare la spola fra tre sedi di lavoro. Naturalmente siamo consapevoli delle difficoltà politiche che ne deriverebbero.</p>
      <p sl="fi">Desidero porre l’accento su una questione in particolare, ossia il concetto di sicurezza, a cui già l’onorevole Elles ha fatto riferimento. In soli dodici mesi abbiamo subito una rapina in banca e due rapine a mano armata, una alla mensa e l’altra all’ufficio postale. Non c’è stato alcun arresto. Il livello di sicurezza è pressoché irrisorio.</p>
      <p sl="fi">Le nostre mancanze si concentrano evidentemente in un punto preciso: le entrate attraverso le quali i deputati accedono all’edificio non sono controllate adeguatamente. Dovremmo acquisire le firme digitali. Attualmente disponiamo soltanto di elenchi e di un ufficio in cui lavorano molte persone, che prendono nota dei nomi e li inseriscono in un computer. È uno spreco di denaro: dovremmo risparmiare introducendo un sistema di sicurezza migliore e credibile. Basta fare questo, eppure i deputati continuano a rifiutare la proposta, dichiarandosi contrari alle firme digitali, sebbene esse rappresentino un notevole potenziale di risparmio e rendano allo stesso tempo più efficace il sistema di sicurezza.</p>
      <p sl="fi">No so come questo sistema posso funzionare al Congresso degli Stati Uniti, dove l’approvazione è unanime al riguardo; qui per qualche motivo non si riesce ad adottare nessuna di queste misure. Mi auguro che adesso ci concentreremo su quelle aree in cui è davvero possibile realizzare un risparmio.</p>
    </intervention>
    <intervention id="2-029-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, a mio avviso è fondamentale dal punto di vista politico che gli orientamenti per il bilancio del 2012 riflettano l’attuale situazione economica e politica.</p>
      <p sl="sk">Al momento gli Stati membri sono obbligati a risparmiare e i cittadini europei subiscono le pesanti conseguenze della crisi finanziaria e politica; non possiamo dunque attenderci un incremento di bilancio sostanziale rispetto all’anno passato. Al contrario, dobbiamo individuare aree di nostra competenza in cui sia possibile risparmiare parte del contributo fiscale fornito dai nostri cittadini, senza per questo ridurre la qualità del nostro operato.</p>
      <p sl="sk">Ci resta, a mio avviso, un certo spazio di manovra diretto per realizzare detti risparmi, intervenendo sull’organizzazione dei nostri compiti. I tre quartieri generali del Parlamento europeo e i trasferimenti sistematici di migliaia di funzionari e deputati da Bruxelles a Strasburgo dodici volte l’anno sono ormai noti all’opinione pubblica. Onorevoli colleghi, uno spreco tale di risorse pubbliche non è altro che una manifestazione di disprezzo di fronte alla realtà attuale.</p>
      <p sl="sk">Qualsiasi discorso di tagli e riduzioni verrà percepito come una menzogna fino a che non si porrà fine a questo andirivieni per le plenarie del Parlamento europeo.</p>
    </intervention>
    <intervention id="2-030-000" speaker_id="96782" name="Sidonia Elżbieta Jędrzejewska" is_mep="True" mode="spoken">
      <p sl="pl">Signora Presidente, desidero in primo luogo ringraziare l’onorevole Fernandes per avere redatto gli orientamenti per il Parlamento europeo e le altre istituzioni. Ritengo che sia riuscito a coniugare la necessità (o meglio l’urgenza) di risparmiare, di cui siamo tutti consapevoli data l’attuale situazione economica dell’Unione, con la garanzia di condizioni adeguate per una buona regolamentazione.</p>
      <p sl="pl">A questo punto, mi preme sottolineare che non possiamo trascurare le conseguenze dell’entrata in vigore del trattato di Lisbona e del futuro allargamento, ossia i nuovi compiti spettanti al Parlamento europeo. È pertanto fondamentale, per il bene dei cittadini, elaborare soluzioni che promuovano il corretto funzionamento del Parlamento europeo.</p>
      <p sl="pl">Ribadisco inoltre che continuo a sperare nel coinvolgimento del relatore, al fine di garantire che il bilancio parlamentare per l’anno 2012 sia caratterizzato non soltanto da disciplina finanziaria, ma anche da lungimiranza. Non si può infatti concentrare l’attenzione esclusivamente sull’anno prossimo oppure sui due o tre anni successivi, ma è necessario introdurre strumenti di modernizzazione, che facilitino l’attività del Parlamento e promuovano gli investimenti che, spero, creeranno risparmio in futuro.</p>
    </intervention>
    <intervention id="2-031-000" speaker_id="101954" name="Jan Kozłowski" is_mep="True" mode="spoken">
      <p sl="pl">Signora Presidente, desidero esprimere le mie congratulazioni all’onorevole Fernandes per l’eccellente relazione. Io stesso sono del parere che il bilancio 2012 debba essere realistico e conforme all’attuale situazione economica. La mia esperienza pluriennale di gestione del bilancio regionale e la mia appartenenza alla commissione bilanci mi spingono ad attribuire grande importanza alla disciplina quando si tratta di pianificare le spese. Ritengo tuttavia che dovremmo evitare false economie, che provocherebbero un rallentamento dell’economia e una riduzione della concorrenzialità. L’aumento dei livelli di occupazione e la creazione di posti di lavoro qualificati e sostenibili sono prerequisiti della crescita economica, nonché strumenti fondamentali per superare gli effetti della crisi. Il bilancio dell’Unione deve promuovere l’aumento dell’occupazione. La chiave per la crescita non sta nella riduzione delle spese, bensì in una maggiore efficienza e nell’ancoraggio dei fondi europei al raggiungimento di obiettivi strategici concreti. Grazie dell’attenzione.</p>
    </intervention>
    <intervention id="2-032-000" speaker_id="97195" name="Giovanni Collino" is_mep="True" mode="spoken">
      <p sl="it">Signora Presidente, onorevoli colleghi, ringrazio l'on. Fernandes per il lavoro svolto e per essersi concentrato sui possibili risparmi che si possono realizzare riguardo alle spese della nostra amministrazione. La politica del personale e quella degli edifici sono i due grandi capitoli sui quali si concentrano le spese amministrative, come evidenziato chiaramente dalla relazione.</p>
      <p sl="it">Tenendo conto della futura adesione della Croazia all'Unione europea e delle future esigenze di organico, sarà necessario e opportuno governare i processi del personale, soprattutto attraverso la mobilità. Se questa scelta di politica delle risorse umane da un lato permette maggiore elasticità, dall'altro richiede maggiore formazione per il personale dell'Unione europea.</p>
      <p sl="it">Per quanto riguarda la politica degli edifici, il testo menziona espressamente il principio della centralizzazione. La politica di rigore che stiamo applicando ai bilanci, a partire da quelli degli Stati membri, dovrà nel medio periodo farci meditare anche sull'opportunità delle tre sedi del Parlamento, tema certamente complesso, ma che non può non essere affrontato.</p>
    </intervention>
    <intervention id="2-033-000" speaker_id="4436" name="Gianni Pittella" is_mep="True" mode="spoken">
      <p sl="it">Signora Presidente, onorevoli colleghi, ho ascoltato con molta attenzione il dibattito e posso assicurare che la proposta dell'Ufficio di presidenza è all'insegna del rigore, della trasparenza e della sana amministrazione, in particolare voglio sottolineare tre punti.</p>
      <p sl="it">Primo punto: l'incremento previsto nella nostra proposta non è superiore al tasso medio dell'inflazione nell'area dell'Unione europea. Secondo punto: condivido le preoccupazioni e stiamo lavorando per un'oculata e lungimirante politica immobiliare, per la sicurezza e per il personale. Terzo punto: l'aumento di 1 500 euro fu deciso e messo in riserva dalla commissione per i bilanci.</p>
      <p sl="it">La commissione per i bilanci ha liberato la riserva; non sono soldi che vanno nelle tasche dei deputati – è bene sgombrare il campo da questo equivoco e da questa falsità – ma vanno ad assistenti che aiuteranno i deputati a svolgere meglio le loro funzioni previste dal trattato di Lisbona.</p>
    </intervention>
    <intervention id="2-034-000" speaker_id="97136" name="Indrek Tarand" is_mep="True" mode="spoken">
      <p sl="en">Signora Presidente, desidero fare riferimento a un ambito minore in cui si potrebbero realizzare risparmi, ossia i software. Paghiamo a Bill Gates enormi somme di denaro ogni anno per utilizzare i software del marchio Windows. È sicuramente una brava persona, che devolve somme ingenti per cause giuste, ma se al Parlamento avessimo il coraggio di adoperare gli open software, compiremmo un passo avanti in direzione di una gestione moderna, più pulita e conveniente.</p>
    </intervention>
    <intervention id="2-035-000" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, desidero in primo luogo rivolgere una domanda al Commissario Lewandowski: qual è la procedura precisa da seguire per accedere alla rete di sicurezza per l’euro, ossia ai fondi messi a disposizione dalle istituzioni europee, nel 2012? La Commissione intende presentare una proposta qualora uno Stato in particolare richieda di potervi ricorrere? Avrà il Parlamento europeo voce in capitolo nel processo di co-decisione e verrà il problema affrontato questa settimana in relazione all’ampliamento della rete di sicurezza.</p>
      <p sl="de">In secondo luogo, desidero esprimere un commento circa l’aumento di 1 500 euro dell’indennità di segreteria. Mi rivolgo a tutti gli onorevoli colleghi che non sfruttano appieno la propria indennità e li invito a dichiarare pubblicamente l’ammontare dei risparmi personali che sono riusciti così a realizzare – dopotutto è un ambito soggetto ad abusi. È possibile che vi siano deputati che non hanno bisogno di alcuna indennità di segreteria perché raramente sono presenti in Parlamento. In questi casi non si dovrebbe permettere l’utilizzo dell’indennità a esaurimento. Solo coloro che lavorano più duramente devono avere il diritto di utilizzarla per intero. Tutti gli altri dovrebbero restituire i soldi non spesi al contribuente.</p>
    </intervention>
    <intervention id="2-036-000" speaker_id="96933" name="Milan Zver" is_mep="True" mode="spoken">
      <p sl="sl">Signora Presidente, Commissario, in primo luogo desidero esprimere le mie congratulazioni all’onorevole Fernandes per l’eccellente relazione. Sono però d’accordo con gli interventi precedenti che hanno sottolineato la necessità di realizzare risparmi, specialmente nell’ambito del bilancio.</p>
      <p sl="sl">È indubbio che il bilancio europeo si sia ridotto costantemente negli ultimi decenni. È sufficiente esaminare il PIL che abbiamo generato nell’Unione europea per notare la sua progressiva riduzione. Secondo quanto recentemente affermato dal Commissario, nella fase iniziale della prospettiva finanziaria il PIL dell’Unione ammontava approssimativamente all’1,3 per cento. Oggi è pari all’1,12 per cento appena. Contemporaneamente, però, i bilanci nazionali dell’Unione europea sono aumentati significativamente.</p>
      <p sl="sl">Ad esempio nell’ultimo decennio il bilancio del Regno Unito, finora modesto, è aumentato del 100 per cento, ovvero di due volte e mezzo rispetto a quello comunitario. Invito il Commissario a riferire, in particolare, se prevede di incontrare difficoltà nell’attuazione del prossimo bilancio per il 2012 a causa del sottodimensionamento del bilancio europeo rispetto a quelli degli Stati membri.</p>
    </intervention>
    <intervention id="2-037-000" speaker_id="96899" name="José Manuel Fernandes" is_mep="True" mode="spoken" role="relatore">
      <p sl="pt">Signora Presidente, desidero ringraziare i miei onorevoli colleghi per il loro contributo. Ribadisco che l’obiettivo della presente relazione era, per il momento, la stesura degli orientamenti. Ci siamo comunque spinti oltre e abbiamo stabilito un obiettivo specifico, vale a dire un aumento neutrale: il bilancio del 2012 non dovrà superare l’inflazione.</p>
      <p sl="pt">Sono consapevole delle nostre nuove competenze e della necessità di risorse a tal fine, ma è innanzitutto fondamentale agire in base alle norme di buona gestione e realizzare risparmi in linea con i principi di economia, efficienza ed efficacia.</p>
      <p sl="pt">Tali principi non verranno usati per applicare tagli indiscriminati, che diventeranno costi in futuro. I risparmi che realizzeremo non metteranno a repentaglio l’obiettivo sovraordinato dell’eccellenza legislativa.</p>
      <p sl="pt">Il presente bilancio potrebbe essere descritto, a mio avviso, come un bilancio di riconciliazione: riconciliazione tra esigenze attuali, contesto di crisi e linea di azione che le istituzioni devono seguire per rispondere efficacemente alla situazione attuale, impegnandosi allo stesso tempo a soddisfare le esigenze della popolazione, ossia dei cittadini europei.</p>
      <p sl="pt">Solo una nota per dirimere i dubbi sollevati: non vi è stato alcun aumento nel bilancio per i deputati, né vi sarà l’anno venturo. La somma a cui si è fatto riferimento – che non concerne i deputati e che offre la possibilità di assumere un altro assistente – era stata decisa già nel 2010 ed è rimasta invariata, senza che vi fosse alcun aumento di bilancio per il 2011.</p>
    </intervention>
    <intervention id="2-038-000" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 marzo 2011 alle 11.30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-040-500" speaker_id="96603" name="Nessa Childers" is_mep="True" mode="written">
      <p sl="en">Signora Presidente, ognuno di noi, in quanto rappresentante eletto, è senza dubbio al corrente dei molti sacrifici che i nostri elettori e governi nazionali hanno dovuto affrontare per superare i tre anni trascorsi. Istruzione, sanità, trasporti e altri servizi fondamentali hanno subito una drastica riduzione dei fondi stanziati dall’Unione europea. È cruciale fornire al Parlamento europeo le risorse necessarie per portare a termine il proprio mandato, conferitogli dai cittadini europei. È altresì necessario, tuttavia, che i deputati rappresentino questi stessi cittadini europei, assicurandosi che non vi siano spese superflue, inutili aumenti di prezzi e che si attribuisca il giusto valore a un mercato in cui imprenditori e fornitori conducono una lotta all’ultimo euro. Confido che i miei onorevoli colleghi in quest’Aula e nelle altre istituzioni europee terranno presenti tali principi negli anni a venire.</p>
    </intervention>
  </section>
  <section id="creitem7" title="7. Parità tra donne e uomini —2010 - Povertà femminile (discussione)">
    <intervention id="2-040-000" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta, il tema più importante della giornata: le donne nell’Unione europea, e precisamente;</p>
      <p sl="unknown">la relazione (Α7-0029/2011) presentata dall’onorevole Nedelcheva, a nome della commissione per i diritti della donna e l’uguaglianza di genere, sulla parità tra donne e uomini nell’Unione europea – 2010 [2010/2138(INI) ]; e</p>
      <p sl="unknown">la relazione (A7-0031/2011) presentata dall’onorevole Plumb, a nome della commissione per i diritti della donna e l’uguaglianza di genere, sugli aspetti della povertà femminile nell’Unione europea [2010/2162(INI) ].</p>
    </intervention>
    <intervention id="2-041-000" speaker_id="96848" name="Mariya Nedelcheva" is_mep="True" mode="spoken" role="relatore">
      <p sl="fr">Signora Presidente, signora Commissario Reding, onorevoli colleghi, sono nata nel 1979, cioè nell’anno in cui i cittadini europei hanno eletto per la prima volta direttamente i loro rappresentanti; ricordo con orgoglio che proprio in quell’anno, per la prima volta, una donna assunse la Presidenza del Parlamento europeo: Simone Veil, valorosa sostenitrice dei diritti delle donne.</p>
      <p sl="fr">Oggi sono una delle donne, il 35 per cento, rappresentate in quest’Assemblea. In seno al Parlamento europeo questa percentuale non è mai stata così alta. A chi dobbiamo essere riconoscenti per tale risultato? A tutte le donne che hanno avuto l’intelligenza, la forza e il coraggio di unirsi per rivendicare il diritto di voto, il diritto al lavoro e all’istruzione; a tutte le donne che, semplicemente, si sono levate a chiedere rispetto per la propria dignità e i propri diritti. Combattiamo ormai da cent’anni contro discriminazioni inique e insensate; abbiamo certamente compiuto grandi progressi, ma la lotta contro le disparità di genere rimane un compito quotidiano cui dovremo dedicarci ancora a lungo.</p>
      <p sl="fr">Nel campo dell’uguaglianza di genere, l’Unione europea ha sempre avuto un ruolo d’avanguardia; e sono convinta che la nostra Assemblea debba sforzarsi di mantenere una posizione di punta in questa dinamica, anche quando si tratta di affrontare i temi più delicati.</p>
      <p sl="fr">L’attuale crisi economica ci ha messo di fronte alle nostre contraddizioni. Come sottolineo nella mia relazione, gli effetti della crisi si sono fatti sentire in maniera più aspra e prolungata sulle donne che sugli uomini. Ho anche osservato, però, che dobbiamo smettere di lamentarci, cominciare ad agire e trovare finalmente risposte alla crisi! Dobbiamo sfruttare quest’occasione per cambiare mentalità e progredire.</p>
      <p sl="fr">A questo punto è essenziale mettere in risalto il ruolo che spetta alla scuola nella lotta contro gli stereotipi di genere. Se riusciremo a offrire opportunità più vaste in fatto di istruzione, formazione professionale e occupazione, potremo agevolare l’accesso delle donne a livelli più alti di responsabilità. È giunto anche il momento di eliminare il divario salariale fra donne e uomini, e sono convinta, inoltre, che sia necessario un salto di qualità nella composizione dei consigli di amministrazione delle grandi imprese quotate in borsa. In tali imprese, le donne rappresentano appena il 3 per cento dei membri dei consigli di amministrazione: è inaccettabile, ed è giunto il momento di premere l’acceleratore. Che fare se, nonostante tutti i nostri sforzi, le grandi imprese continueranno a frenare? In quel caso, purtroppo, dovremo far balenare lo spettro delle quote e degli obiettivi vincolanti. Accenno alle quote con riluttanza, poiché in linea di principio si tratta di un metodo che non mi trova favorevole; ma se la carota non funziona, il bastone rimane l’unica alternativa. È innegabile: la presenza delle donne nel mercato del lavoro non può che avvantaggiare la crescita economica.</p>
      <p sl="fr">Il piano europeo per la ripresa economica avrà oggi maggiori probabilità di successo se le politiche per l’uguaglianza di genere ne formeranno parte integrante. È necessario avanzare proposte concrete per riconciliare in maniera più corretta lavoro e vita privata e dimostrare così che le nostre ambizioni possono giungere a risultati reali, e non sono destinate a rimanere meri sogni: ecco ciò che i cittadini si attendono da noi. Perseguire valori e ideali è cosa nobilissima, ma dobbiamo anche ricordarci di svolgere il nostro lavoro con pragmatica efficacia.</p>
      <p sl="fr">Accenno a un ultimo punto, signora Presidente. Ho appreso con soddisfazione che la Commissione europea intende presentare una proposta, in primavera, per combattere la violenza contro le donne. La violenza perpetrata nei confronti delle donne, in tutte le sue forme, è un flagello che dobbiamo combattere con tutte le nostre forze. La ringrazio, signora Commissario, per essersi dedicata a questo problema con tanta attiva energia.</p>
      <p sl="fr">Signora Presidente, per natura non sono pessimista e quindi vorrei concludere il mio intervento con una nota di speranza, se mi è consentito. Mi sembra che in questo giorno – centesimo anniversario della Giornata internazionale della donna – dovremmo rendere omaggio al coraggio, alla forza e alla determinazione con cui le donne di Tunisia, Libia, Iran, Egitto e innumerevoli altri paesi lottano per difendere i diritti umani.</p>
      <p sl="fr">Il vento della libertà che scuote l’Africa settentrionale deve spazzar via le ultime vestigia di autoritarismo, povertà ed esclusione sociale: in tal modo le donne di quei paesi potranno emanciparsi dal punto di vista sociale, economico e politico, pur rispettando la propria cultura e le proprie tradizioni. È dovere del Parlamento europeo rendere omaggio a queste donne, incoraggiarle e sostenerle nella disperata lotta che combattono per la democrazia e i diritti umani; e vi prego di notare che parlo di diritti umani nel senso più pieno del termine.</p>
    </intervention>
    <intervention id="2-042-000" speaker_id="38595" name="Rovana Plumb" is_mep="True" mode="spoken" role="relatore">
      <p sl="en">Signora Presidente, mi consenta in primo luogo di fare gli auguri a tutte le donne in questa data così importante: l’8 marzo, in cui ricorre il centesimo anniversario della Giornata internazionale della donna; cent’anni di lotta per i diritti delle donne.</p>
      <p sl="en">Ringrazio tutti i colleghi, i relatori ombra e i membri della segreteria per il contributo che hanno recato alla relazione.</p>
      <p sl="en">La mia relazione tratta un problema generale che però ha conseguenze estremamente concrete: la povertà femminile. 85 milioni di europei vivono al di sotto della soglia di povertà e il 17 per cento di tutte le donne nell’Unione europea sono classificate tra quanti vivono in povertà. Ecco i fatti. La crisi sociale, economica e finanziaria colpisce tutti noi, ma danneggia in modo particolare le donne sia nel mercato del lavoro che nella vita personale, poiché esse hanno maggiori probabilità di svolgere lavori precari, sono più esposte al rischio di licenziamento e devono fare assegnamento su una minore copertura da parte dei sistemi di protezione sociale.</p>
      <p sl="en">Questa è la situazione attuale. Che fare? Le donne si attendono da noi proposte concrete e misure concrete; è l’8 marzo, e cercherò di sintetizzare la mia relazione in otto punti.</p>
      <p sl="en">In primo luogo, invitiamo gli Stati membri a prendere in considerazione la dimensione di genere nei loro piani di ripresa dalla recessione, attraverso la promozione e l’incentivazione dell’occupazione femminile, adottando misure specifiche e adeguando i bilanci di previsione al fine di garantire la parità di accesso alle spese del settore pubblico, sia per aumentare la capacità produttiva sia per soddisfare le necessità sociali e ambientali delle donne.</p>
      <p sl="en">In secondo luogo, invitiamo la Commissione e gli Stati membri a prendere le misure necessarie per eliminare le disparità di genere sul lavoro come parte della strategia UE 2020. Da parte mia, incoraggio fortemente a stabilire come obiettivo la riduzione del divario retributivo di genere dell’1 per cento ogni anno per realizzare un obiettivo del 10 per cento di riduzione entro il 2020; sottolineo poi la necessità di intraprendere azioni positive per aumentare la presenza delle donne negli organi decisionali politici, economici e imprenditoriali.</p>
      <p sl="en">Il terzo punto riguarda la conciliazione tra lavoro e vita familiare. Invito il Consiglio e gli Stati membri a rinnovare e rispettare i loro impegni per il conseguimento degli obiettivi di Barcellona relativi alla fornitura di servizi per l’infanzia accessibili, finanziariamente sostenibili e di elevata qualità, e a elaborare nuovi obiettivi per l’assistenza delle persone non autosufficienti.</p>
      <p sl="en">In quarto luogo, invitiamo la Commissione e gli Stati membri a inquadrare le politiche sanitarie volte alla lotta e alla prevenzione di pratiche pericolose per la salute delle donne, causa anche di esclusione sociale e povertà.</p>
      <p sl="en">In quinto luogo, invitiamo gli Stati membri ad adottare le necessarie misure per offrire migliori opportunità alle donne nel settore dell’istruzione, combattere gli stereotipi ed eliminare i tradizionali modelli di ruolo nei curricoli scolastici.</p>
      <p sl="en">Il sesto punto da noi sostenuto riguarda il diretto nesso esistente tra situazione sociale delle famiglie e sviluppo infantile: invitiamo perciò il Consiglio e la Commissione a elaborare e attuare con urgenza una strategia volta a dimezzare la povertà infantile entro il 2012.</p>
      <p sl="en">Settimo punto: non dobbiamo ignorare la violenza contro le donne, che ha un impatto crescente sul rischio di emarginazione, povertà ed esclusione sociale. Invito la Commissione a istituire un Anno europeo della lotta alla violenza contro le donne.</p>
      <p sl="en">Come ottava e ultima considerazione, sottolineo l’importanza dei fondi strutturali, in particolare del Fondo sociale europeo, quale strumento chiave per aiutare gli Stati membri a combattere la povertà e l’esclusione sociale. Penso che possiamo riuscire nell’impresa; abbiamo poteri, abbiamo la forza e l’intelligenza per risolvere quest’importante problema a livello di Unione europea e in tutti gli Stati membri.</p>
    </intervention>
    <intervention id="2-043-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, è molto bello che, in occasione del centesimo anniversario della Giornata internazionale della donna, il Parlamento europeo sia presieduto da una donna. Mi sembra una circostanza altamente simbolica, ed è altrettanto simbolico il fatto che sia possibile, proprio oggi, discutere – grazie alla relatrice, onorevole Nedelcheva – gli importantissimi temi all’ordine del giorno; ciò dimostra il forte sostegno di cui gode l’operato della Commissione in tema di uguaglianza di genere, e l’attenzione generale per i cruciali problemi che la Commissione stessa ha messo in rilievo finora, e su cui intende continuare a insistere in futuro.</p>
      <p sl="en">Cent’anni di lotte, di cui non vediamo ancora la fine: me ne rammarico, poiché continuo a sperare che sia possibile eliminare, se volete, l’annuale celebrazione delle lotte delle donne. Finché non avremo raggiunto la metà, però, non potremo abbassare la guardia, e il viaggio non è ancora finito. La relazione del Parlamento indica chiaramente quali siano i divari: riguardano la povertà, e su questo aspetto abbiamo udito anche la seconda relazione. Per quanto riguarda la povertà, le donne sono in testa, e quindi in questo senso non si può parlare di divario; ma cosa stiamo facendo – su questo punto risponderà il mio collega, il Commissario Andor – per aiutare le donne a uscire dalla trappola della povertà?</p>
      <p sl="en">Il secondo elemento è quello delle donne nel mondo dell’occupazione; si riscontrano ancora alcuni problemi per quanto riguarda l’equilibrio tra vita familiare e lavoro. C’è il problema del divario retributivo – le donne guadagnano in media il 17 per cento in meno rispetto agli uomini – e forse ricorderete che il 5 marzo abbiamo indetto una giornata europea del divario retributivo di genere, in cui sono state compiute misurazioni per verificare la quantità di lavoro che le donne devono svolgere in più rispetto agli uomini, per raggiungere lo stesso livello retributivo. In realtà, non siamo state pagate fino al 5 marzo; fino a quel giorno abbiamo dovuto lavorare gratis, e hanno cominciato a pagarci solo dal 5 marzo in poi. Spero che in futuro la giornata del divario retributivo possa cadere il 1° gennaio, per celebrare finalmente la realizzazione della parità retributiva.</p>
      <p sl="en">L’impegno politico della Commissione europea si manifesta nella nostra nuova strategia. I temi trattati nella nostra strategia per l’uguaglianza di genere sono i medesimi su cui si è soffermata la relatrice: l’indipendenza economica delle donne, il divario retributivo di genere, la violenza contro le donne e la promozione della parità di genere nelle azioni esterne.</p>
      <p sl="en">Per iniziare dalle azioni esterne, ricorderete che l’8 marzo l’Alto rappresentante signora Ashton e io ci siamo rivolte alle donne che vivono fuori dall’Europa, per rendere omaggio all’impavida tenacia di tutte le donne che si battono per sopravvivere e per costruire la democrazia: dobbiamo affermare con forza che siamo schierati al loro fianco. Se pensiamo a tutte le insurrezioni, alle guerre e ai genocidi che purtroppo non accennano a placarsi, è chiaro a tutti che le donne sono sempre in prima fila. Le donne e i bambini sono gli elementi più vulnerabili nella nostra società, ma anche nelle società extraeuropee; per tale motivo la Commissione sta lavorando a integrare e semplificare le proprie varie iniziative politiche sulla violenza contro le donne, e a creare sinergie tra aree con obiettivi analoghi.</p>
      <p sl="en">Ecco dunque in che modo intendiamo sviluppare una coerente risposta politica a questo enorme problema: mi ricollego ad azioni concrete in settori in cui basi giuridiche precise garantiscano efficienza. A tal proposito mi accingo a presentare, in maggio, un pacchetto sui diritti delle vittime nel cui ambito, com’è ovvio, la legislazione a favore di donne e bambini occuperà un posto importantissimo.</p>
      <p sl="en">Concluderò accennando a un tema che è salito alla ribalta negli ultimi giorni. Come sapete, il 1° marzo ho riunito gli amministratori delegati delle grandi imprese europee quotate in borsa, per annunciare loro che non approviamo più la quota del 90 per cento riservata agli uomini nei consigli di amministrazione: questa è infatti la situazione. Nei consigli di amministrazione c’è una donna ogni dieci uomini, e ciò significa, di fatto, una quota del 90 per cento riservata agli uomini. A nostro avviso, quindi, è urgente affrontare questo problema, soprattutto perché tutte le prove empiriche, dal punto di vista economico, e le prove scientifiche sul funzionamento economico dimostrano chiaramente che le imprese dotate di una struttura decisionale equilibrata possono vantare ritorni più elevati sugli investimenti e producono profitti maggiori, rispetto alle imprese le cui strutture decisionali sono puramente maschili.</p>
      <p sl="en">Le donne sono quindi un fattore positivo per l’economia; è nell’interesse dello sviluppo economico che le donne assumano responsabilità più ampie. In questo senso, ho lanciato una sfida alle grandi imprese europee quotate in borsa, invitandole a firmare un “Impegno per l’Europa: immettere donne nei consigli d’amministrazione” entro il marzo del 2012; invitandole cioè a sostituire gli uomini che abbandonano il consiglio di amministrazione con donne qualificate (e ve ne sono tante che non dovrebbe essere difficile trovare donne all’altezza del compito). Ora ci accingiamo a notare, osservare, analizzare e contare quel che accadrà tra oggi e l’8 marzo dell’anno prossimo; se non assisteremo a cambiamenti, intendo agire a livello di Unione europea per correggere l’equilibrio di genere nei consigli di amministrazione delle grandi imprese.</p>
      <a text="(Applausi)"/>
    </intervention>
    <intervention id="2-044-000" speaker_id="4482" is_mep="True" mode="spoken" role="Presidente">
      <p sl="unknown">La ringrazio, signora Vicepresidente; il suo intervento è stato altamente simbolico e denso di contenuti. In omaggio alle pari opportunità, do ora la parola al Commissario Andor.</p>
    </intervention>
    <intervention id="2-045-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, l’anniversario che celebriamo ha veramente grande importanza, ed è una grande responsabilità partecipare a questo dibattito.</p>
      <p sl="en">Desidero in primo luogo ringraziare le relatrici della commissione per i diritti della donna e l’uguaglianza di genere e rispettivamente della commissione per l’occupazione e gli affari sociali, competente per parere, per il loro lavoro. Questa relazione giunge in un momento particolarmente opportuno poiché le questioni che essa pone in rilievo, pur da molto tempo all’ordine del giorno, sono diventate ancor più urgenti per l’impatto della crisi economica e finanziaria sui gruppi più vulnerabili della società.</p>
      <p sl="en">Consentitemi di illustrare alcuni degli elementi principali delle mie politiche sociali e occupazionali, i quali, a mio avviso, contribuiranno a migliorare le condizioni e le opportunità di lavoro per le donne. In questi settori, in effetti, gli Stati membri devono adottare con urgenza alcune misure: devono per esempio ridurre la segmentazione del mercato del lavoro, riequilibrando la legislazione di protezione dell’occupazione tra i lavoratori che godono di contratti a tempo indeterminato e quelli che hanno invece contratti precari a tempo determinato (che sono spesso quelli di cui devono accontentarsi le donne).</p>
      <p sl="en">Ancora, è necessario conciliare lavoro da un lato e vita privata o familiare dall’altro, ed eliminare i fattori che scoraggiano le persone che recano il secondo reddito in famiglia – ancora una volta, assai spesso le donne – a entrare nel mercato del lavoro.</p>
      <p sl="en">È importante incrementare il tasso di occupazione nell’Unione europea, e da questo punto di vista la sfida principale è rappresentata dalla partecipazione al mercato del lavoro di tutti i lavoratori, maschi e femmine. In futuro, ne sono convinto, sarà necessario impiegare il Fondo sociale europeo in maniera più sagace e vigorosa, a sostegno di politiche della domanda, così da aprire nuove opportunità alle donne, soprattutto a quelle che si riaffacciano sul mercato del lavoro dopo la maternità.</p>
      <p sl="en">Per la Commissione è fonte di grave preoccupazione il fatto che attualmente, nell’Unione europea, oltre 80 milioni di persone si trovino a rischio di povertà. Nella lotta contro la povertà, la responsabilità principale spetta agli Stati membri, ma anche l’Unione deve svolgere il suo ruolo; secondo i sondaggi di Eurobarometro, sono di questo parere circa i tre quarti – il 74 per cento – dei nostri concittadini europei.</p>
      <p sl="en">L’iniziativa faro, la Piattaforma europea contro la povertà e l’esclusione sociale, propone tra l’altro misure pratiche miranti a cogliere l’obiettivo della riduzione numerica della povertà. La Piattaforma ribadisce con forza soprattutto l’importanza – non destinata a diminuire – del coinvolgimento attivo delle persone più radicalmente escluse dal mercato del lavoro; come ho già ricordato, le donne costituiscono un importante segmento di questa categoria. Nel 2012, la Commissione presenterà una comunicazione tesa a valutare approfonditamente l’attuazione delle strategie di coinvolgimento attivo a livello nazionale.</p>
      <p sl="en">Come ho già ricordato, attualmente nell’Unione europea oltre 80 milioni di persone si trovano a rischio di povertà; ancor più inquietante è il fatto che tra queste persone vi siano più di 20 milioni di bambini, e che quest’ultimo dato non abbia subito alcun miglioramento nel corso del tempo. Per strappare questi bambini alla povertà occorre innanzi tutto strappare alla povertà i loro genitori: in particolare i genitori single, che sono in gran parte donne. A tale scopo è necessario adottare un approccio multidimensionale, in cui rientrino politiche occupazionali che aiutino i genitori a trovare lavoro, l’elaborazione di sistemi di benefici fiscali e la fornitura di servizi fiscali, come l’alloggio, l’istruzione e un’assistenza all’infanzia di elevata qualità e la tutela dei diritti dei bambini. Come prevede la Piattaforma, nel 2012 la Commissione intende presentare una raccomandazione sulla povertà infantile, che definirà principi comuni ed efficaci strumenti di monitoraggio per combattere e prevenire la povertà nelle prime fasi della vita.</p>
      <p sl="en">Un altro aspetto essenziale sta nel procurare i fondi che permettano di raccogliere queste sfide. Quasi un terzo dei 21,7 miliardi di euro che rappresentano la dotazione del Fondo sociale europeo per l’attuale periodo di programmazione è destinato a misure tese a migliorare l’accesso all’occupazione. Inoltre, quasi tre miliardi di euro – per la precisione 2,77 miliardi – della medesima dotazione vanno a misure di sostegno al lavoro autonomo e all’avvio di imprese, e in questo settore i beneficiari sono molto spesso donne.</p>
      <p sl="en">Di recente, inoltre, è stato istituito lo strumento europeo Progress di microfinanza, a sostegno della creazione di occupazione e del lavoro autonomo. Lo strumento offre prestiti a persone che hanno perso il lavoro e desiderano avviare o sviluppare in proprio una piccola impresa, con particolare attenzione alle donne e ai giovani. È stato reso disponibile un bilancio di 100 milioni di euro nell’arco di quattro anni, che può essere aumentato a più di 500 milioni nell’ambito dell’iniziativa congiunta con le istituzioni finanziarie internazionali.</p>
      <p sl="en">Nel corso degli ultimi dieci anni, la cooperazione a livello di Unione europea nel contesto del metodo di coordinamento aperto per l’inclusione sociale ha contribuito a svolgere opera di sensibilizzazione e a promuovere la lotta contro la povertà e l’esclusione sociale. La Piattaforma europea contro la povertà e l’esclusione sociale ha istituito il quadro per la riduzione della povertà entro tutto il ventaglio delle aree politiche. Dobbiamo fare tutto il possibile perché riesca a raggiungere tale obiettivo.</p>
    </intervention>
    <intervention id="2-047-000" speaker_id="96872" name="Nadja Hirsch" is_mep="True" mode="spoken">
      <p sl="de">relatore per parere della commissione per l’occupazione e gli affari sociali. – Signora Presidente, in qualità di relatrice per parere della relazione sull’uguaglianza, ho concentrato la mia attenzione sul mercato del lavoro. Purtroppo, il divario retributivo è ancora del 17 per cento, e ancor oggi le donne non sono sempre rappresentate in seno agli organismi di gestione e vigilanza. In questo campo è urgentemente necessario agire.</p>
      <p sl="de">Non possiamo più permetterci di sprecare il potenziale che le donne – qualunque età abbiano – possono recare alla società. Abbiamo un buon livello di istruzione e lo Stato investe in queste giovani donne e madri; in questo settore dobbiamo veramente compiere dei progressi e chiedere che le imprese passino dalle belle parole ai fatti. In questa misura, mi rallegro che le imprese stiano veramente compiendo un passo nella direzione delle quote volontarie.</p>
      <p sl="de">D’altra parte, qualsiasi relazione sull’uguaglianza non deve dimenticare che anche gli uomini sono svantaggiati sotto alcuni aspetti. In particolare, ai ragazzi non sempre viene concessa l’opportunità di svilupparsi a scuola. Esistono carenze in materia di lavori domestici e della cura dei figli; anche in questo campo gli uomini possono dimostrarsi più attivi. Ecco un obiettivo che tutti dovremmo prefiggerci: ognuno di noi, quale che sia il suo genere, deve avere l’opportunità di trovare il proprio spazio e vivere nel modo che ritiene più opportuno.</p>
    </intervention>
    <intervention id="2-048-000" speaker_id="28248" name="Gabriele Zimmer" is_mep="True" mode="spoken">
      <p sl="de">relatore per parere della commissione per l’occupazione e gli affari sociali. – Signora Presidente, cent’anni fa le donne hanno chiesto il diritto di voto attivo e passivo, e oggi ci stiamo ancora battendo per l’uguaglianza delle donne in molti settori: soprattutto in termini di opzioni di carriera, ma anche per ciò che riguarda la retribuzione del lavoro e i diritti sociali, specialmente per gli anziani. Tutto ciò non emerge solo dal divario retributivo tra donne e uomini.</p>
      <p sl="de">Nonostante partecipino in misura sempre più ampia al mercato del lavoro, le statistiche di tutti i 27 Stati membri dell’Unione europea dimostrano che le donne sono più esposte degli uomini al rischio della povertà. Tale femminilizzazione della povertà ha svariate ragioni, che per limiti di tempo posso analizzare solo in parte. La diffusione del lavoro precario discrimina le donne sotto parecchi aspetti: oltre il 30 per cento delle donne è occupato a tempo parziale, contro il 7,4 per cento degli uomini. Gli studi dimostrano che persino nei posti di lavoro a tempo parziale le donne ricevono una retribuzione notevolmente inferiore rispetto agli uomini, a parità di orario e di mansioni; tale circostanza diminuisce le opportunità di integrarsi nel mercato del lavoro e intraprendere una carriera. I diritti pensionistici sono ridotti, e la povertà quindi è programmata in anticipo, soprattutto per chi sceglie una vita indipendente e priva di legami familiari. Riteniamo comunque possibile ottenere una vita libera dalla povertà con mezzi politici, sviluppando sistemi di sicurezza sociale in cui il livello delle pensioni e dei salari minimi venga mantenuto al di sopra della soglia di povertà, con una riduzione generale dell’orario di lavoro.</p>
      <p sl="de">Non vogliamo aspettare altri cent’anni per poter affermare che le donne hanno l’evidente diritto di organizzare la propria vita indipendentemente dalle decisioni maschili, nonostante la presenza dei figli.</p>
    </intervention>
    <intervention id="2-049-000" speaker_id="96813" name="Barbara Matera" is_mep="True" mode="spoken">
      <p sl="it">a nome del gruppo PPE . – Signora Presidente, onorevoli colleghi, nel giorno in cui celebriamo il centesimo anniversario della Giornata internazionale della donna votiamo due relazioni che affrontano tematiche per cui le donne si trovano marginalizzate ed escluse dalla società.</p>
      <p sl="it">Le donne sono per tradizione maggiormente a rischio di povertà, soprattutto le madri single e le donne di età superiore ai 65 anni. Tra i cinque obiettivi proposti dalla Commissione europea nella strategia UE 2020 vi è la lotta alla povertà, che rende la relazione dell'on. Plumb estremamente attuale, soprattutto dal punto di vista delle politiche di genere alla luce della crisi economico-finanziaria.</p>
      <p sl="it">La vulnerabilità dell'individuo donna la espone al rischio di povertà, di esclusione sociale e quindi di solitudine, rendendo doveroso un intervento dell'istituzione che rappresentiamo per mettere in campo strategie e programmi concreti. Mi congratulo inoltre con l'on. Nedelcheva per una buona relazione che promuove la parità tra uomini e donne nell'Unione europea. La rappresentanza delle donne nel settore pubblico, come nel settore privato, è molto bassa rispetto agli uomini. Nel settore economico, le cifre sono ancor meno positive: le donne rappresentano soltanto il 10 per cento dei membri dei consigli di amministrazione delle principali società europee quotate in borsa e il 3 per cento dei dirigenti di tali consigli.</p>
      <p sl="it">Sostengo dunque l'introduzione delle quote rosa per incrementare la partecipazione delle donne nel settore pubblico e privato e l'istruzione, soprattutto, è da sostenere, perché svolge un ruolo determinante per impedire che nell'infanzia gli insegnanti dirigano i propri allievi verso filiere professionali e in funzione di stereotipi sessisti.</p>
      <p sl="it">Concludo ricordando le parole di uno dei primi sindaci donna americani che diceva: "le donne devono lavorare il doppio per ottenere la metà dei riconoscimenti che hanno gli uomini". Concludo dicendo che, per fortuna, per noi donne non è difficile.</p>
    </intervention>
    <intervention id="2-050-000" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">a nome del gruppo S&amp;D. – Signora Presidente, nel dibattito odierno in Parlamento, che celebra il centenario della Giornata internazionale della donna, puntiamo la nostra attenzione soprattutto sui temi dell’uguaglianza di genere e della lotta contro la povertà femminile. Oltre cent’anni fa le donne si battevano per ottenere il diritto al lavoro, mentre oggi devono combattere per avere parità di salario a parità di lavoro. Ci stiamo muovendo, ma in fatto di uguaglianza di genere i progressi sono lenti: sul luogo di lavoro le discriminazioni sono ancora frequenti, nel mercato del lavoro si registra una forte segregazione di genere, persiste il divario retributivo, sono ancora rare le donne presenti in politica e in posizioni di responsabilità, ed è infine ancora insufficiente il sostegno per la maternità e le madri single. La relazione del Parlamento europeo sulla parità tra donne e uomini enumera alcune cruciali priorità: rafforzare l’uguaglianza di genere nella famiglia e nella società, stroncare la violenza contro le donne e la tratta delle donne, garantire i congedi di maternità, creare condizioni adeguate per l’utilizzo dei servizi di scuole materne e centri di assistenza all’infanzia, ridurre la povertà femminile e valutare il contributo recato dalle donne allo sviluppo di famiglia, società ed economia. Per realizzare tali obiettivi il Parlamento europeo, la Commissione europea e gli Stati membri devono lavorare insieme; in questa giornata storica invio il mio saluto a tutte le donne e le invito a continuare a lottare per i loro diritti e le pari opportunità.</p>
    </intervention>
    <intervention id="2-051-000" speaker_id="34234" name="Antonyia Parvanova" is_mep="True" mode="spoken">
      <p sl="en">a nome del gruppo ALDE. – Signora Presidente, mi permetta in primo luogo di congratularmi con tutti i colleghi per il proficuo lavoro svolto nel corso degli anni, sintetizzato nella mia relazione sulla disuguaglianza tra donne e uomini e, per quanto riguarda il cruciale problema della povertà, nella relazione dell’onorevole Plumb.</p>
      <p sl="en">Mentre celebriamo il centesimo anniversario della Giornata internazionale della donna, è essenziale che la nostra Assemblea valuti esattamente il lungo cammino che ancora dobbiamo percorrere per assicurare la parità di genere in tutta l’Unione, integrandola in tutti i settori e le aree.</p>
      <p sl="en">Iniziamo dal settore dell’occupazione e dal divario retributivo di genere. Fino a quando ci limiteremo a contemplare statistiche che segnalano una disuguaglianza di posizioni per cui, in alcuni Stati membri dell’Unione, la retribuzione delle donne è inferiore a quella degli uomini persino del 34 per cento? Dobbiamo insistere per l’introduzione di misure – anche legislative, se necessario – che possano produrre risultati concreti, in pratica e non solo sulla carta.</p>
      <p sl="en">La posizione delle donne nel mercato del lavoro europeo, e i numerosi ostacoli che esse devono affrontare sotto forma di discriminazione, alimentano il crescente fenomeno della povertà femminile. Troppe donne rimangono in una posizione di relativa insicurezza e dipendenza economica: tendono a concentrarsi in impieghi temporanei o a tempo parziale, in cui la retribuzione è peggiore, oppure in posizioni inferiori.</p>
      <p sl="en">La povertà alimenta a sua volta la tratta delle donne, la violenza e, più in generale, tutte le forme di sfruttamento. Sappiamo pure che, a causa della povertà, le donne vittime della violenza domestica preferiscono non prendere misure per proteggersi, poiché sono minacciate dall’insicurezza finanziaria.</p>
      <p sl="en">Signora Commissario Reding, in questo giorno simbolico attendiamo con ansia la strategia dell’Unione europea per la lotta alla violenza contro le donne, che lei ci ha già promesso.</p>
    </intervention>
    <intervention id="2-052-000" speaker_id="96726" name="Marije Cornelissen" is_mep="True" mode="spoken">
      <p sl="nl">a nome del gruppo Verts/ALE. – Signora Presidente, l’8 marzo 2011 segna il centenario della Giornata internazionale della donna. Questa ricorrenza invita a celebrare tutti i risultati che abbiamo già realizzato, come il diritto di voto per le donne, il diritto alla parità e i diritti riproduttivi, almeno nei paesi più civili; ma è anche un giorno in cui dobbiamo ripensare con tristezza a tutti gli aspetti in cui la situazione è ancora tutt’altro che ideale. Nell’Unione europea, le donne sono ancora pesantemente sottorappresentate nelle posizioni di responsabilità, la cura della famiglia ricade quasi esclusivamente sulle loro spalle e persiste il divario retributivo tra donne e uomini, anche all’esterno dell’Unione europea, dove alcuni paesi non hanno ancora preso in considerazione la possibilità di concedere il diritto di voto alle donne.</p>
      <p sl="nl">Il centenario della Giornata internazionale della donna invita pure a formulare un paragone storico. Il primo progresso decisivo delle donne nel mercato del lavoro è stato compiuto in occasione delle due guerre mondiali, e soprattutto della seconda: non vi erano abbastanza uomini che potessero lavorare nelle fabbriche e negli uffici. I datori di lavoro non avevano scelta e le donne sono entrate in massa nel mercato del lavoro. Si profila ora un periodo simile, questa volta non a causa di una guerra – per fortuna – bensì dell’invecchiamento della popolazione: tra cinque o dieci anni, non vi saranno abbastanza uomini per ricoprire i posti che si renderanno liberi a vari livelli. I datori di lavoro hanno bisogno di attirare e mantenere le donne; l’invecchiamento della popolazione può costituire un’occasione ideale per l’uguaglianza di genere.</p>
      <p sl="nl">Tocca ora a noi, in quanto classe politica europea, e ai nostri colleghi dei parlamenti nazionali, incoraggiare questa tendenza offrendo congedi di maternità di qualità adeguata alle madri e congedi di paternità di qualità altrettanto adeguata ai padri, fornendo un livello sufficiente di servizi di assistenza all’infanzia a prezzi accessibili, garantendo il diritto all’orario flessibile e al tempo parziale con diritti sociali di buona qualità, fissando quote per la partecipazione delle donne agli organismi dirigenziali in politica e nelle imprese, o minacciando provvedimenti efficaci in questo senso. Insieme, possiamo far sì che non debbano passare altri cent’anni prima che gli uomini e le donne abbiano parità di diritti e di opportunità in ogni settore.</p>
    </intervention>
    <intervention id="2-053-000" speaker_id="96719" name="Andrea Češková" is_mep="True" mode="spoken">
      <p sl="cs">a nome del gruppo ECR. – Signora Presidente, nella mia qualità di relatrice ombra per la relazione sugli aspetti della povertà femminile in Europa, mi soffermerò appunto su tale relazione. Si tratta di un testo che riunisce e analizza un ampio ventaglio di questioni, da cui emerge una vivace e nitida descrizione della posizione delle donne nell’Unione europea. Sono lieta di notare nella relazione parecchi punti che indicano l’esigenza di ricorrere a forme di occupazione flessibili – nel cui ambito faccio rientrare sia il lavoro a tempo determinato, sia quello a tempo parziale – poiché a mio parere le madri single in particolare, e più in generale le famiglie con figli in tenera età, hanno bisogno di sfruttare tutto l’ampio ventaglio di opportunità disponibili sul mercato del lavoro, così da poter conciliare lavoro e vita familiare. Contemporaneamente, accolgo con ovvia soddisfazione e sostengo senza riserve l’attenta analisi riservata dalla relazione, ancora una volta, al costante e profondo divario retributivo che separa gli uomini dalle donne. Aggiungo brevemente che il testo comprende anche alcuni temi che sarebbe difficile per noi sostenere: cito a questo proposito l’invito a redigere una Carta europea dei diritti delle donne e il riferimento alla relazione sul congedo di maternità, che – come sappiamo – gli Stati membri non hanno accettato. In questo spirito abbiamo aderito ad alcune delle proposte di emendamento; ringrazio la relatrice per il testo veramente valido ed esaustivo che ci ha presentato.</p>
    </intervention>
    <intervention id="2-054-000" speaker_id="28134" name="Eva-Britt Svensson" is_mep="True" mode="spoken">
      <p sl="sv">a nome del gruppo GUE/NGL. – Signora Presidente, cent’anni di lotta per l’uguaglianza: mi sembra importante oggi ripensare alle pioniere che un secolo fa iniziarono la lotta per l’uguaglianza e aprirono la strada ai progressi che oggi possiamo comunque constatare. Ringrazio tutti i colleghi, le ONG, e tutti coloro che oggi portano avanti questa lotta. Il nostro compito è quello di discutere la situazione delle donne nell’Unione europea, ma credo che sia altrettanto importante, da parte nostra, manifestare solidarietà a quelle donne che, in questo stesso momento, nelle strade e nelle piazze, con coraggio immenso partecipano alla lotta per la democrazia e la giustizia in altri paesi: mi sembra giusto, oggi, ricordare anche queste donne.</p>
      <p sl="sv">Le relazioni di cui discutiamo illustrano le disuguaglianze che si registrano sul mercato del lavoro, ove le donne devono accontentarsi di posti di lavoro precari, subendo per di più una discriminazione retributiva pari in media la 17 per cento. In Europa, solo sei donne su dieci partecipano al mercato del lavoro, e quando hanno un lavoro si tratta spesso di un lavoro precario a tempo parziale che non consente un tenore di vita decoroso: nulla di strano, poiché forze possenti si oppongono all’espansione dell’assistenza all’infanzia e di altri prerequisiti che permetterebbero alle donne di lavorare.</p>
      <p sl="sv">Le pari opportunità sul mercato del lavoro implicano la necessità di una direttiva sul congedo di maternità, che dovrà comprendere anche – mi auguro – il congedo di paternità. Spero inoltre che presto potremo discutere di un’assicurazione parentale che permetta a donne e uomini di condividere su un piede di parità la responsabilità di provvedere alla famiglia, ma anche quella di allevare i figli. Se nell’Unione europea le donne lavorassero nella stessa misura degli uomini, la prosperità aumenterebbe di oltre il 25 per cento; non possiamo quindi permetterci di rinunciare alla presenza delle donne sul mercato del lavoro.</p>
      <p sl="sv">Sono necessarie le quote, che a mio avviso costituiscono uno strumento indispensabile in una società in cui appena il tre per cento delle grandi imprese è guidato da una donna. Mi sembra che per le quote valga lo stesso discorso che si potrebbe fare per gli antibiotici: sono contraria all’eccessivo uso degli antibiotici, ma quando uno si ammala sono contentissima che esistano. È certo sintomatico di una società malata il fatto che appena il tre per cento di donne occupi ruoli dirigenziali nelle grandi imprese. Le quote rappresentano perciò uno strumento indispensabile per riparare i guasti della nostra società.</p>
    </intervention>
    <intervention id="2-055-000" speaker_id="28513" name="Godfrey Bloom" is_mep="True" mode="spoken">
      <p sl="en">a nome del gruppo EFD. – Signora Presidente, l’Unione europea è pervasa da un forte autocompiacimento nella Giornata internazionale della donna; per mio conto avete combinato un disastro enorme. Parlate di congedo di maternità; ma l’unico effetto delle draconiane norme sul congedo di maternità è che nel mio paese le giovani donne che riescono a trovare lavoro sono sempre di meno, perché un piccolo imprenditore dovrebbe essere matto da legare per assumere una giovane donna; quindi non avete fatto nessun favore a queste ragazze.</p>
      <p sl="en">Ora poi abbiamo le pari opportunità anche per l’assicurazione sulle automobili, grazie a un’altra assurda sentenza della Corte di giustizia, per cui anche quando una giovane riesce a trovare lavoro, poi non può andare al lavoro in auto perché l’assicurazione è appena stata raddoppiata. E venite anche a parlarci di quote; che razza di follia è questa? Le donne che hanno lavorato tutta la vita per giungere a posizioni di responsabilità nelle aziende – che hanno dato prova di professionalità – devono subire il paternalismo umiliante delle quote. Ora le donne che hanno avuto successo e fanno parte di un consiglio di amministrazione si sentiranno chiedere dagli altri consiglieri: “Sei qui per far da simbolo o sai veramente il tuo mestiere?”. È tutta una follia, ed è anzi una tragedia che nessuno di voi abbia mai lavorato veramente, oppure capireste come stanno le cose.</p>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-056-000" speaker_id="28134" name="Eva-Britt Svensson" is_mep="True" mode="spoken">
      <p sl="sv">Signora Presidente, onorevole Bloom, auspicare l’introduzione dell’assicurazione parentale e giudicarla un provvedimento valido non significa essere matti da legare. Basta considerare i paesi che si sono dati un vasto e articolato sistema di assicurazione parentale; questi paesi – i paesi nordici, la Svezia per esempio – hanno anche i tassi più alti di occupazione femminile. Ciò dimostra che un sistema valido di assicurazione parentale produce tassi più elevati di occupazione per le donne, e naturalmente anche per gli uomini; l’assicurazione parentale contribuisce quindi alla parità sul mercato del lavoro, così come le donne possono contribuire alla prosperità dell’Unione europea.</p>
      <a text="(Applausi)"/>
    </intervention>
    <intervention id="2-057-000" speaker_id="28513" name="Godfrey Bloom" is_mep="True" mode="spoken">
      <p sl="en">Signora Presidente, tutto questo non è assolutamente vero e non è confermato da alcuna statistica riguardante il mio paese; basta chiedere a qualsiasi piccolo imprenditore britannico. Non mi interessa quel che succede nel paese dell’onorevole collega o altrove; mi interessano il mio paese e la sua economia, e posso assicurarvi che gli imprenditori e le donne vi diranno in coro che non si assumono giovani donne a causa delle norme draconiane in materia di maternità. Vi scongiuro, tornate alla realtà: alzi la mano chi di voi ha mai fatto un vero lavoro!</p>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-058-000" speaker_id="26829" name="Siiri Oviir" is_mep="True" mode="spoken">
      <p sl="et">Onorevole Bloom, lei naturalmente sa che in Europa, e anche nel suo paese, le donne sono più istruite degli uomini. Perché mai, allora, pensa che, se le imprese fossero obbligate ad applicare le quote, in quel 33 per cento dovrebbero rientrare proprio le donne poco istruite che possono esistere nella nostra società?</p>
    </intervention>
    <intervention id="2-059-000" speaker_id="28513" name="Godfrey Bloom" is_mep="True" mode="spoken">
      <p sl="en">Signora Presidente, invito l’onorevole Oviir a lasciare che le imprese facciano il loro mestiere: meno norme si introducono, meno tasse si impongono, meno si interferisce, più rapida sarà la ripresa economica. Il succo è tutto qui, ed è proprio questo che l’onorevole collega non capisce.</p>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-060-000" speaker_id="28310" name="Edite Estrela" is_mep="True" mode="spoken">
      <p sl="pt">Signora Presidente, onorevole Bloom, sa qual è il problema del Regno Unito? Il fatto che ci sono 52 settimane di congedo di maternità pagato pochissimo; solo le prime sei settimane sono pagate al sessanta per cento, mentre 33 settimane sono pagate a un tasso simbolico e 13 non sono pagate affatto. È un sistema che va bene solo alle famiglie ricche, in cui le donne possono rimanere a casa accontentandosi di un bilancio familiare ridotto. Ecco qual è il problema del Regno Unito, non certo le nostre proposte sul congedo di maternità.</p>
    </intervention>
    <intervention id="2-061-000" speaker_id="28513" name="Godfrey Bloom" is_mep="True" mode="spoken">
      <p sl="en">Signora Presidente, posso assicurare all’onorevole Estrela che il problema del mio paese sta nel fatto che abbiamo rinunciato all’autogoverno per aderire all’Unione europea: ecco il problema del mio paese.</p>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-062-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signora Presidente, ringrazio l’onorevole Bloom per aver espresso queste sue opinioni, che sono in effetti assai diffuse; se non fosse così, avremmo compiuto progressi notevolissimi. C’è solo il fatto che molta gente non dice apertamente quello che pensa. Vorrei chiederle, onorevole Bloom, se lei pensa che i figli siano figli solo delle madri, e che i padri non abbiano alcuna responsabilità né alcun bisogno di congedo di paternità, o di curarsi della propria famiglia se non andando al lavoro.</p>
      <a text="(Applausi)"/>
    </intervention>
    <intervention id="2-063-000" speaker_id="28513" name="Godfrey Bloom" is_mep="True" mode="spoken">
      <p sl="en">Signora Presidente, rispondo all’onorevole Jäätteenmäki che, a mio parere, la responsabilità dei figli ricade esclusivamente sui genitori e su nessun altro. Respingo l’idea che qualcuno debba assumersi la responsabilità dei figli del proprio vicino; la responsabilità dei figli spetta ai genitori – così dev’essere. Maggiore sarà il senso di responsabilità per se stessi che avremo in Europea – e nel mondo intero – e meglio andranno le cose, a mio parere.</p>
    </intervention>
    <intervention id="2-064-000" speaker_id="97016" name="Angelika Werthmann" is_mep="True" mode="spoken">
      <p sl="de">Signora Presidente, signora Commissario, onorevoli colleghi, è un sintomo della povertà assoluta della nostra società il fatto che sia ancora necessario discutere di parità tra donne e uomini. Le donne sono svantaggiate non solo nel mondo del lavoro, ma nella società intera. L’elenco sembra infinito, per cui mi limiterò a poche parole chiave: livelli retributivi, condizioni di lavoro e di assunzione, contratti di lavoro precari, diritti pensionistici, assistenza all’infanzia, sicurezza sociale e varie forme di violenza contro le donne.</p>
      <p sl="de">Vi sono moltissime donne meglio qualificate degli uomini, eppure ci troviamo ancora a discutere di parità di salario a parità di lavoro: è incredibile. Ed è altrettanto incredibile che le donne corrano maggiori rischi di povertà rispetto agli uomini; le donne anziane e i genitori single sono particolarmente a rischio. Permettetemi di ricordare che il 2010 è stato l’Anno della lotta alla povertà: la povertà è una questione femminile, e questa circostanza è gravida di conseguenza sociali, poiché la povertà è causa di malattie e sfocia di conseguenza nella disoccupazione.</p>
    </intervention>
    <intervention id="2-065-000" speaker_id="23866" name="Edit Bauer" is_mep="True" mode="spoken">
      <p sl="hu">Signora Presidente, oggi si sono tenuti in Parlamento due dibattiti che si basavano sulle relazioni delle onorevoli colleghe, con cui mi congratulo: su questi temi è veramente difficile offrire spunti innovativi, poiché la situazione è quasi immutata e in qualche modo è addirittura peggiorata negli ultimi anni. Per quanto riguarda il dibattito sulle retribuzioni di donne e uomini, per esempio, ripetiamo da anni che il divario è ancora notevole, benché il principio “parità di salario a parità di lavoro” fosse stato sancito dal trattato di Roma già nel 1957. Dal 1975, poi, abbiamo addirittura una legislazione secondaria in materia, anche se è vero che – se si dovesse fare una classifica delle leggi in vigore ma non applicate – questa avrebbe buone probabilità di uscire vincitrice. Come già si è notato, i dati statistici più recenti segnalano un divario del 17,5 per cento, ma alcuni di noi ricordano che un paio d’anni fa la percentuale era solo del 15 per cento, con una variabilità estremamente elevata. Non si tratta solo di piccole e grandi imprese, né di un problema che riguardi solo le donne; è una questione di giustizia sociale. Non ripeteremo mai abbastanza che il divario retributivo – come più o meno nello stesso senso ha notato un collega – è la punizione che le donne subiscono per la maternità, inflitta nel momento in cui le giovani donne ritornano sul mercato del lavoro. E proprio qui sta il vero, grande problema: le piccole imprese non risolveranno mai i problemi della società. Le richieste avanzate a tal proposito dal Parlamento – garantire un’allocazione trasparente delle retribuzioni tra i generi, e fare in modo che chi viola costantemente tale principio almeno non riceva fondi europei – non sono, a mio avviso, molto ambiziose. C’è stato, è vero, qualche progresso: l’introduzione del “giorno della parità di retribuzione” consente di misurare in qualche modo tali progressi, ma il vero grande risultato sarebbe stato quello di poter celebrare questa giornata il 1° o il 2 gennaio anziché il 5 marzo.</p>
    </intervention>
    <intervention id="2-066-000" speaker_id="28310" name="Edite Estrela" is_mep="True" mode="spoken">
      <p sl="pt">Signora Presidente, nelle università le donne sono la maggioranza e possono vantare qualifiche migliori, ma quando si tratta di raggiungere posizioni di responsabilità la loro ascesa viene bloccata da un soffitto di cristallo: per questo sono necessarie le quote, ed è un peccato che l’onorevole Bloom abbia già lasciato l’Aula. Per quanto riguarda la politica e l’economia, occorre notare che tra i Presidenti delle banche centrali si conta una sola donna. Le donne non portano la responsabilità della crisi finanziaria, ma avrebbero potuto contribuire a prevenirla.</p>
      <p sl="pt">Come mai, se si discute di quote, qualcuno regolarmente solleva il problema del merito? È in questione solo il merito delle donne? Forse gli uomini non hanno merito? Le quote sono una misura necessaria e temporanea mirante a promuovere una rappresentanza equilibrata di donne e uomini nelle posizioni di responsabilità, e mi congratulo perciò con la Commissione, che si è adoperata per garantire tale equilibrio anche nelle posizioni di responsabilità del mondo economico.</p>
    </intervention>
    <intervention id="2-067-000" speaker_id="26829" name="Siiri Oviir" is_mep="True" mode="spoken">
      <p sl="et">Signora Presidente, buona Giornata internazionale della donna a tutti! Quando si discute di uguaglianza di genere, non sono in gioco solo le disparità e la giustizia sociale; l’uguaglianza di genere è un prerequisito della crescita economica sostenibile, dell’occupazione, della competitività e della coesione sociale. Investire in misure di uguaglianza di genere si dimostrerà remunerativo in termini di più elevati livelli di occupazione femminile, contributo delle donne al PIL, maggiore gettito fiscale e tassi di fertilità sostenibili. Oggi la nostra concezione dell’uguaglianza di genere è per molti versi ancora medievale; o per lo meno questo dobbiamo dedurre da alcuni interventi.</p>
      <p sl="et">Intorno a questo tema viene spesso agitato lo spauracchio delle quote. Molti dimenticano, o forse non vogliono vedere, che le quote non vengono imposte per incarichi di responsabilità e non porteranno certo donne incompetenti a posizioni di potere. In Europa le donne sono più istruite, sono capaci di assumersi responsabilità, di lavorare con competenza e di ottenere una retribuzione adeguata per il proprio lavoro. I paesi in cui si applicano le quote, in cui si usavano già vent’anni fa – penso ai paesi dell’Europa settentrionale – hanno dimostrato che i nostri obiettivi si possono raggiungere per mezzo di questa misura e attualmente l’opinione pubblica ha ripensato il proprio comportamento: le quote non sono più necessarie nella stessa misura in cui lo erano in passato. Ormai si considera normale che le donne partecipino a tutti i settori della società. Vorrei aggiungere numerose altre considerazioni in merito alla povertà e alle madri single, ma purtroppo i limiti di tempo non me lo permettono. Ringrazio tutti coloro che sono intervenuti: un giorno riusciremo a vincere, nonostante tutto!</p>
    </intervention>
    <intervention id="2-068-000" speaker_id="96662" name="Franziska Katharina Brantner" is_mep="True" mode="spoken">
      <p sl="de">Signora Presidente, il centesimo anniversario della Giornata internazionale della donna ci offre ottimi motivi per celebrare, ringraziare e continuare a lottare.</p>
      <p sl="de">Stiamo esaminando una relazione che tratta di donne e povertà; una delle radici più profonde di questo problema è il divario retributivo che separa gli uomini dalle donne. Come si è ricordato, la parità retributiva è stata sancita dai trattati di Roma già nel 1957; il differenziale retributivo è però ancora del 17,5 per cento in tutta Europa e addirittura del 23 per cento in Germania. Nel 2008 il nostro Parlamento ha adottato una relazione sulle disparità salariali grazie all’encomiabile operato dell’onorevole Bauer. La relazione invitava la Commissione a promuovere iniziative legislative per combattere le disparità retributive, ma da allora non vi è stata azione di sorta. Inoltre, signora Commissario Reding, lei si è limitata a proclamare il 5 marzo “Giornata europea della parità retributiva”, annuncio che peraltro ha fatto appena venerdì 4 marzo: per fortuna se ne è ricordata prima che la giornata fosse già passata.</p>
      <p sl="de">Non è più il momento di rilasciare comunicati stampa privi di significato, e non vogliamo più sentire da lei solo bei discorsi. Vogliamo che lei si decida finalmente ad agire, in modo che il centesimo anniversario dei trattati di Roma non sia, ancora una volta, un giorno in cui il divario retributivo sarà superiore allo 0 per cento: vogliamo la parità retributiva subito.</p>
      <p sl="de">Passo ora all’argomento delle quote femminili, rivolgendomi al collega inglese: vorrei sapere se egli crede veramente che solo il 3 per cento delle donne in Inghilterra e in tutta Europa “conoscano il loro mestiere”. Forse è questo il motivo per cui vi sono così poche donne negli organismi di vigilanza? Non credo affatto che le cose stiano così; occorrono le quote.</p>
      <p sl="de">Signora Commissario Reding, lei ha detto che le imprese devono impegnarsi a nominare donne entro l’anno prossimo. Lei quindi desidera che tali impegni vengano presi entro l’anno prossimo, oppure che le donne siano già state nominate entro l’anno prossimo? Mi risulta che lei sia favorevole alla seconda alternativa.</p>
    </intervention>
    <intervention id="2-069-000" speaker_id="96786" name="Tadeusz Cymański" is_mep="True" mode="spoken">
      <p sl="pl">Signora Presidente, la risoluzione di cui discutiamo solleva l’importantissimo problema della povertà femminile. È opportuno rammentare che, in conseguenza della crisi finanziaria, tocca alle donne sopportare il fardello più pesante. Le ripercussioni della crisi – in termini di ridotti livelli occupazionali, minori retribuzioni e misure di ristrutturazione – hanno colpito soprattutto le donne. E ancora, sono le donne che devono farsi carico delle responsabilità parentali e di quelle relative alla cura dei figli, cercando contemporaneamente di inserirsi in un mercato del lavoro complesso e perennemente mutevole.</p>
      <p sl="pl">La situazione delle donne negli Stati membri dell’Unione europea è assai diversificata, ed è quindi importantissimo dimostrare solidarietà e comprensione per le donne residenti nelle regioni in cui il problema della povertà è particolarmente acuto. Il nodo della disparità retributiva ci obbliga a riflettere, poiché un divario retributivo sussiste anche in imprese gestite e possedute da donne. È un aspetto preoccupante, che spinge a chiedersi se occorra ricercare cause più profonde e se in questo caso bastino norme amministrative e regolamenti – hard law – oppure se sia necessaria un’opera di sensibilizzazione e una trasformazione culturale più generale. Nulla può sostituire il rispetto e la cultura sociale, e certamente non basterà la legislazione.</p>
    </intervention>
    <intervention id="2-070-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signora Presidente, è particolarmente significativo che quest’anno, nella Giornata internazionale della donna, noi discutiamo queste relazioni che cercano di richiamare l’attenzione su disuguaglianze e discriminazioni che ancora persistono; in alcuni paesi la società sta addirittura regredendo.</p>
      <p sl="pt">Celebrando una data storica, legata alla lotta delle donne per vedere riconosciuti i propri diritti e poterli esercitare, mettiamo contemporaneamente in luce l’aumento della disoccupazione e l’instabilità dei posti di lavoro, il basso livello dei salari e le discriminazioni che colpiscono le lavoratrici in termini retributivi e a causa della maternità: una situazione che si presenta sconvolgente e inaccettabile soprattutto per le generazioni più giovani.</p>
      <p sl="pt">La riduzione di reddito è un fenomeno sempre più frequente e le donne si impoveriscono: è particolarmente critica la situazione delle donne disabili, delle immigrate, delle pensionate la cui pensione è bassa e delle lavoratrici che percepiscono bassi salari.</p>
      <p sl="pt">Si inaspriscono i problemi delle donne che vivono in ambienti rurali e di quelle inserite nell’agricoltura familiare, così come di quelle che gestiscono microimprese e piccole imprese. L’impatto delle misure di austerità in alcuni paesi – come Portogallo, Grecia e Irlanda – incide sulla vita delle donne in quanto lavoratrici, cittadine e madri.</p>
      <p sl="pt">Pensiamo per esempio ai deliberati tagli alle retribuzioni, al congelamento delle ammissioni ai corsi universitari, al blocco delle contrattazioni collettive; e ancora ai tagli alla sanità, all’istruzione, alla sicurezza sociale e a svariate forme di sostegno sociale.</p>
      <p sl="pt">È quindi essenziale impedire che, con il pretesto della crisi, si adottino misure tali da minacciare il diritto delle donne alla parità e all’indispensabile coesione economica e sociale; le belle parole e le buone intenzioni non bastano più. Occorre una rottura nei confronti del patto di stabilità e di crescita, delle liberalizzazioni e delle privatizzazioni e della libera concorrenza, fattori che giocano sempre a favore dei gruppi di interesse economico e finanziario. È tempo di dare la priorità alle donne e ai loro diritti, all’uguaglianza e alla coesione economica e sociale; in tal modo potremo dire di aver rispettato veramente i diritti umani e consolidato il contributo di progresso che le donne hanno recato alla nostra civiltà.</p>
    </intervention>
    <intervention id="2-071-000" speaker_id="96806" name="Teresa Jiménez-Becerril Barrio" is_mep="True" mode="spoken">
      <p sl="es">Signora Presidente, oggi è un giorno particolarmente significativo per un dibattito sulla parità fra donne e uomini: celebriamo infatti la Giornata internazionale della donna, commemorando coloro che un secolo fa hanno combattuto per i diritti delle donne in campo economico e sul luogo di lavoro, oltre che per il diritto di voto.</p>
      <p sl="es">In questi cent’anni abbiamo compiuto grandi progressi, ma molto resta ancora da fare. La vera parità è ancora un sogno, mentre la discriminazione contro le donne è una realtà della vita.</p>
      <p sl="es">A mio avviso noi tutti, donne e uomini, possiamo fare assai di più per giungere all’autentica emancipazione delle donne. Molte donne, nel mondo, devono subire minacce alla vita, la violazione della dignità e la negazione della libertà.</p>
      <p sl="es">Consentitemi, nella Giornata internazionale della donna, di manifestare sostegno e inviare una parola di speranza a tutte le donne che si battono per i diritti democratici nella rivoluzione che scuote l’Africa settentrionale. Non è accettabile che le donne debbano valere la metà degli uomini, nei paesi arabi o in qualsiasi altra parte del mondo: abbiamo lo stesso valore e meritiamo la stessa stima. Continuerò a battermi per raggiungere questa parità e la Giornata internazionale della donna continuerà a esistere finché quest’obiettivo non sarà stato realizzato.</p>
      <p sl="es">Anche se molti si rifiutano di ammetterlo, la realtà è che talvolta le donne guadagnano la metà degli uomini, e la violenza domestica colpisce soprattutto donne e bambini. Ribadisco che è necessario segnalare costantemente tali episodi al Parlamento, e da parte mia mi impegno a battermi ininterrottamente a tal fine.</p>
    </intervention>
    <intervention id="2-072-000" speaker_id="29579" name="Marc Tarabella" is_mep="True" mode="spoken">
      <p sl="fr">Signora Presidente, vorrei esordire elogiando l’operato delle colleghe, onorevoli Nedelcheva e Plumb.</p>
      <p sl="fr">In questo giorno simbolico, che celebra il centenario della Giornata internazionale della donna, potrei ripetere quasi letteralmente le osservazioni dell’anno scorso, poiché la stessa lotta continua ancora.</p>
      <p sl="fr">È vero che le donne resistono in maniera più efficace alla crisi attuale dal punto di vista della perdita di posti di lavoro. Quanto alla lotta contro la violenza alle donne, attendiamo che la Commissione indichi le sue intenzioni e accolga il nostro suggerimento di istituire un anno europeo dedicato a questo problema, presentando anche una strategia. Mi risulta che tali passi verranno compiuti tra breve, e me ne rallegro.</p>
      <p sl="fr">Purtroppo la parità retributiva non è ancora realtà, nonostante gli intensi sforzi compiuti da alcuni Stati membri e specialmente dalla Commissione. Anche il congedo di paternità, malauguratamente, è stato respinto dagli Stati membri benché il nostro Parlamento non abbia certo risparmiato l’impegno; il diritto all’aborto, infine, non è ancora riconosciuto da quattro Stati membri e viene messo in discussione in altri.</p>
      <p sl="fr">Accolgo con soddisfazione la nuova legge belga sulle quote per la rappresentanza femminile nelle imprese e nei consigli di amministrazione, e apprezzo l’approccio estremamente dinamico adottato in materia dal Commissario, signora Reding, e dal Presidente Buzek anche in dichiarazioni rese alla stampa d’oltre Atlantico.</p>
      <p sl="fr">Dobbiamo infine celebrare, in ogni caso, il fatto che dopo cent’anni siamo giunti a metà del cammino verso l’uguaglianza di genere, grazie alle leggi nazionali ed europee. Manteniamo la rotta, affinché non siano necessari altri cent’anni per giungere a una vera uguaglianza di genere.</p>
    </intervention>
    <intervention id="2-073-000" speaker_id="96919" name="Emma McClarkin" is_mep="True" mode="spoken">
      <p sl="en">Signora Presidente, come molti colleghi hanno già notato, i diritti delle donne conoscono progressi costanti da molti anni a questa parte. Nei trent’anni che intercorrono tra la prima elezione diretta del Parlamento europeo e il 2009 – anno in cui sono stata eletta io – la rappresentanza femminile si è più che raddoppiata: vediamo che oggi le donne ricoprono ruoli importanti in politica e in economia, nell’industria e nei media. Elemento forse più importante di tutti, la società riconosce ora che il ruolo delle donne è indispensabile e ne apprezza il contributo; la parità è alla fine il prodotto di questo processo.</p>
      <p sl="en">In che misura bisogna però insistere sulla parità e in quali settori? È una questione su cui riflettere con estrema attenzione, e dobbiamo concentrarci soprattutto sui settori in cui ancor oggi si registrano carenze. Nel Regno Unito, ancor oggi, le donne sono meno del 20 per cento dei deputati al parlamento, mentre quasi metà delle aziende che compaiono nell’indice FTSE 250 non hanno rappresentanza femminile nei consigli di amministrazione, e le donne rappresentano solo un quinto dei laureati in ingegneria, scienze e tecnologie dell’informazione. Data la natura diversificata delle nostre società, questo è chiaramente un aspetto su cui devono intervenire gli Stati membri, senza quote od obiettivi fissati arbitrariamente a livello di Unione europea.</p>
      <p sl="en">Al di là della questione della rappresentanza, però, vi sono migliaia di donne nell’Unione europea e nel mondo che devono subire violenza, sfruttamento ed esclusione. È a queste donne, prive di voce, colpite dalla discriminazione, impossibilitate a realizzarsi o vittime della repressione, che dobbiamo riservare un’attenzione incondizionata.</p>
    </intervention>
    <intervention id="2-074-000" speaker_id="1186" name="Astrid Lulling" is_mep="True" mode="spoken">
      <p sl="de">Signora Presidente, desidero in primo luogo congratularmi con lo sparuto drappello di uomini che si è unito a uno sparuto drappello di donne in questa seduta plenaria. Sono naturalmente favorevole alla parità di trattamento e di opportunità fra donne e uomini, obiettivo per il quale mi batto – con risultati positivi – da più di cinquant’anni, a livello nazionale ed europeo.</p>
      <p sl="de">Purtroppo, la relazione sulla parità tra donne e uomini nell’Unione europea – 2010 contiene ancora una volta richieste eccessive, che in ultima analisi si rivelano controproducenti per le donne stesse. Non ho tempo di entrare nei dettagli in questa sede, e del resto non è colpa della relatrice se il gran numero di emendamenti ha appesantito la relazione al di là del ragionevole.</p>
      <p sl="de">In merito alla spinosa questione dell’opportunità che l’Unione europea imponga una quota femminile alle imprese quotate in borsa, invito a non esaltare troppo la Norvegia quale brillante esempio del successo di una misura siffatta. Mi chiederete perché: dopo l’introduzione della quota femminile, tra il 2003 e il 2009 il numero delle imprese quotate in borsa è diminuito da 554 a 362; un’impresa su tre ha indicato nell’introduzione della quota la ragione che l’ha indotta a ritirarsi dalla borsa. In Norvegia, 70 donne, note come “gonne d’oro” ricoprono 300 posti nei consigli d’amministrazione: dato abnorme ma interessante. Da parte mia, potrei anche considerare invitante una carriera da “gonna d’oro”, poiché non ho mai fatto parte di un consiglio d’amministrazione. La Commissione deve riflettere scrupolosamente e soppesare con cura le conseguenze, prima di prendere iniziative affrettate in questo campo.</p>
      <p sl="de">Mi rammarico pure che la relazione raccomandi, nella stessa frase, di garantire alla donne un accesso agevole alla contraccezione e all’aborto: in altre parole, l’aborto viene equiparato alla contraccezione come un normale mezzo di controllo delle nascite. Questo è un insulto alle donne che non posso accettare, a parte il fatto che l’Unione europea non ha poteri in questo campo – subsidiarité oblige ! Mi rammarico che alcune colleghe insistano a mescolare le due questioni: non è affatto necessario.</p>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-075-000" speaker_id="96819" name="Licia Ronzulli" is_mep="True" mode="spoken">
      <p sl="it">Signora Presidente, onorevoli colleghi, volevo fare una domanda semplicissima all'on. Lulling: non crede che, a causa di posizioni come la sua e quindi posizioni che vengono proprio da una donna, la condizione di parità tra uomo e donna ancora nel 2011 sia rallentata proprio a causa di queste posizioni che tanto ci tiene a raccontare ancora oggi?</p>
    </intervention>
    <intervention id="2-076-000" speaker_id="1186" name="Astrid Lulling" is_mep="True" mode="spoken">
      <p sl="fr">Signora Presidente, non lo so, non ho detto niente prima del 2011, perché mai la situazione si è deteriorata? Non si deteriorerà se rimarremo realistici, ma si deteriorerà se adotteremo un approccio utopistico e privo di realismo.</p>
      <a text="(Applausi)"/>
      <a text="(L’oratore accetta di rispondere a un’interrogazione “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-077-000" speaker_id="29579" name="Marc Tarabella" is_mep="True" mode="spoken">
      <p sl="fr">Signora Presidente, onorevole Lulling, da un lato può inorgoglirmi il fatto che lei abbia ringraziato i pochi uomini presenti a questo dibattito, poiché sono uno dei rari uomini che fanno parte della commissione per i diritti della donna e l’uguaglianza di genere, ma dall’altro rimarrei offeso se lei intendesse accostarmi all’onorevole Bloom. Vorrei sapere se lei è in grado di distinguere tra l’onorevole Bloom e me, o se devo mestamente concludere che lei ci accomuna nella stessa lotta, poiché è chiaro che sosteniamo posizioni radicalmente opposte.</p>
    </intervention>
    <intervention id="2-078-000" speaker_id="1186" name="Astrid Lulling" is_mep="True" mode="spoken">
      <p sl="fr">Signora Presidente, onorevole Tarabella, non ho affatto menzionato l’onorevole Bloom! Avete reso un gran servizio all’onorevole Bloom ponendogli le domande che gli hanno permesso di distinguersi. Sono lieta che siano state poste queste domande, poiché così mi resta il tempo necessario per parlare.</p>
      <p sl="fr">Devo però aggiungere, onorevole Tarabella, che lei è un esponente importante della commissione per i diritti della donna e l’uguaglianza di genere; posso sempre contare su di lei per far risuonare la voce della ragione e mi duole che lei e io non siamo stati ascoltati in merito ad alcuni punti di queste relazioni.</p>
    </intervention>
    <intervention id="2-079-000" speaker_id="23805" name="Zita Gurmai" is_mep="True" mode="spoken">
      <p sl="en">Signora Presidente, nella ricorrenza della Giornata internazionale della donna, mentre noi discutiamo la relazione Plumb sugli aspetti della povertà femminile e la relazione Nedelcheva sulla parità tra donne e uomini nell’Unione europea, e le istituzioni concentrano l’attenzione sulle quote femminili nei consigli di amministrazione, il gruppo donne del PSE dedica la sua campagna per il 2011 al problema dei sistemi pensionistici e della povertà femminile. Tutte le società europee devono affrontare il problema dell’invecchiamento della popolazione, e tutti i sistemi pensionistici d’Europa sono in via di riforma. Ecco la ragione per cui l’Unione europea deve affermare con chiarezza che la vita delle donne comuni è al centro delle nostre preoccupazioni.</p>
      <p sl="en">Quanto al cruciale nodo delle pensioni, la Commissione europea deve porsi all’avanguardia del tentativo di colmare i divari strutturali tra donne e uomini. Le donne non devono trovarsi svantaggiate per fattori che non sono in loro potere: il divario retributivo, menzionato da una collega, l’assistenza ai familiari e un lavoro non decoroso. Il nostro primo compito è quello di svolgere opera di sensibilizzazione tra le donne. Occorre sottolineare che, durante le attuali discussioni sulle pensioni, la questione femminile è affiorata assai raramente. Vogliamo che la classe politica comprenda gli effetti di questa situazione e garantisca la disponibilità di dati precisi relativi alle donne e alle pensioni.</p>
      <p sl="en">La Commissione deve portare avanti ricerche sull’effetto di genere nelle riforme dei sistemi pensionistici europei, e sono sicura che il Commissario, signora Reding, si adopererà in questo senso. Dobbiamo esaminare le migliori prassi a livello nazionale e pensare a un approccio europeo. È giunto il momento di riflettere sui risultati che abbiamo ottenuto nell’arco di un secolo; i nostri figli hanno bisogno di un futuro chiaro.</p>
      <p sl="en">Ricordiamo anche l’azione svolta un secolo fa da Clara Zetkin: l’aspirazione a colmare il divario retributivo di genere viene da lei. E ricordiamoci infine che dobbiamo cambiare lo stile di Ginger Rogers e Fred Astaire: la povera Ginger doveva fare ogni cosa “all’indietro e sui tacchi alti”.</p>
    </intervention>
    <intervention id="2-081-000" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Signora Presidente, le relazioni sulle disuguaglianze tra donne e uomini nell’Unione europea offrono numerosi spunti di riflessione su ciò che si deve fare e sui provvedimenti necessari per ridurre tali disuguaglianze. Porgo i miei più sinceri ringraziamenti al Commissario signora Reding, per le misure che sta adottando a livello europeo al fine di ridurre le disparità tra donne e uomini. Gran parte di queste misure tuttavia dev’essere applicata a livello nazionale o di Stato membro, ed è su questo punto che si registra la più aspra opposizione da parte di politici, istituzioni e opinione pubblica. Le organizzazioni femminili, quindi, invocano spesso l’aiuto della Commissione europea. I movimenti di base rivestono un’importanza cruciale, per esempio in Polonia, dove l’opposizione è stata superata grazie a un movimento sociale di donne noto come il Congresso delle donne. Abbiamo raccolto più di 100 000 firme per un’iniziativa sociale e giuridica e, in seguito a un ampio dibattito che ha mobilitato l’opinione pubblica, il parlamento polacco ha approvato quote elettorali riservate alle donne pari al 35 per cento su tutte le liste, anche quelle per le elezioni europee. Saluto con estremo orgoglio l’iniziativa della Polonia, che si è unita ai paesi in cui la parità è un requisito legale, e il fatto che il mio paese sia il primo dei nuovi Stati membri a introdurre questo mutamento significativo. Adesso avvieremo un attento monitoraggio al fine di valutare le conseguenze di questa iniziativa per la partecipazione politica delle donne. Vorrei essere chiara su questo punto; dobbiamo definire subito dei nuovi obiettivi – parità retributiva per i vari gruppi di donne e parità negli altri organismi decisionali. Vi ringrazio.</p>
    </intervention>
    <intervention id="2-082-000" speaker_id="96917" name="Silvia Costa" is_mep="True" mode="spoken">
      <p sl="it">Signora Presidente, onorevoli colleghi, Commissari, ringrazio le relatrici e dedico anch'io questo 8 marzo alle donne del Nord Africa e del Medio Oriente, come le tante donne in questo momento che stanno manifestando al Cairo e in Iran e che stanno combattendo per la democrazia e la libertà dei loro paesi. Spero che in questo ci sia un'azione forte anche delle azioni esterne della Commissione europea per creare collegamenti con queste donne.</p>
      <p sl="it">C'è un grande risveglio, anche in Europa, della partecipazione delle donne, a partire dalla richiesta di rispetto della dignità delle donne nei media e nei comportamenti degli uomini delle istituzioni, come hanno detto il 13 febbraio nelle piazze un milione di donne italiane insieme a molti uomini consapevoli.</p>
      <p sl="it">Per le relazioni in discussione, segnalo che c'è un forte legame tra la crescente precarietà lavorativa e di vita delle giovani donne, pur più istruite e più competenti, la non adeguata tutela della maternità delle lavoratrici atipiche, che sono la maggioranza delle giovani donne, le carenze nelle politiche attive di conciliazione, con i più bassi tassi di occupazione femminile, il maggior numero di povertà delle donne e delle bambine e il livello più basso delle loro pensioni e quindi l'esclusione dai poteri decisionali.</p>
      <p sl="it">Sono d'accordo con il Commissario Reding sulla sua iniziativa sul consiglio di amministrazione, sono meno d'accordo sull'iniziativa sulle assicurazioni, che rischiano di penalizzare soprattutto le donne. Senza questo non ci sarà un'Europa 2020.</p>
    </intervention>
    <intervention id="2-083-000" speaker_id="38596" name="Elisabeth Morin-Chartier" is_mep="True" mode="spoken">
      <p sl="fr">Signora Presidente, signora Commissario, onorevoli colleghi, per cominciare vorrei dire che, a mio avviso, la lotta per la parità tra donne e uomini non è esclusiva della sinistra né della destra, non è una lotta riservata alle donne né agli uomini, è una lotta che spetta all’intera società.</p>
      <p sl="fr">Quale società, oggigiorno, potrebbe investire nella formazione delle ragazze, come facciamo noi, per poi privarsi del 50 per cento dell’intelligenza nel posto di lavoro? Non dev’essere questa la società in cui viviamo. Invito quindi voi tutti, la Commissione, il Consiglio e il Parlamento, a una mobilitazione generale, per lasciare alle generazioni future una società più egualitaria, più giusta e capace di valorizzare meglio la formazione delle ragazze e la loro intelligenza.</p>
      <p sl="fr">Il secondo punto, signora Commissario, riguarda la parità di accesso ai posti di responsabilità. Come lei sa, io sono francese ed ero contraria alle quote; ma dopo dieci anni, mi sono resa conto che senza le quote non ce la faremo mai. Senza quote, il numero delle donne non raggiungerà mai quello degli uomini</p>
      <a text="(Applausi)"/>
      <p sl="fr">nei posti di responsabilità. La settimana scorsa, anche il Presidente del Parlamento ha espresso la stessa opinione.</p>
      <p sl="fr">Oggi, a mio avviso, non possiamo fare altro che seguire questa strada. Ero contraria alle quote perché mi sembrava umiliante dover proteggere le donne che dovrebbero poter progredire grazie alle proprie competenze. Ma oggi dobbiamo ricorrere a tale approccio.</p>
      <p sl="fr">Terzo e ultimo punto: dobbiamo lottare per garantire la parità retributiva tra donne e uomini. Vi ringrazio per i vostri contributi.</p>
      <a text="(Applausi)"/>
    </intervention>
    <intervention id="2-084-000" speaker_id="97050" name="Antigoni Papadopoulou" is_mep="True" mode="spoken">
      <p sl="el">Signora Presidente, oggi rendiamo onore alla strenua lotta che le donne hanno condotto attraverso i secoli e alle loro conquiste. Persistono gravi decifit democratici, che attualmente sono esacerbati dalla crisi economica: povertà, tratta, violenza, disoccupazione, sfruttamento sessuale, divario salariale, campagne denigratorie dei media, insieme al perpetuarsi di ruoli stereotipati e all’insufficiente rappresentanza nei centri di potere – in greco sono tutti sostantivi femminili – colpiscono soprattutto le madri single, le donne anziane, le immigrate e le disabili.</p>
      <p sl="el">Sia a livello europeo che in ambito nazionale abbiamo bisogno di coordinare la nostra azione: servono politiche più efficaci nei settori dell’occupazione e della protezione sociale per combattere la povertà, nuove misure per conciliare la vita familiare e quella professionale e per sostenere le donne che lavorano, misure proattive e quote per garantire una rappresentazione equilibrata nei centri di potere. C’è bisogno di un’istruzione adeguata e di campagne di sensibilizzazione per cancellare ogni forma di violenza e di stereotipi. La strada è lunga ma dobbiamo percorrerla, perché le donne si meritano opportunità migliori senza pregiudizi.</p>
    </intervention>
    <intervention id="2-085-000" speaker_id="96789" name="Joanna Senyszyn" is_mep="True" mode="spoken">
      <p sl="pl">Signora Presidente, le donne subiscono discriminazioni in ogni campo, violenze fisiche e sessuali. Metà delle donne europee ha subito qualche forma di violenza, e più di un milione la subisce ogni giorno. Stiamo ancora lavorando alla direttiva sulla violenza contro le donne eppure ci sono ancora paesi nell’Unione europea, tra cui purtroppo la Polonia, che si permettono di ricorrere alla violenza legalizzata contro le donne nell’ambito della salute sessuale e riproduttiva.</p>
      <p sl="pl">La mancanza di un’adeguata educazione sessuale e di un facile accesso alla contraccezione comporta gravidanze indesiderate, anche tra le minorenni, che per legge sono costrette a portare avanti la gravidanza e a partorire. Le donne che aspettano un figlio vengono trattate come un’incubatrice, private del diritto di decidere autonomamente e del diritto alla salute e alla privacy a cui ogni uomo ha diritto. L’aborto è stato messo fuori legge, ma questo non è servito a ridurne la frequenza. La legislazione antiabortista va condannata, perché è una forma di violenza di Stato e di discriminazione istituzionalizzata contro le donne. Se fossero gli uomini a restare incinti, l’aborto sarebbe un sacramento.</p>
    </intervention>
    <intervention id="2-086-000" speaker_id="28298" name="Iratxe García Pérez" is_mep="True" mode="spoken">
      <p sl="es">Signora Presidente, desidero esprimere riconoscenza e gratitudine a tutte le donne – molte delle quali famose e al centro dell’attenzione dei media, ma molte altre del tutto anonime – che negli ultimi cent’anni si sono battute per ottenere il livello di parità di cui godiamo oggi.</p>
      <p sl="es">Purtroppo, molto rimane ancora da fare, e queste relazioni sollevano questioni come la conciliazione della vita familiare e professionale, le difficoltà di accesso al mercato del lavoro, o la lotta contro la violenza di genere, che è una delle principali piaghe che affligge l’Europa e il mondo intero. L’uguaglianza tra donne e uomini non si è ancora concretizzata; dobbiamo perciò avviare una nuova fase in cui gli impegni si traducano in realtà.</p>
      <p sl="es">Insieme alle istituzioni comunitarie e al resto della società europea dobbiamo mirare al progresso per raggiungere la vera uguaglianza tra donne e uomini, un’uguaglianza che garantisca una società più giusta e più equa e, a questo scopo, gli uomini sono essenziali. Molto rimane ancora da fare, ma su questa strada ci muoveremo uniti.</p>
    </intervention>
    <intervention id="2-087-000" speaker_id="96770" name="Joanna Katarzyna Skrzydlewska" is_mep="True" mode="spoken">
      <p sl="pl">Signora Presidente, oggi abbiamo l’occasione di ricordare il diritto della persona alla parità di trattamento indipendentemente dal genere. Nonostante le numerose misure adottate per garantire la parità di diritti, la questione della disparità retributiva tra donne e uomini rimane irrisolta. Le donne devono ancora far fronte a gravi difficoltà: i datori di lavoro valutano spesso la loro idoneità in base non alle loro qualifiche ma alla probabilità che abbiano figli o, se ne hanno già, a seconda che ci sia una persona in grado di occuparsene in caso di malattia. Nessuno fa simili domande a un uomo (o a un padre) durante un colloquio di lavoro. Sottolineo quindi la necessità di cambiare il sistema e adottare misure che modifichino il modo in cui la società percepisce il problema, in modo che le donne non debbano più sentirsi le sole responsabili della cura dei figli: così potremo sradicare queste disuguaglianze una volta per tutte. Conosco bene il carisma e la determinazione del Commissario, signora Reding, e credo che, quasi certamente, quest’obiettivo sarà raggiunto. Vi ringrazio.</p>
    </intervention>
    <intervention id="2-088-000" speaker_id="96686" name="Mitro Repo" is_mep="True" mode="spoken">
      <p sl="fi">Signora Presidente, oggi si celebra la Giornata internazionale della donna ed è quindi opportuno esaminare l’effettiva attuazione del principio della parità in Europa. Nutriamo una preoccupazione comune per un nuovo fenomeno: la femminilizzazione della povertà. Benché le donne lavorino più degli uomini, percepiscono retribuzioni e pensioni inferiori. È inaccettabile che gli uomini diventino sempre più ricchi e le donne sempre più povere – un fenomeno che interessa in modo particolare le donne più anziane, che dobbiamo aiutare in ogni modo.</p>
      <p sl="fi">L’invecchiamento, soprattutto per le donne, non si deve considerare un fattore negativo né un gravoso onere sociale, bensì una risorsa e una fonte di ricchezza per la società e l’Europa tutta. Il futuro del pianeta e dell’Europa dipenderà essenzialmente dalle donne, e dalle madri in modo particolare. Ovviamente, è positivo che i figli e i mariti delle donne, come l’onorevole Bloom e io, abbiano qualcosa di meglio da fare che andare in guerra. Vi prego di accettare le mie congratulazioni.</p>
      <a text="(Applausi)"/>
    </intervention>
    <intervention id="2-089-000" speaker_id="97019" name="Ivo Vajgl" is_mep="True" mode="spoken">
      <p sl="sl">Signora Presidente, la Filarmonica di Vienna, probabilmente la migliore orchestra di musica classica al mondo, ha consentito l’accesso alle musiciste soltanto alcuni anni fa. Provate solo a immaginare quale sarebbe l’aspetto e l’atmosfera di questa nostra orchestra, il Parlamento europeo, se non ci fossero le donne a vivacizzarla con il loro temperamento e il loro dibattito informato.</p>
      <p sl="sl">Ovviamente una giornata come quella di oggi, che serve a ricordarci delle disuguaglianze di cui ancora soffrono le donne, è più che mai necessaria. Le donne sono discriminate nei giorni di paga, allorché si distribuiscono gli incarichi nel posto di lavoro, e ogni giorno, quando si devono occupare dei figli e della famiglia. I deputati al Parlamento europeo quindi, insieme ai colleghi dei parlamenti nazionali, devono legiferare per garantire la fine delle discriminazioni e assicurare la parità. Credo però che si possa favorire tale parità anche offrendo ogni giorno alle donne cure e attenzioni.</p>
    </intervention>
    <intervention id="2-090-000" speaker_id="23894" name="Anna Záborská" is_mep="True" mode="spoken">
      <p sl="sk">Signora Presidente, la discussione odierna sulla povertà femminile mi sembra importante, ma è un peccato che, nel ricercare una soluzione, il nostro dibattito rimanga ancorato a un modo di pensare unilaterale.</p>
      <p sl="sk">Per risolvere il problema della povertà femminile non basta certo un intervento perentorio e non richiesto all’interno dell’ambiente familiare; l’ultima ricerca dell’OCSE dimostra che tale intervento ha effetti limitati. Le donne dedicano più tempo degli uomini ai lavori di casa e alla cura dei figli, anche quando l’uomo è in congedo parentale; questo avviene non perché siano obbligate a farlo, ma per libera scelta, e infatti le donne preferiscono optare per il lavoro a tempo parziale.</p>
      <p sl="sk">Secondo le cifre dell’OCSE, dal 30 al 50 per cento dell’intera attività economica delle donne non compare nelle attuali valutazioni della ricchezza, come per esempio il PIL pro capite. Risolvere il problema della povertà femminile quindi comporta anche il riconoscimento del lavoro svolto dalle donne in termini di solidarietà intergenerazionale. Se riconosceremo questo lavoro, avremo fatto un importante passo avanti per risolvere il problema della povertà.</p>
    </intervention>
    <intervention id="2-091-000" speaker_id="96925" name="Sylvana Rapti" is_mep="True" mode="spoken">
      <p sl="el">Signora Presidente, il mio intervento si distinguerà da quelli precedenti: per quanto mi riguarda, oggi non è una giornata celebrativa; è piuttosto una giornata della memoria, per ricordare le donne che morirono nei disordini in America, non 100 ma 157 anni fa. Non dobbiamo dimenticarlo. Se vogliamo realizzare veri progressi, abbiamo bisogno di tre elementi fondamentali:</p>
      <p sl="el">il primo riguarda i servizi sociali per le donne che lavorano – asili nido e scuole materne;</p>
      <p sl="el">il secondo, Commissario Andor, è il sostegno finanziario alle donne; e</p>
      <p sl="el">il terzo comporta la necessità di cambiare atteggiamento, nella scuola; in questa sede, signora Commissario Reding, propongo di introdurre quote non soltanto per i consigli di amministrazione – perché sarebbe come cercare di riparare una casa cominciando dal tetto – ma anche per le insegnanti delle scuole di vario ordine e grado, per realizzare finalmente l’uguaglianza di genere.</p>
      <p sl="el">Per concludere, signora Presidente, le chiedo, come Presidente e come donna, di interpretare benevolmente le regole e dare la parola alle dieci deputate che rimangono per celebrare degnamente la Giornata della donna.</p>
    </intervention>
    <intervention id="2-092-000" speaker_id="97017" name="Ulrike Lunacek" is_mep="True" mode="spoken">
      <p sl="de">Signora Presidente, signora Commissario, onorevoli colleghi, sia nella nostra Assemblea che nelle tribune del pubblico la campagna per i diritti delle donne nel posto di lavoro, nella famiglia, nella democrazia, per l’indipendenza economica delle donne e contro la violenza maschile, la povertà femminile e le discriminazioni perpetrate contro le madri single, le lesbiche e le donne immigrate dura ormai da troppo tempo. Oggi celebriamo il centenario della Giornata della donna; fortunatamente in futuro potremo anche celebrare i risultati raggiunti, senza perdere di vista quanto rimane ancora da fare.</p>
      <p sl="de">L’onorevole Morin-Chartier ha affermato che soltanto dieci anni fa era contraria alle quote, ma che oggi ha cambiato opinione: le quote sono essenziali. La ringrazio. Infatti se vogliamo che le donne raggiungano gli obiettivi che si sono prefisse, le quote sono assolutamente necessarie. Ci sono quote maschili in tutti gli organismi di vigilanza o dirigenziali, in politica e nelle attività economiche. Le reti maschili operano senza alcuna difficoltà; gli uomini non occupano posizioni influenti grazie alle loro capacità – non tutti comunque – ma semplicemente perché appartengono a queste reti riservate agli uomini. Per questo motivo abbiamo bisogno di quote e di parità retributiva.</p>
    </intervention>
    <intervention id="2-093-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Signora Presidente, oggi è un giorno molto importante; celebriamo infatti la Giornata della donna, la giornata delle donne che amiamo e rispettiamo; la giornata delle madri, delle mogli, delle figlie e delle sorelle, delle donne che lavorano e delle casalinghe. Voglio esprimere quindi i miei più sentiti ringraziamenti all’intero genere femminile e riaffermare il mio sostegno personale alla lotta delle donne per l’uguaglianza nella società e nel posto di lavoro, per la parità retributiva e per le quote nei centri di potere, e deplorare al contempo ogni forma di sfruttamento delle donne e di violenza nei loro confronti.</p>
      <p sl="el">Non dirò altro, è già stato detto tutto. Vi ringrazio onorevoli colleghe, ringrazio tutte voi, quelle che hanno partecipato alla discussione e quelle che invece erano assenti.</p>
    </intervention>
    <intervention id="2-094-000" speaker_id="96819" name="Licia Ronzulli" is_mep="True" mode="spoken">
      <p sl="it">Signora Presidente, onorevoli colleghi, in questa giornata vorrei fare una dedica speciale a tutte le donne che combattono ogni giorno per il rispetto dei propri diritti nella società moderna, a tutte le donne che scelgono di avere un figlio sapendo che questo renderà difficile conciliare la loro vita lavorativa con il loro nuovo ruolo di madre, a tutte le donne che, consapevoli dei loro talenti e delle loro capacità, decidono di andare avanti per la propria strada nonostante i numerosi ostacoli.</p>
      <p sl="it">Proprio per questo sono favorevole all'introduzione obbligatoria, almeno inizialmente, di quote rosa come strumento per rompere una cultura che favorisce solo la componente maschile. Questo, ne sono convinta, darebbe l'occasione che molte giovani attendono da tempo e che, con le loro capacità professionali e la loro preparazione culturale, non si lascerebbero certo scappare.</p>
      <p sl="it">Ho una bambina di pochi mesi e ho un sogno: spero che mia figlia Vittoria non dovrà lottare come stiamo facendo noi per abbattere questi tetti di cristallo e che il talento femminile non sarà più riconosciuto come un obbligo, ma come un vero e proprio valore aggiunto.</p>
    </intervention>
    <intervention id="2-095-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signora Presidente, i trotzkisti trasformarono la lotta di classe marxiana in una guerra di gruppi animati da svariate e contrastanti rivendicazioni. La società si doveva suddividere in gruppi diversi, che potevano anche non conoscere la rivendicazione che li spingeva a combattere, finché qualche giovane militante non li illuminava in proposito. I gruppi si potevano formare sulla base dell’appartenenza a un’etnia, della religione, del sesso, della sessualità, dell’età o di una disabilità, e dovevano essere spronati a prendere parte a un’azione collettiva contro gli oppressori.</p>
      <p sl="en">I trotzkisti sono invecchiati, anche se non sempre sono cresciuti. In certi casi hanno conquistato posizioni di potere e di influenza, e le idee per cui si battevano si sono diffuse assai più velocemente di quanto abbiano fatto loro. La parola “discriminazioni”, seguita dalla parola “contro”, è diventata il male assoluto. In molti casi, non è possibile individuare con precisione il colpevole; è il resto della società a perpetrare discriminazioni. Siamo tutti colpevoli. Qualunque sia lo svantaggio effettivo che ci affligge, è necessario capire se si è oggetto di manipolazioni, e scuotersele di dosso.</p>
    </intervention>
    <intervention id="2-096-000" speaker_id="97014" name="Karin Kadenbach" is_mep="True" mode="spoken">
      <p sl="de">Signora Presidente, signori Commissari, il centenario della Giornata internazionale della donna dev’essere anche un’occasione per riflettere e ponderare sul da farsi. Ringrazio quindi tutte le donne che, con vero spirito pionieristico, hanno fatto da battistrada; grazie a loro oggi molte donne possono avere un ruolo nella vita politica ed economica.</p>
      <p sl="de">La giornata odierna però dev’essere anche una sorta di avvertimento per non mettere a rischio i risultati raggiunti finora. Molti aspetti dei programmi dei vari Stati membri che verranno attuati con la scusa del consolidamento di bilancio, sono diretti specificamente contro le donne, contro le opportunità formative delle donne, contro la possibilità – per le donne – di ottenere un reddito minimo vitale equo, contro l’opportunità che le donne abbiano un ruolo nello sviluppo politico. Esorto quindi gli uomini – ce ne sono parecchi presenti in questo momento – a collaborare con noi per realizzare i nostri ambiziosi obiettivi, affinché la Giornata internazionale della donna diventi davvero, in futuro, un giorno da celebrare.</p>
    </intervention>
    <intervention id="2-097-000" speaker_id="photo_generic" name="Viviane Reding" is_mep="True" mode="spoken">
      <p sl="fr">Vicepresidente della Commissione. – Signora Presidente, ringrazio gli onorevoli deputati per la chiarezza e la forza del loro messaggio, che posso riassumere in una frase: la maggioranza di voi non accetta più la quota del 90 per cento grazie alla quale gli uomini dirigono le nostre aziende. Tutto ciò deve cambiare.</p>
      <a text="(Applausi)"/>
      <p sl="fr">Lavoriamo insieme perché questo cambiamento sia possibile.</p>
      <p sl="fr">Dopo aver ascoltato le relatrici e aver analizzato tutti gli interventi, mi sembra di poter affermare che le donne stanno ottenendo buoni risultati in politica; certo, molto rimane ancora da fare, ma siamo sulla strada giusta.</p>
      <p sl="fr">Purtroppo, non riscuotiamo altrettanto successo in economia. Siamo assenti dalle posizioni di responsabilità e, come avete affermato chiaramente, questa situazione deve cambiare. Occupiamo posti di lavoro a basso reddito, benché il 60 per cento dei laureati sia composto da donne, che però tendono a “smarrirsi” mentre cercano di raggiungere i posti in cui più c’è bisogno di loro, soprattutto in momenti di crisi, per migliorare la situazione economica.</p>
      <p sl="fr">Non abbiamo scelta. Come possiamo raggiungere un livello di occupabilità pari al 75 per cento, se non sfruttando il potenziale inutilizzato di queste donne, che hanno un alto livello di istruzione? Dobbiamo cambiare il nostro approccio all’occupazione, garantendo finalmente alle donne vere opportunità, e portando nella nostra società quei talenti che abbiamo istruito e formato, e che sono disponibili a occupare un posto di lavoro.</p>
      <p sl="fr">Ho preso nota degli interventi in merito alle vittime. È certamente vero: non tutte le vittime sono donne o bambini – tra loro ci sono anche uomini – ma gran parte delle vittime sono femmine, e ragazzine. Per questo motivo, nel pacchetto di misure sui diritti delle vittime che presenterò in maggio, prenderò in considerazione questo elemento.</p>
      <p sl="fr">Tra breve, celebreremo il centenario della Giornata internazionale della donna. Non dobbiamo dimenticare che stiamo anche celebrando il centenario del premio Nobel assegnato a Marie Curie. Concluderò con un messaggio a tutte le donne presenti in quest’Aula: dobbiamo essere orgogliose di essere donne.</p>
      <a text="(Applausi)"/>
    </intervention>
    <intervention id="2-099-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, cent’anni di lotte e cent’anni di progressi meritano il nostro rispetto, ma dobbiamo riconoscere che l’Europa contemporanea è ancora lontana dal garantire la piena uguaglianza a donne e uomini. Molte delle disparità che caratterizzano la nostra società si traducono in squilibri del mercato del lavoro e pregiudizi nei confronti delle donne in molti settori e in molte istituzioni nell’ambito del mercato del lavoro.</p>
      <p sl="en">Per questo motivo ritengo necessario utilizzare le politiche europee e gli strumenti finanziari europei per migliorare la situazione in questo settore e favorire le condizioni occupazionali delle donne, così da realizzare veri progressi. Molte azioni concrete sono possibili: per esempio, per quanto riguarda i fondi europei, ogniqualvolta sia possibile e ragionevole, sarebbe importante introdurre la condizionalità delle pari opportunità.</p>
      <p sl="en">Altrettanto importante è la creazione diretta di posti di lavoro. Nel prossimo decennio una delle principali direttrici nella creazione di posti di lavoro riguarderà i cosiddetti “posti di lavoro bianchi” – posti di lavoro nel settore sanitario e nell’assistenza a lungo termine. In questo campo dobbiamo concentrare l’azione sulla creazione di opportunità, dal momento che gran parte di questo lavoro viene svolto da donne, senza una retribuzione adeguata e senza la possibilità di acquisire diritti, per esempio il diritto alla pensione di vecchiaia.</p>
      <p sl="en">Per ciò che riguarda le pensioni, nel Libro bianco sulle pensioni che verrà pubblicato nel terzo trimestre di quest’anno, la dimensione di genere riceverà maggiore attenzione. Un gruppo di Commissari sta lavorando al Libro bianco sulle pensioni e, grazie alla partecipazione e al contributo della Vicepresidente Reding, riusciremo ad affrontare il problema della dimensione di genere delle pensioni con maggiore efficacia di quanto abbiamo fatto nel precedente Libro verde.</p>
      <p sl="en">Concordo con l’intervento dell’onorevole Zimmer. Anche qui si tratta di regolamentare l’orario di lavoro, una questione fondamentale. Abbiamo bisogno di un regolamento dell’Unione europea sull’orario di lavoro che consenta di conciliare meglio le esigenze lavorative con le responsabilità familiari; è essenziale conciliare meglio lavoro e vita familiare, come previsto dal nostro più che dignitoso programma di lavoro. Sono d’accordo con coloro che hanno sottolineato che la questione non interessa soltanto l’Unione europea; si tratta di una responsabilità che dobbiamo assumere a livello internazionale.</p>
      <p sl="en">C’è un’altra importante correlazione che non possiamo trascurare, quella tra il mercato del lavoro e l’istruzione; qui dobbiamo esaminare la questione a fondo, per migliorare la qualità dell’istruzione, avviare un processo di sensibilizzazione, diffondere informazioni sui diritti individuali – in particolare i diritti delle donne, un elemento di estrema importanza – e sui diritti delle minoranze europee, che si tratti di immigrati o di altre minoranze etniche.</p>
      <p sl="en">Infine, per quanto riguarda le quote nei consigli di amministrazione, la settimana scorsa ho avuto occasione di discuterne con il nuovo dirigente della Confederation of British industry – sono certo che l’onorevole Bloom apprenderà la notizia con interesse. La questione presenta aspetti diversi. Oltre ad affrontare temi quali gli stereotipi e i problemi organizzativi e culturali, la nostra discussione si è incentrata anche sulla necessità di organizzare diversamente la vita familiare, in considerazione del tempo richiesto dai posti di lavoro di alto livello. Per questo motivo dobbiamo agire su più fronti, senza limitarci ad estendere la discussione alla vita lavorativa e alla vita pubblica. Se porteremo avanti questo dibattito, grazie anche all’impegno della Commissione e a un comune senso di responsabilità, in futuro potremo realizzare veri progressi.</p>
    </intervention>
    <intervention id="2-100-000" speaker_id="96848" name="Mariya Nedelcheva" is_mep="True" mode="spoken" role="relatore">
      <p sl="fr">Signora Presidente, signora Commissario Reding, signor Commissario Andor, ringrazio tutti i colleghi per i preziosi contributi e interventi che hanno offerto alla discussione.</p>
      <p sl="fr">Il dibattito odierno dimostra ancora una volta l’importanza che attribuiamo al tema della parità tra donne e uomini. Tutti noi condividiamo valori e principi comuni: il rispetto della dignità umana, la lotta contro le disuguaglianze e le discriminazioni.</p>
      <p sl="fr">Ho molto rispetto per la connotazione personale e spesso anche nazionale che ognuno di noi apporta a questi valori e principi. È proprio qui che risiede la ricchezza della visione europea su tali questioni. Queste connotazioni diverse tuttavia non ci devono far perdere di vista i nostri obiettivi comuni. Dobbiamo continuare a lavorare per garantire il miglioramento della condizione femminile, sia sul piano professionale che su quello personale e familiare. Dobbiamo continuare a favorire l’accesso delle donne al mercato del lavoro e soprattutto ai posti di responsabilità, nonché a responsabilizzare le autorità nazionali, le istituzioni, gli organi politici e le imprese. Spetta a noi tutti dimostrare che questi obiettivi sono realizzabili. Come si è detto più volte nel corso della discussione odierna, la lotta contro le disparità di genere è una lotta quotidiana. A una forte volontà politica si devono associare azioni concrete. Accolgo con favore le azioni annunciate dalla Commissione e ringrazio in anticipo i colleghi per il sostegno che offriremo a tali azioni.</p>
      <p sl="fr">Vorrei esprimermi su un altro punto : nel corso delle discussioni, mi è stata rimproverata la lunghezza del testo che, apparentemente, aumenta di anno in anno. Questo dipende dal fatto che le precedenti raccomandazioni non sono state applicate integralmente. Facciamo quindi in modo che tutti le applichino. Credo anche che questo sia dovuto alla complessità della questione e alle sue evoluzioni dinamiche. Insisto su questo punto: spetta a noi seguirne il ritmo, liberarsi dalle idee ormai superate, per essere in grado di orientarle successivamente.</p>
      <p sl="fr">Credo infine che l’uguaglianza tra donne e uomini rimanga una questione che riguarda tutti. Credo soprattutto alla volontà libera di ognuno di noi di prenderne coscienza e di favorirne la realizzazione. Il 2011 è l’anno europeo del volontariato: facciamo in modo che il progresso in termini di uguaglianza tra donne e uomini sia la nostra principale iniziativa comune dell’anno.</p>
    </intervention>
    <intervention id="2-101-000" speaker_id="38595" name="Rovana Plumb" is_mep="True" mode="spoken" role="relatore">
      <p sl="en">Signora Presidente, ringrazio i Commissari Reding e Andor per il profondo impegno che hanno profuso su questioni così importanti; porgo inoltre i più sentiti ringraziamenti a tutti i colleghi per la forza del messaggio trasmesso dal dibattito odierno.</p>
      <p sl="en">In primo luogo, vorrei dire che l’uguaglianza di genere non è solo una questione di giustizia sociale, ma anche di progresso; dobbiamo costruire insieme una società equa per tutti noi. Secondariamente, sono una convinta sostenitrice delle quote. È vero, le donne devono occupare posizioni importanti, ma non dimentichiamoci della povertà. Dobbiamo affrontare, scongiurare e ridurre la povertà, e adottare misure concrete. Le azioni tese a scongiurare e ridurre la povertà rappresentano una componente importante della solidarietà sociale, e io credo fermamente nella solidarietà delle donne. Dobbiamo aiutare tutti i cittadini; questo aiuto deve giungere dall’intera società, e ringrazio le ONG, le parti sociali e tutte le donne e gli uomini che si battono anno dopo anno, giorno dopo giorno per ottenere l’uguaglianza di genere.</p>
      <p sl="en">L’uguaglianza di genere deve diventare una realtà. Oggi possiamo accelerarne il processo; lavoriamo insieme perché questo avvenga. E ancora una volta, auguro ogni felicità alle donne.</p>
    </intervention>
    <intervention id="2-102-000" speaker_id="1183" is_mep="True" mode="spoken" role="Presidente">
      <p sl="unknown">La discussione congiunta è chiusa.</p>
      <p sl="unknown">La votazione sulle due relazioni si svolgerà oggi, 8 marzo, a mezzogiorno.</p>
      <p sl="unknown">Alla votazione seguiranno le celebrazioni del centenario della Giornata internazionale della donna. Chiediamo a tutte le donne in Aula, in Parlamento, in Commissione e nel Consiglio di prendere parte alla foto collettiva dopo la cerimonia. Mi auguro che l’annuncio raggiunga tutti gli esponenti delle istituzioni, di entrambi i sessi, presenti nei loro uffici, e che essi partecipino direttamente all’Assemblea plenaria.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-103-000" speaker_id="96976" name="Luís Paulo Alves" is_mep="True" mode="written">
      <p sl="pt">Dopo aver celebrato il centenario della Giornata internazionale della donna, sembra opportuno sottolineare il prezioso contributo offerto dalle donne allo sviluppo della famiglia, della società e dell’economia, benché questo sia spesso sottovalutato e sottopagato, con un conseguente e sensibile aumento del rischio di povertà.</p>
      <p sl="pt">Tra i problemi principali ricordiamo il limitato accesso al lavoro, le condizioni lavorative o ancora l’accesso a ruoli compatibili con le proprie qualifiche. Inoltre, l’attuale crisi economica che si è abbattuta sugli Stati membri dell’Unione europea sta esacerbando la situazione occupazionale delle donne a causa della loro tendenza a trovare lavori instabili. Per promuovere l’uguaglianza è necessario combattere la violenza sulle donne, sia essa fisica, psicologica o sessuale, che dev’essere contrastata e condannata. Di conseguenza, è necessario adottare programmi specifici per favorire l’inclusione attiva o la reintegrazione delle donne nel mercato del lavoro, creando al contempo opportunità di apprendimento permanente che offrano competenze e qualifiche, oltre a rafforzarne la fiducia e sviluppare le competenze necessarie per l’attuazione della strategia Europa 2020.</p>
    </intervention>
    <intervention id="2-104-000" speaker_id="96702" name="Elena Oana Antonescu" is_mep="True" mode="written">
      <p sl="ro">Nel giorno in cui celebriamo la Giornata internazionale della donna, desidero esprimere il mio apprezzamento per i principi esposti nella relazione “Sulla parità tra donne e uomini nell’Unione europea – 2010”. Credo però che in futuro dovremo passare dai sani principi all’adozione di misure concrete che riducano le disparità di genere. La Romania, il mio paese di origine, occupa il sessantaquattresimo posto nel Global Gender Gap Index 2010; è quindi a metà della classifica che misura il divario tra donne e uomini. In generale, le donne romene hanno un grado di istruzione superiore a quello dei loro connazionali maschi, e si osserva un costante aumento nella percentuale delle laureate. Attualmente infatti il 60 per cento dei laureati è costituito da donne, e solo il 40 per cento da uomini; tuttavia, la retribuzione delle donne continua a essere inferiore a quella ricevuta dagli uomini. I rischi di genere che influiscono sulle opportunità delle donne nel mercato del lavoro sono ancora considerevoli, e vanno dal più alto rischio di povertà all’impossibilità di accedere alle posizioni dirigenziali. Nella speranza che il mercato del lavoro tratti le donne con maggiore equità, mi auguro che noi tutti contribuiremo a cambiare la situazione; la relazione in oggetto rappresenta un passo importante in questa direzione.</p>
    </intervention>
    <intervention id="2-105-000" speaker_id="96716" name="Zuzana Brzobohatá" is_mep="True" mode="written">
      <p sl="cs">Il tema dell’uguaglianza di genere merita attenzione, soprattutto dal momento che oggi celebriamo il centenario della Giornata internazionale della donna. Personalmente ritengo che molte delle questioni contenute nella relazione siano particolarmente importanti; vorrei ricordare per esempio il divario tra donne e uomini a livello pensionistico, dovuto al fatto che le donne che lavorano interrompono la propria attività professionale più spesso degli uomini, per curarsi dei figli e dei membri malati o anziani della famiglia e, a causa degli impegni familiari, sono più disposte degli uomini ad accettare lavori a tempo parziale o posizioni lavorative temporanee. Questa è la causa del divario a livello pensionistico. Non meno importante è l’invito a rivolgere particolare attenzione alle categorie di donne vulnerabili: le donne disabili, anziane, immigrate, lesbiche, bisessuali e transessuali, appartenenti a minoranze, con un basso livello di formazione o senza alcuna formazione nonché le donne con persone dipendenti a carico. Ultimo, ma non meno importante aspetto è la necessità di assicurare l’accesso a servizi di supporto volti a prevenire gli atti di violenza basati sul genere e a proteggere le donne da tali violenze, indipendentemente da status giuridico, razza, età, orientamento sessuale, origine etnica e religione, come la relazione richiede alla Commissione e agli Stati membri.</p>
    </intervention>
    <intervention id="2-106-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">L’uguaglianza di genere è un principio fondamentale dei nostri tempi, eppure persistono disuguaglianze tra donne e uomini. La percentuale delle donne tra gli scienziati e gli ingegneri è aumentata considerevolmente. Nell’Unione europea le donne rappresentano il 59 per cento dei laureati, e il 41 per cento di coloro che hanno ottenuto un dottorato. Eppure, ci sono cifre paradossali che è opportuno considerare.</p>
      <p sl="pt">Se parliamo di ruoli dirigenziali, le donne sono sottorappresentate nel settore scientifico. Nell’Unione europea, soltanto il 19 per cento dei professori universitari è rappresentato da donne e questo dimostra che le donne hanno difficoltà ad accedere ai livelli accademici più alti. È perciò essenziale trovare una soluzione che consenta di conciliare una carriera di successo nelle scienze con una vita familiare stabile; mi riferisco per esempio all’uso delle nuove tecnologie, che consentiranno alle scienziate di svolgere la propria attività scientifica a casa. Soltanto in questo modo riusciremo a colmare il divario tra donne e uomini nella scienza e nella ricerca, che continuerà a ostacolare l’obiettivo europeo di aumentare la competitività e ottimizzare il potenziale di innovazione.</p>
    </intervention>
    <intervention id="2-107-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Nell’Unione europea l’attuale crisi economica e sociale produce effetti gravissimi sulle condizioni di vita di donne e uomini. Essa minaccia seriamente la parte femminile della popolazione, soprattutto in termini di uguaglianza di genere, condizioni occupazionali e accesso all’occupazione. Le donne sono state gravemente colpite nelle condizioni occupazionali e nei livelli di reddito, e se non verranno adottate misure immediate, c’è il rischio che la situazione peggiori ulteriormente.</p>
      <p sl="sk">È anche importante tener conto della posizione delle donne per quanto riguarda la lotta contro la povertà. Secondo le statistiche elaborate a livello globale, il numero di donne che vivono in condizioni di povertà supera quello degli uomini di una percentuale che può arrivare al 17 per cento. Anche il contributo delle donne allo sviluppo della società e della famiglia è sottostimato. Le disuguaglianze tra donne e uomini, soprattutto per quanto riguarda l’accesso all’istruzione o la condivisione della responsabilità familiare, aggravano la povertà femminile. Pesanti conseguenze derivano inoltre dal divario salariale tra donne e uomini, noto come soffitto di cristallo, che impedisce alle donne di ricoprire ruoli manageriali o dirigenziali.</p>
      <p sl="sk">La promozione dell’uguaglianza di genere è un modo per combattere la violenza contro le donne. È per noi un imperativo opporsi alle varie forme di violenza, indipendentemente dal livello di gravità della violenza fisica, mentale o sessuale. Anche per quanto riguarda questo fattore, è auspicabile che i governi degli Stati membri dell’Unione e le istituzioni europee sostengano i meccanismi volti a raggiungere l’uguaglianza di genere nei vari aspetti della vita sociale, economica e politica.</p>
    </intervention>
    <intervention id="2-107-250" speaker_id="28313" name="Ville Itälä" is_mep="True" mode="written">
      <p sl="it">È certamente opportuno discutere di uguaglianza di genere in occasione della Giornata internazionale della donna, ma non basta. L’importanza di questo tema dev’essere evidente ogni giorno, ogniqualvolta si adotti una decisione. Elemento essenziale dell’uguaglianza è il diritto inviolabile di ognuno al proprio corpo, che si estende al diritto alla contraccezione, all’aborto e a una buona salute sessuale. Tutte queste tematiche sono state e continueranno a essere visibili nel modo in cui il Parlamento esprime il proprio voto. Mi duole perciò constatare che, fin troppo spesso, i litigi riflettono ancora atteggiamenti che sostengono la subordinazione delle donne.</p>
    </intervention>
    <intervention id="2-107-500" speaker_id="28280" name="Filip Kaczmarek" is_mep="True" mode="written">
      <p sl="pl">L’uguaglianza è uno dei valori fondamentali dell’Europa, un valore inequivocabilmente positivo. L’unico problema sta nel fatto che l’uguaglianza viene interpretata in molti modi diversi, alcuni dei quali sono interpretazioni estremistiche che non tengono conto delle vere differenze esistenti tra le persone. Le varie interpretazioni possibili hanno fatto emergere ideologie associate all’uguaglianza e direttamente legate a questo termine. In passato, in alcuni casi, sono stati compiuti crimini, arrivando perfino al genocidio, in nome dell’uguaglianza intesa in senso specifico e dottrinale. Quando si tratta di uguaglianza tra donne e uomini il rischio di dogmatismo è minore, ma sussistono comunque posizioni estremamente radicali. L’uguaglianza tra donne e uomini non può limitarsi a dichiarazioni politiche e norme giuridiche. L’attuazione di standard basati sul principio dell’uguaglianza è molto importante ed è necessario cambiare la mentalità corrente perché questo sia possibile. Dobbiamo incoraggiare e sostenere l’istruzione e l’informazione, e promuovere le buone prassi. Dobbiamo garantire che la coscienza dell’uguaglianza sia la regola e non l’eccezione. La vera uguaglianza deve permeare l’animo delle persone, il loro atteggiamento, il comportamento spontaneo di ogni giorno. L’uguaglianza non è un valore isolato. Non possiamo accettare alcuna affermazione dell’uguaglianza, la cui formulazione escluda altri valori essenziali, come la libertà, la dignità e la giustizia.</p>
    </intervention>
    <intervention id="2-107-750" speaker_id="101954" name="Jan Kozłowski" is_mep="True" mode="written">
      <p sl="it">Vorrei cominciare congratulandomi con le relatrici, il cui lavoro porta alla ribalta l’importante questione della parità dei diritti. Come si legge in una delle due relazioni, oltre 20 milioni di europei (in gran parte donne) hanno un accesso limitato al mercato del lavoro poiché si fanno carico di persone dipendenti adulte. Conosciamo altresì le difficoltà cui fanno fronte i genitori che devono associare alla vita professionale la crescita dei figli. Credo perciò che l’adozione di misure concrete per conciliare la vita professionale e quella familiare sia una questione di estrema importanza per lo sviluppo economico e sociale dell’Europa. Abbiamo bisogno di misure che favoriscano la creazione di sistemi di sostegno locale alle famiglie per l’assistenza alle persone dipendenti e la custodia dei bambini; dobbiamo inoltre rivedere la legislazione e ottimizzare l’uso delle nuove tecnologie per rimuovere gli ostacoli che si frappongono alle forme flessibili di occupazione. Ritengo che l’Unione europea debba fare ogni sforzo per liberare l’enorme potenziale delle sue cittadine, dotate di competenze e di un alto livello di istruzione.</p>
    </intervention>
    <intervention id="2-108-000" speaker_id="96823" name="Petru Constantin Luhan" is_mep="True" mode="written">
      <p sl="ro">Mi compiaccio per le questioni sollevate dalla relazione in oggetto che ci ha permesso, indipendentemente dalla commissione parlamentare di cui facciamo parte, di individuare una serie di correlazioni necessarie al raggiungimento degli obiettivi fissati dalla strategia UE 2020. Si invocano misure a livello nazionale ed europeo per promuovere l’imprenditorialità tra le donne, realizzando strutture di formazione e di consulenza legale e professionale e favorendo l’accesso ai finanziamenti pubblici e privati. Condivido soprattutto l’opportunità di sviluppare l’imprenditorialità a livello locale e regionale quale fonte principale di creazione di posti di lavoro e sviluppo economico. Il potenziale offerto dalle donne in termini di gestione aziendale viene sfruttato solo in piccola parte; per questo motivo ritengo che il Fondo sociale europeo e il Fondo europeo per lo sviluppo regionale debbano favorire lo sviluppo dell’imprenditorialità tra le donne. Ci sono certamente differenze culturali, materiali o economiche che ci impediscono di farlo; dobbiamo tenere conto di tali fattori e realizzare le condizioni necessarie a superarli.</p>
    </intervention>
    <intervention id="2-109-000" speaker_id="23704" name="Jiří Maštálka" is_mep="True" mode="written">
      <p sl="cs">Cent’anni dopo la prima manifestazione pubblica di donne che lottavano per i propri diritti, non si sono ancora prodotti gli effetti desiderati. Al contrario, la crisi attuale riporta indietro le lancette della storia in termini di uguaglianza tra donne e uomini. In tutto il mondo le donne scendono nuovamente nelle strade, proprio come cent’anni fa, e si mettono alla guida delle manifestazioni in Grecia, in Spagna, nella Repubblica ceca e in Belgio, e perfino nei paesi dell’Africa settentrionale. Fino a poco tempo fa, l’Unione europea si vantava di aver migliorato la situazione delle donne nel mercato del lavoro, e di garantire istruzione, livelli di vita decorosi, accesso delle donne alla sanità o maggiore rappresentanza negli organismi costituzionali, ma l’aggravarsi della crisi sembra aver relegato tutti questi fattori ai margini dell’interesse europeo. Le misure adottate per combattere la crisi sono rivolte soprattutto alla popolazione maschile. Le esigenze delle donne vengono percepite come questioni di secondaria importanza. Negli ultimi cent’anni abbiamo potuto constatare quale contributo le donne abbiano offerto al progresso mondiale, spesso sacrificando la vita nella lotta per la pace e dando alla luce un numero immenso di nuove vite – un contributo non certo trascurabile. Il mondo ha ancora un debito nei confronti delle donne; non si tratta di far loro un favore, ma di dichiarare chiaramente il loro status paritario nella società. Dopo tutto, le donne non lottano per se stesse, ma per un mondo migliore e più umano.</p>
    </intervention>
    <intervention id="2-109-500" speaker_id="4412" name="Véronique Mathieu" is_mep="True" mode="written">
      <p sl="fr">In primo luogo rendo omaggio al coraggioso e impegnativo lavoro svolto dalla collega, onorevole Nedelcheva, nel ruolo di relatrice su questo tema. La lotta per la parità tra donne e uomini è quotidiana in tutti i nostri paesi. La mia generazione è stata tra le prime ad assistere all’accesso delle donne a posti di alta responsabilità, soprattutto a cariche elettive. Mi rallegro nel constatare che oggi le donne sono presenti in un gran numero di settori che erano loro inaccessibili fino a poco tempo fa. Ma le disuguaglianze perdurano, e c’è ancora molto per cui combattere, in primo luogo il divario salariale e il posto delle donne nella direzione delle grande imprese. Infine, vorrei insistere sull’importanza di garantire a ogni donna l’accesso a un’assistenza alla salute riproduttiva di qualità. Fin dall’inizio della mia carriera politica, mi sono battuta affinché le donne possano accedere all’IVG in un ambiente medico sicuro. I metodi contraccettivi devono essere facilmente disponibili alle donne; è per questo che mi batto affinché siano gratuiti, soprattutto per quanto riguarda le minorenni.</p>
    </intervention>
    <intervention id="2-109-750" speaker_id="96981" name="Franz Obermayr" is_mep="True" mode="written">
      <p sl="it">Cercare di spacciare le quote rosa per una grande conquista delle donne è bieco populismo. Ciò di cui le donne hanno veramente bisogno è una vera possibilità di scelta nella vita: esse devono avere la certezza che nessuna delle loro decisioni verrà sminuita. Un passo importante in questa direzione sarebbe quello di introdurre il quoziente familiare in tutti gli Stati membri, affinché la famiglia non diventi una trappola di povertà. Il sostegno alle quote rosa negli organismi di vigilanza si riscontra soltanto, eventualmente, nelle donne che hanno già retribuzioni molto alte. Poiché la Norvegia ha introdotto il requisito delle quote rosa per i consigli di amministrazione delle società quotate in borsa, questi posti vengono semplicemente accumulati da un esiguo numero di donne, che siedono contemporaneamente in svariati consigli di amministrazione. Nel mondo degli affari, queste donne vengono spesso definite con disprezzo “gonne d’oro”, il che non è certo favorevole all’atmosfera lavorativa. Dobbiamo cominciare in quei settori in cui le donne si trovano effettivamente svantaggiate: dobbiamo esaminare il loro ruolo di assistenti familiari non retribuite, il lavoro a tempo parziale e le difficoltà di molte donne che lavorano duramente per far fronte alle esigenze familiari e alla vita professionale.</p>
    </intervention>
    <intervention id="2-110-000" speaker_id="96718" name="Olga Sehnalová" is_mep="True" mode="written">
      <p sl="cs">La solidarietà sociale e il modello sociale europeo sono valori che distinguono l’Europa dalle società di altre regioni del mondo. C’è un grosso punto interrogativo sulla misura in cui questi valori siano sostenibili nel contesto di una competitività globale basata su costi del lavoro più bassi, scarso rigore nell’applicazione del diritto del lavoro, minori tutele sociali per i lavoratori e un più debole ruolo dello Stato. In questo modo probabilmente più che rafforzare la competitività globale, finiremo per minare in modo irreversibile la coesione sociale, producendo gravi fratture nella nostra società. Non dobbiamo illuderci; queste misure non fanno che mettere a rischio la posizione delle donne. Le differenze salariali hanno effetti considerevoli, proprio come i tagli al bilancio del settore pubblico. Da questo punto di vista, le riforme dei sistemi pensionistici e sanitari devono essere eque per entrambi i generi.Non è un caso che la povertà in Europa riguardi più frequentemente le donne più anziane. La lotta contro le disuguaglianze non è una realtà virtuale, ma coinvolge persone vere.</p>
    </intervention>
    <intervention id="2-111-000" speaker_id="96831" name="Jutta Steinruck" is_mep="True" mode="written">
      <p sl="de">Oggi celebriamo il centenario della Giornata della donna e la discussione sulla relazione presentata dall’onorevole Nedelcheva dimostra che è giunto il momento di far seguire alle parole i fatti. Lo svantaggio di cui soffrono le donne in Europa si può combattere efficacemente introducendo norme vincolanti invece di impegni volontari; tra queste ricordiamo l’obbligo di quote rosa nei consigli di amministrazione e ad altri livelli, una tenace opposizione alle condizioni generate dall’impiego precario – che colpisce le donne assai più che gli uomini – il miglioramento delle prospettive di carriera per le donne durante il loro percorso formativo, ampliando sistematicamente il numero di professioni a loro accessibili, la fine degli ostacoli finanziari che si frappongono alle donne nel campo dell’imposizione fiscale e del reddito, piani di parità nelle imprese e nell’industria per promuovere controlli e monitoraggi regolari sugli eventuali progressi realizzati in Europa.</p>
      <p sl="de">Concluderò dicendo che, giunte al centenario della Giornata internazionale della donna, a noi donne non bastano più le promesse. Vogliamo norme vincolanti e vogliamo vedere riconosciuto il decisivo contributo delle donne alla nostra prosperità.</p>
    </intervention>
  </section>
  <section id="creitem8" title="8. Centenario della Giornata internazionale della donna">
    <intervention id="2-115-000" speaker_id="28269" is_mep="True" mode="spoken" role="Presidente">
      <p sl="unknown">Sono molto lieto di poter presiedere al nostro Parlamento a fianco delle qui presenti colleghe. Sei di loro sono Vicepresidenti di Parlamento, due Questori, e la Vicepresidente della commissione per i diritti della donna e l’uguaglianza di genere mi siede accanto. Per me è un grande onore, nonché un privilegio.</p>
      <p sl="unknown">Riprendo la seduta. L’ordine del giorno reca la discussione sul centenario della Giornata internazionale della donna. Inizieremo con un breve filmato che sintetizza la storia di questa importante ricorrenza. Si dia pure inizio alla proiezione.</p>
      <a text="(Proiezione del filmato)"/>
      <p sl="unknown">Egregi ospiti, onorevoli colleghi, un filmato di due minuti non può illustrare tutti gli avvenimenti degli ultimi cento anni. Nell’arco di questo periodo abbiamo di fatto cambiato l’Europa e in quanto europei possiamo ritenerci orgogliosi quando paragoniamo l’Europa a molti luoghi del mondo, pur sapendo di non essere giunti al termine del nostro viaggio. In politica si rileva un numero ancora troppo esiguo di donne e le deputate al Parlamento europeo costituiscono soltanto il 35 per cento dei parlamentari. Bisogna riconoscere che la cifra è leggermente più elevata rispetto a quella registrata nei parlamenti nazionali, benché resti insufficiente. Per fortuna, nei principali organismi decisionali del nostro Parlamento, la cifra supera il 40 per cento, e ce ne rallegriamo. Lo stesso vale per le presidenti delle commissioni.</p>
      <p sl="unknown">Ciononostante, la formazione del Parlamento europeo prevista fra tre anni, in esito alle prossime elezioni, dipenderà sostanzialmente dai parlamenti nazionali e dalle modalità di nomina dei rappresentanti al Parlamento europeo. Sono i nostri parlamenti nazionali a dover garantire un maggior numero di donne al Parlamento europeo, e oggi li esortiamo a operare in tal senso. Alla stessa stregua invitiamo le controparti dei parlamenti nazionali affinché trovino le soluzioni legali adeguate e adottino le decisioni opportune onde favorire l’aumento del numero di donne al Parlamento europeo.</p>
      <p sl="unknown">Quanto all’occupazione femminile, ci viene altresì offerta la possibilità di dare l’esempio. Il 59 per cento del personale del Parlamento europeo è costituito da donne, di cui più del 50 per cento si occupa di questioni sostanziali. Ho ampia esperienza in tal senso e mi pregio del fatto che mentre ero a capo del governo del mio paese una cinquantina di donne ricopriva le cariche ministeriali più alte e dirigeva i più importanti uffici statali. Tale primato è rimasto imbattuto sia nel periodo precedente che nei dodici anni successivi.</p>
      <p sl="unknown">In qualità di Presidente del Parlamento europeo ho anche invocato una presenza femminile più massiccia nella Commissione europea e nelle posizioni di alto livello in seno all’Unione. Siamo lieti che l’Alto rappresentante per gli affari esteri e la politica di sicurezza sia una donna.</p>
      <p sl="unknown">Il cambiamento registrato nelle imprese europee ha recato giovamento non soltanto alle donne, ma soprattutto all’operatività delle imprese stesse. È tuttavia necessario garantire le medesime retribuzioni alle donne e agli uomini a parità di mansioni e di competenze e in tal senso resta ancora molto da fare.</p>
      <p sl="unknown">Conosciamo bene la capacità delle donne di lottare per la democrazia e i diritti umani. A tale proposito desidero rendere omaggio a tutte le deputate del Parlamento europeo e dedicare un pensiero alle donne del Nord Africa e del Medio Oriente, che stanno dimostrando un coraggio autentico nella loro battaglia a favore della democrazia. Non dimentichiamo che tra i passati vincitori del Premio Sacharov si annoverano donne eccellenti quali Aung San Suu Kyi, Leyla Zana e le “Damas de blanco” (Signore in bianco). Desidero quindi ribadire la nostra opposizione a che le donne vengano private della loro dignità in nome di qualsivoglia sistema legale, religione o cultura o a che siano concessi loro meno diritti rispetto agli uomini in Europa o altrove nel mondo. Leveremo le nostre proteste nel caso di trattamento ingiusto nei loro confronti.</p>
      <p sl="unknown">Onorevoli colleghi, 218 anni fa, il 3 novembre 1793, Olympia de Gouges fu decapitata in Europa per il solo fatto di aver scritto una dichiarazione a favore dei diritti delle donne e delle cittadine. Cento anni dopo, nel 1906, le donne ottennero il diritto di voto e il primo paese in cui ciò avvenne fu la Finlandia. Non dimentichiamolo. Nel corso del secolo successivo si sono compiuti enormi passi avanti in materia di parità tra donne e uomini. Desidero sottolineare un aspetto che personalmente mi sta molto a cuore: l’8 marzo è la festa della donna, è vero, ma si tratta di una ricorrenza intesa soprattutto a rammentarci una questione della massima rilevanza nell’Europa attuale, ovvero l’uguaglianza dei diritti tra donne e uomini nei restanti 364 giorni dell’anno. I principi che intendiamo rafforzare l’8 marzo valgono anche per gli altri 364 giorni dell’anno. Questa è la sfida principale che ci attende. Non basta semplicemente commemorare l’8 marzo, occorre riflettere su questo punto anche tutti gli altri giorni dell’anno.</p>
    </intervention>
    <intervention id="2-116-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, quando è stata istituita la giornata internazionale della donna, il concetto di uguaglianza delle donne era del tutto nuovo e rivoluzionario. Da allora la parità di genere, derivante dall’inalienabilità della dignità umana condivisa da donne e uomini in egual misura, è diventata uno dei principi fondamentali della società moderna. Ciononostante, come avviene con tutte le conquiste, le dichiarazioni non sono sufficienti. La dignità umana, ivi compresa la dignità propria delle donne, è stata oggetto di violazioni diverse in epoche e luoghi diversi. La nostra attenzione e le nostre risposte devono quindi essere adeguate.</p>
      <p sl="hu">Assai eloquente è il fatto che questa commemorazione segua alla discussione sulla relazione recante il titolo “Il volto della povertà femminile nell’Unione europea”. Povertà e Unione europea, un connubio che qualche tempo fa sarebbe parso inverosimile. La crisi economica ha colpito con particolare durezza i gruppi più esposti. L’eccessiva rappresentanza delle donne in questa categoria definisce già di per sé taluni compiti, per non parlare del tipico destino inflitto a una moltitudine di donne, che danno alla povertà un volto femminile al di fuori dell’Europa, su scala mondiale. Prendendo in prestito le parole di San Francesco d’Assisi: donna Povertà. Donne con bambini piccoli in fuga dalla guerra o dalle carestie, famiglie spezzate senza padri che vivono nelle baraccopoli, donne e ragazzine costrette a prostituirsi, anche all’interno dell’Unione europea.</p>
      <p sl="hu">Tra le priorità della Presidenza ungherese figurano varie questioni la cui efficace promozione potrebbe riverberarsi sull’aumento dell’occupazione femminile. Prima fra tutte è la strategia Europea 2020, con i suoi obiettivi in materia di politica occupazionale volti al superamento della crisi economica e alla riduzione della povertà. L’occupazione rafforza la dignità delle donne, aiutandole a prendere le loro decisioni e a impostare liberamente la loro vita.</p>
      <p sl="hu">L’iniziativa faro “Piattaforma europea contro la povertà” sottolinea come i passi avanti compiuti ai fini della riduzione della povertà debbano altresì tenere conto delle differenze tra donne e uomini.</p>
      <p sl="hu">La Presidenza ungherese giudica un risultato importante la decisione adottata ieri dal Consiglio Occupazione, politica sociale, salute e consumatori (EPSCO) in merito al rinnovo del Patto per la parità di genere entro il 2020. Oltre agli interventi di politica economica, non va dimenticato il particolare ruolo svolto dalle donne in seno alla società. Dobbiamo offrire loro la possibilità di conciliare la carriera e la famiglia, nonché di scegliere. A tal fine stiamo ponendo mano al riesame della direttiva sull’attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento. La relazione sull’andamento dei lavori sarà approntata in occasione dell’EPSCO di giugno.</p>
      <p sl="hu">La sensibilizzazione sul ruolo della famiglia nell’ambito della risposta ai problemi sociali, economici e demografici rientra nelle priorità della Presidenza ungherese. A tal fine organizzeremo una settimana della demografia con la partecipazione delle ONG e con un incontro informale dei ministri per la famiglia. L’obiettivo è quello di esaminare gli strumenti da impiegare ai fini dell’incremento dei tassi di natalità. Le donne, e naturalmente le loro scelte, svolgeranno un ruolo di eccezione in questa iniziativa.</p>
      <p sl="hu">Occorre prestare particolare attenzione alla situazione delle donne appartenenti a gruppi svantaggiati nel quadro europeo delle strategie degli Stati membri a favore dei Rom, la cui approvazione è prevista in occasione del Consiglio europeo di giugno e al quale l’onorevole Járóka, congiuntamente ai relatori e ai collaboratori, ha apportato un contributo molto prezioso nel Parlamento europeo. Anche in sede di Consiglio auspichiamo si dichiari la nostra intenzione di porre l’accento sul ruolo di “collante” delle donne Rom all’interno della famiglia, un’ottima base di partenza per dare soluzione alle questioni inerenti alla popolazione Rom.</p>
      <p sl="hu">Da ultimo mi si conceda una breve digressione. L’esperienza storica ha dimostrato che non può esistere una società civile forte senza il coinvolgimento sociale attivo delle donne. Come già accennato dal Presidente Buzek, alcuni dei manifestanti che invocavano la libertà nella piazza Tahrir del Cairo erano donne. Anche loro desiderano diventare protagoniste dei cambiamenti in atto e l’Unione europea deve incoraggiarne gli sforzi con generosità, senza stereotipi ideologici, in modo aperto e partecipe.</p>
    </intervention>
    <intervention id="2-117-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, Vicepresidente Győri, onorevoli deputati, oggi ricordiamo le voci di quelle donne che il 19 marzo 1911 lasciarono la Germania, l’Austria, la Danimarca e la Svizzera, radunandosi numerose lungo il cammino e spingendosi anche oltre per difendere il diritto al suffragio universale e a migliori condizioni di lavoro.</p>
      <p sl="fr">Oggi rendiamo omaggio a un secolo di lotte e di successi da cui tutti abbiamo tratto beneficio. Che ne sarebbe delle nostre democrazie, e segnatamente di quella europea qui rappresentata nel Parlamento europeo, senza la piena partecipazione delle donne alla vita pubblica? Che ne sarebbe delle nostre società e delle nostre economie senza il talento delle donne?</p>
      <p sl="fr">Per molti anni le donne europee hanno funto da modello per il resto del mondo. La loro posizione in seno alle nostre società è fonte di ispirazione per le donne di tutto il mondo. A tale riguardo desidero accennare alla coraggiosa lotta delle donne nordafricane che, a fianco degli uomini, stanno impiegando ogni mezzo per opporre resistenza alle dittature e instaurare la democrazia. Il ruolo attivo che le donne europee attualmente svolgono nella vita economica e politica dell’Unione scaturisce proprio dal loro impegno risoluto. Accogliamo di buon grado l’integrazione europea, di cui la parità tra uomini e donne è un principio fondante e pienamente riconosciuto nel trattato di Lisbona. Nel corso degli anni importanti normative in materia di parità di trattamento e integrazione di genere nelle politiche europee hanno consentito lo sviluppo di una società e di un mercato del lavoro più improntati all’uguaglianza.</p>
      <p sl="fr">Dobbiamo tuttavia indignarci dinanzi a quello che rimane un dato sconcertante, inaccettabile e finanche intollerabile. Mi riferisco al tasso medio di occupazione femminile pari al 62,5 per cento rispetto all’80 per cento di quello maschile, nonché ai risultati accademici sempre più brillanti registrati fra le donne in contrasto con le loro prospettive di carriera: si tratta di una situazione deludente che deve cambiare. Le donne sono sovrarappresentate negli impieghi scarsamente retribuiti e meno sicuri e sottorappresentate in posizioni di responsabilità. La disparità retributiva fra uomini e donne si attesta al 18 per cento, traducendosi nel rischio che il 22 per cento delle donne al di sopra dei 65 anni precipiti sotto la soglia della povertà per mancanza di una pensione adeguata: si tratta di una situazione inaccettabile che deve cambiare. Secondo le stime, il 20-25 per cento delle donne nell’Unione europea ha subito violenza fisica almeno una volta nella vita. Si tratta di una situazione intollerabile che deve cambiare.</p>
      <p sl="fr">Oggi dobbiamo rinnovare il nostro impegno per continuare a operare congiuntamente affinché l’uguaglianza di genere diventi realtà in ogni senso. Tutti ne trarremo beneficio, sia sotto il profilo della coesione sociale che economica, della crescita sostenibile o della competitività.</p>
      <p sl="fr">Nel settembre 2010 la Commissione ha adottato una strategia che definisce i cinque settori prioritari di azione per il periodo 2010-2015: parità nel mercato del lavoro, pari indipendenza economica per gli uomini e le donne, parità di retribuzione, parità negli incarichi di responsabilità e promozione della parità al di fuori dell’Unione europea.</p>
      <p sl="fr">La Commissione continuerà a sostenere le donne di ogni angolo della terra nella loro lotta quotidiana per l’accesso all’istruzione e al diritto al lavoro, per la democratizzazione e l’esercizio delle libertà e dei diritti politici e civili. La Commissione si adopererà in ogni modo possibile onde garantire la realizzazione dei suddetti obiettivi. Non dobbiamo tuttavia dimenticare che le normative, seppure nella loro corretta attuazione, non sono la risposta a tutti i problemi. Si richiede anche un cambiamento degli schemi comportamentali e mentali.</p>
      <p sl="fr">Onorevoli deputati, oggi commemoriamo la lotta delle donne a favore dell’uguaglianza. Oggi in Europa possiamo affermare che l’Unione europea non sarebbe possibile senza le donne europee, tutte le donne europee, il cui contributo risulta fondamentale per il nostro progetto basato sui valori, ivi compresi quelli dell’uguaglianza di genere.</p>
    </intervention>
    <intervention id="2-118-000" speaker_id="28134" name="Eva-Britt Svensson" is_mep="True" mode="spoken">
      <p sl="sv">presidente della commissione per i diritti della donna e l’uguaglianza di genere. – Signor Presidente, “donna non si nasce, si diventa”. Questa frase dimostra come l’idea di ciascuno di quello che sono gli uomini e le donne governi tutte le nostre scelte di vita, scelte legate al genere, non agli interessi, alle competenze, all’impegno e via discorrendo. Gli uomini e le donne sono incasellati in base a stereotipi di genere che cento anni di lotte per l’uguaglianza non sono riusciti a sfaldare.</p>
      <p sl="sv">Ci rifiutiamo tuttavia di attendere altri cento anni, dato che sono proprio questi stereotipi di genere, questi modelli, a tradursi, fra l’altro, nella gestione al maschile del 97 per cento delle grandi società, nella discriminazione retributiva e nella precarietà lavorativa delle donne, se mai riescono a trovare un impiego, e nel fatto che sono le donne a occuparsi del lavoro non retribuito svolto a casa. Sono soprattutto le donne ad accollarsi la responsabilità dei figli. Le donne subiscono violenze, anche nel contesto di relazioni intime e sotto forma di violenza sessuale, e vengono vendute come merce nel commercio sessuale. L’attuale femminilizzazione della povertà deriva dal ventaglio di modelli di cui si compone la società.</p>
      <p sl="sv">Numerosi sono stati i progressi compiuti nell’arco di cento anni di lotte. Se metto a confronto le mie opportunità in termini di scelte di vita con quelle di mia madre o di mia nonna, non posso che constatare grandi passi avanti, benché molto resti ancora da fare. La lotta quindi continua ogni giorno dell’anno, non soltanto l’8 marzo.</p>
      <a text="(Applausi)"/>
    </intervention>
    <intervention id="2-119-000" speaker_id="28141" name="Lívia Járóka" is_mep="True" mode="spoken">
      <p sl="hu">a nome del gruppo PPE. – Signor Presidente, onorevoli colleghi, oggi celebriamo il centenario della Giornata internazionale della donna, in ricordo della protesta delle operaie svoltasi a New York a metà del XIX secolo per imporre la parità di retribuzione. L’obiettivo da loro fissato più di 150 anni fa, nel 1857, onde assicurare la parità di retribuzione a parità di lavoro, resta valido a tutt’oggi. Nell’Unione europea le donne guadagnano il 15 per cento in meno degli uomini – cifra che nel mio paese, l’Ungheria, si attesta al 16,5 per cento – e benché più della metà dell’intera popolazione mondiale sia costituita da donne, esse ricevono soltanto una quota pari al 10 per cento del reddito globale.</p>
      <p sl="hu">Oltre ad annullare il differenziale retributivo di genere, resta ancora da risolvere la questione dell’adeguato rafforzamento del ruolo delle donne nella famiglia e dell’affermazione del principio della parità di trattamento. Non possiamo consentire che in Europa la maternità costituisca un rischio di povertà e che essere donna o madre rappresenti uno svantaggio. Da un esame delle iniziative avviate sia nell’ambito delle Nazioni Unite che dell’Unione europea emerge il mancato raggiungimento di una vera parità di genere nella maggior parte delle sedi. Si sottovaluta la condizione delle donne che vivono sulla soglia della povertà, il fenomeno delle discriminazioni multiple e la lotta alla violenza domestica e alla violenza ai danni delle donne.</p>
    </intervention>
    <intervention id="2-120-000" speaker_id="28153" name="Britta Thomsen" is_mep="True" mode="spoken">
      <p sl="da">a nome del gruppo S&amp;D. – Signor Presidente, onorevoli colleghi, oggi ricorre il centenario della prima celebrazione della Giornata internazionale della donna. Cento anni fa la lotta riguardava, fra le altre cose, il diritto al voto delle donne, che oggi diamo per scontato. Resta però ancora un lungo cammino da percorrere per il conseguimento della completa parità e desidero sottolineare l’importanza della rappresentanza femminile nei processi decisionali a tutti i livelli. È necessario il coinvolgimento delle donne sia in politica che nel mondo imprenditoriale. Le donne devono essere presenti anche in banca.</p>
      <p sl="da">Non bisogna escludere metà della popolazione al momento di prendere decisioni economiche importanti. Questa non è democrazia. È necessario sfruttare tutti nostri talenti, ne va anche della nostra competitività. Accolgo quindi di buon grado l’iniziativa del Commissario Reding, “Women on the Board Pledge for Europe”, affinché le imprese europee si impegnino ad aumentare la presenza femminile nei consigli di amministrazione. È molto positivo che sia ancora una volta l’Unione europea a prendere l’iniziativa in questioni inerenti all’uguaglianza, anche se occorre una normativa vincolante nel caso in cui le quote dei membri dei consigli di amministrazione si rivelino una mera manovra simbolica, e mi auguro si abbia il coraggio di procedere in tal senso.</p>
    </intervention>
    <intervention id="2-121-000" speaker_id="28241" name="Silvana Koch-Mehrin" is_mep="True" mode="spoken">
      <p sl="de">a nome del gruppo ALDE. – Signor Presidente, onorevoli colleghi, l’uguaglianza di tutti gli esseri umani è sancita dai primi due articoli della Dichiarazione universale dei diritti dell’uomo delle Nazioni Unite, il primo dei quali dichiara che: “Tutti gli essere umani sono nati liberi ed uguali per dignità e diritti. Essi sono dotati di ragione e consapevolezza e dovrebbero agire nei confronti degli altri con spirito di fratellanza”. Che bella frase. Ciononostante, anche a distanza di cento anni da quella che fu la prima Giornata internazionale della donna, non abbiamo conseguito questo obiettivo e non si riscontra ancora alcuna reale uguaglianza tra uomini e donne.</p>
      <p sl="de">I progressi compiuti in Europa sono innegabili. Oggi la libertà legale delle donne non rappresenta più il nostro principale motivo di preoccupazione, dato che è stata ampiamente ottenuta. Desidero esprimere la mia gratitudine agli esponenti del femminismo, di ambo i sessi, per il lavoro svolto in passato. Al momento il nostro principale motivo di preoccupazione è la libertà di azione, il fatto che gli uomini dovrebbero fare propria la questione della conciliabilità del lavoro con la famiglia e che non dovrebbe essere insolito vedere una donna ai vertici né in politica né nel mondo imprenditoriale.</p>
      <p sl="de">È molto bello constatare quanto i movimenti di liberazione nordafricani guardino a noi donne europee, riconoscendoci un ruolo di avanguardia, ed è fondamentale non perdere di vista il nostro obiettivo: la libertà di vivere la vita secondo la nostra concezione. Solo allora si potrà dare per scontata l’uguaglianza e solo allora la Giornata internazionale della donna da giorno commemorativo diventerà giorno di celebrazione della libertà.</p>
    </intervention>
    <intervention id="2-122-000" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE. – Signor Presidente, onorevoli colleghi, la situazione attuale non giustifica una festività, tuttavia deve spingerci a ribadire la nostra intesa sull’attuazione di una reale uguaglianza. Questo centenario deve diventare per noi donne un’occasione per guardare indietro e riflettere attentamente.</p>
      <p sl="de">Per quanto mi riguarda, sono giunta alla seguente conclusione: l’uguaglianza va sancita nelle costituzioni e nelle dichiarazioni dei diritti dell’uomo quale principio fondamentale. Occorrono tuttavia leggi e regolamenti che concretizzino tale principio e a tal fine bisogna ricorrere anche alle quote.</p>
      <p sl="de">Se guardiamo alle istituzioni europee, la situazione non appare migliore di quella riscontrata ai vertici del mondo imprenditoriale: assenza pressoché totale di donne nei posti dirigenziali. Se vogliamo conseguire questo traguardo, Commissario Reding, Presidente Barroso, servono regolamenti oltremodo severi in materia di quote. Avrei apprezzato una valutazione sincera sulla mancanza di parità per le donne in seno alle istituzioni europee, perché in tal caso avreste compreso l’importanza delle quote.</p>
      <a text="(Applausi)"/>
      <p sl="de">È un vero peccato che le donne, nonostante i titoli in loro possesso, non abbiano ancora trovato posto nelle decisioni gestionali e nella definizione delle politiche strategiche. La quota rappresenta uno strumento grazie al quale è possibile cambiare la situazione.</p>
      <p sl="de">Commissario Reding, in occasione del centenario della Giornata internazionale della donna la invitiamo ad assumere un impegno serio e attivo onde promuovere una quota concreta per le donne nei posti dirigenziali, come già succede in Norvegia, Spagna e Francia. Non riesco a capire perché tale questione non sia già stata affrontata nell’intervento del Presidente Barroso.</p>
    </intervention>
    <intervention id="2-123-000" speaker_id="96944" name="Marina Yannakoudakis" is_mep="True" mode="spoken">
      <p sl="en">a nome del gruppo ECR. – Signor Presidente, la scorsa settimana nel Regno Unito Lord Davies si è rivolto al governo illustrando le modalità per aumentare la presenza delle donne nei consigli di amministrazione. La sua relazione prevede obiettivi volontari per le aziende. Nessuno può dissentire sulla necessità di avere più donne nei consigli di amministrazione, ma quello che non riesco ad accettare è il ricorso alle quote per conseguirlo. Che condiscendenza è mai questa? Quasi come offrire una rosa a tutte le donne che sono entrate in questa stanza. Io ho dato la mia a un uomo.</p>
      <p sl="en">Un aspetto positivo è che il Regno Unito sta compiendo progressi reali per annullare il differenziale retributivo di genere, sceso del 10 per cento nell’occupazione a tempo pieno secondo le ultime stime, il livello più basso da quando si è cominciato a tenere una documentazione al riguardo.</p>
      <p sl="en">Da ultimo, in occasione della Giornata internazione della donna, voglio rendere omaggio alla maternità. La vera uguaglianza è avere il diritto di scegliere senza essere giudicati per le proprie scelte. Che sia direttrice di un consiglio di amministrazione, chirurgo di un ospedale, assistente sanitaria part-time, meccanico o madre casalinga, una donna ha il diritto di libera scelta.</p>
      <a text="(Applausi)"/>
    </intervention>
    <intervention id="2-124-000" speaker_id="4466" name="Ilda Figueiredo" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, accogliamo con favore la lotta delle donne per la libertà, il progresso sociale e la pace in occasione della commemorazione del centenario della Giornata internazionale della donna. Nel corso di quei cento anni le donne hanno combattuto ottenendo notevoli risultati, benché questo non sia bastato a eliminare le disparità esistenti, la continua discriminazione nell’accesso a posti di lavoro regolari, il differenziale salariale che si ripercuote sulle pensioni, le difficoltà nell’avanzamento di carriera e nell’affermazione professionale, nonché gli ostacoli nell’accesso a posizioni dirigenziali e decisionali in ambito economico, sociale e politico. Nei momenti di crisi economica e sociale si rileva una tendenza al peggioramento della situazione.</p>
      <p sl="pt">Sebbene la maternità rappresenti una funzione sociale indispensabile allo sviluppo della società, la discriminazione nei confronti delle donne madri e lavoratrici continua, il che è scandaloso nel XXI secolo inoltrato. In questa sede ribadiamo la solidarietà del nostro gruppo nei confronti delle lotte delle donne e continuiamo a chiedere la fine della disuguaglianza e della discriminazione, di ogni violenza ai danni delle donne e degli stereotipi di genere. A tal fine si rende indispensabile non soltanto una rottura con le politiche neoliberiste, ma anche un impegno serio nei confronti di politiche alternative che pongano la questione dei diritti umani e dell’uguaglianza di genere al centro del processo decisionale e della politica dell’Unione europea.</p>
    </intervention>
    <intervention id="2-125-000" speaker_id="97198" name="Mara Bizzotto" is_mep="True" mode="spoken">
      <p sl="it">a nome del gruppo EFD. – Signor Presidente, onorevoli colleghi, molti traguardi sono stati raggiunti, ma alcune battaglie devono ancora iniziare. Oggi l'urgenza riguarda le donne di altre culture che vivono in Europa e nel mondo in contesti in cui per loro è difficile reclamare standard minimi di dignità e umanità.</p>
      <p sl="it">Non possiamo celebrare questa festa senza mettere al centro la questione della donna nel mondo arabo musulmano, altrimenti continuiamo ad ignorare un problema che oggi riguarda loro, ma presto diventerà anche nostro. Non possiamo ignorare le cifre di un'emergenza che cresce di anno in anno anche in Europa, nelle nostre città, nelle scuole dove crescono i nostri figli.</p>
      <p sl="it">Da tempo sono in crescita i casi di violenza di ogni genere che le donne musulmane subiscono all'interno delle loro stesse famiglie. Per questo, chiedo da tempo, e lo richiedo anche oggi, che l'Europa metta in atto politiche mirate contro il dilagare del radicalismo islamico, contro i matrimoni forzati, i diritti d'onore, le mutilazioni genitali femminili, le violenze domestiche.</p>
      <p sl="it">Noi, donne e uomini europei, dobbiamo lottare per quelle donne, che vivono in Europa ma non solo, che non hanno voce e sono oppresse dal mostro dell'integralismo islamico.</p>
    </intervention>
    <intervention id="2-126-000" speaker_id="96960" name="Nicole Sinclaire" is_mep="True" mode="spoken">
      <p sl="en">Signor Presidente, mi unisco all’omaggio reso a tutte le donne del mondo e a tutte le donne che negli ultimi cento e più hanno lottato per l’uguaglianza. La Nuova Zelanda ha concesso il voto alle donne nel 1893 e se mi si consente un atto di ossequio al mio paese, è stata una laburista, tale Barbara Castle, a portare avanti, nel 1970, la prima legge sulla parità di retribuzione (Equal Pay Act) del mondo occidentale. Naturalmente l’elezione del primo premier donna spetta al Regno Unito.</p>
      <p sl="en">Nondimeno, ritengo che il Parlamento europeo abbia perso il contatto con la realtà. Sono contraria a qualsiasi forma di discriminazione, ancorché positiva, in quanto causa inevitabile di vittime. Più che mostrare condiscendenza nei confronti delle donne con le quote, occorre rimuovere gli ostacoli al loro progresso. Gli Stati membri dovrebbero piuttosto concentrarsi su questioni essenziali quali il miglioramento dell’assistenza all’infanzia.</p>
      <p sl="en">Una recente sentenza della Corte di giustizia sulle assicurazioni automobilistiche boicotta metodi di valutazione del rischio tradizionali, collaudati e sensati. Malgrado la posizione dell’Unione europea decisamente discriminatoria a favore delle donne, questo caso è un esempio delle chiacchiere comunitarie politicamente corrette, alla luce di una decisione insensata che di fatto rende la vita delle donne più difficile e costosa. Il buonsenso non è di casa nell’Unione europea.</p>
    </intervention>
    <intervention id="2-127-000" speaker_id="28269" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem9" title="9. Turno di votazioni">
    <intervention id="2-130-000" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la votazione.</p>
      <a text="(Per l’esito delle votazioni e altri dettagli: vedasi processo verbale)"/>
    </intervention>
  </section>
  <section id="creitem10" title="9.1. Richiesta di revoca dell'immunità parlamentare dell'on. Elmar Brok (A7-0047/2011, Francesco Enrico Speroni) (votazione)">
    <intervention id="2-133-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Signora Presidente, lei lo sa bene, essendo stata contestata dalla Corte di giustizia europea in un caso di immunità riguardante il sottoscritto.</p>
      <p sl="fr">Mi auguro che l’indulgenza dimostrata nei confronti dell’onorevole Brok per uno scandalo finanziario sarà esercitata anche relativamente alla libertà di espressione di quei membri dell’Assemblea appartenenti alla minoranza.</p>
      <p sl="fr">L’uguaglianza imperante di venti anni fa dava lustro a questa Assemblea e alla sua commissione giuridica. Purtroppo il sistema di immunità è diventato una questione partitica. Personalmente lamento questa situazione e auspico che la nostra istituzione riacquisti la propria compostezza.</p>
      <a text="(Applausi)"/>
    </intervention>
    <intervention id="2-134-000" speaker_id="997" name="Francesco Enrico Speroni" is_mep="True" mode="spoken" role="relatore">
      <p sl="it">Signora Presidente, onorevoli colleghi, devo solo precisare una cifra. Per un malinteso, è stata riportata nelle motivazioni delle relazioni la cifra di 2 900 euro, mentre la cifra corretta è 2 356,41.</p>
    </intervention>
  </section>
  <section id="creitem11" title="9.2. Sicurezza generale dei prodotti e sorveglianza del mercato (A7-0033/2011, Christel Schaldemose) (votazione)"/>
  <section id="creitem12" title="9.3. Gestione dell’influenza of H1N1 (A7-0035/2011, Michèle Rivasi) (votazione)"/>
  <section id="creitem13" title="9.4. Nomina di un membro della Corte dei conti europea (Harald Wögerbauer - AT) (A7-0048/2011, Inés Ayala Sender) (votazione)"/>
  <section id="creitem14" title="9.5. Zona coperta dall'accordo della Commissione generale per la pesca nel Mediterraneo (A7-0023/2011, Crescenzio Rivellini) (votazione)"/>
  <section id="creitem15" title="9.6. Finanziamento innovativo a livello mondiale ed europeo (A7-0036/2011, Anni Podimata) (votazione)">
    <intervention id="2-141-000" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Signora Presidente, mi rincresce la confusione creatasi attorno alla relazione dell’onorevole Podimata, che solleva diverse questioni importanti in merito al finanziamento innovativo. Invito il gruppo dell’Alleanza progressista di Socialisti e Democratici al Parlamento europeo a ritirare la sua proposta alternativa così da poter portare a conclusione l’elaborazione congiunta avviata.</p>
      <p sl="fr">In secondo luogo, mi rincresce che sia emersa una opposizione leggermente artificiosa riguardo alla questione della tassa sulle transazioni finanziarie e che esistano due emendamenti molto simili. Di conseguenza mi rincresce che il Parlamento non possa esprimere il pieno sostegno per questa imposizione alle condizioni più ragionevoli per la competitività dell’Europa.</p>
    </intervention>
    <intervention id="2-142-000" speaker_id="1911" name="Martin Schulz" is_mep="True" mode="spoken">
      <p sl="de">Signora Presidente, rispondo all’onorevole Gauzès che, sì, intendiamo ritirare questa proposta di risoluzione alternativa e ho invitato il mio gruppo a procedere in tal senso per un motivo molto semplice: l’emendamento sottoscritto dai 120 membri di tutti i gruppi dimostra che le proposte relative alla tassa sulle transazioni finanziarie non sono appannaggio di alcun gruppo in particolare, sia esso socialista, conservatore, il gruppo del Partito popolare europeo (Democratico cristiano) o il gruppo Verde/Alleanza libera europea. Il punto è che stiamo formulando una proposta istituzionale e lanciando un segnale istituzionale a dimostrazione della capacità di questa Assemblea di dichiarare trasversalmente: “Vogliamo che anche il settore privato si assuma l’onere della crisi”. Non si tratta di una richiesta avanzata dai socialisti né dal gruppo del Partito popolare europeo, bensì di una volontà comune. Se riusciremo a far pervenire questo messaggio istituzionale, il Parlamento europeo avrà raggiunto un grande traguardo. Questo è il motivo per cui ritireremo la proposta.</p>
      <a text="(Applausi)"/>
    </intervention>
    <intervention id="2-143-000" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Signora Presidente, nella plenaria di ieri il gruppo del Partito popolare europeo (Democratico cristiano) ha formulato quella che potrebbe rappresentare una proposta di compromesso. In effetti così è stato: sarebbe possibile precisare che le risorse confluiranno nel bilancio dell’Unione e nel suo meccanismo di sostegno? Ieri abbiamo presentato l’oggetto della discussione e siamo in attesa di una risposta che consenta di raggiungere un compromesso e inviare un messaggio positivo alle istituzioni europee.</p>
    </intervention>
  </section>
  <section id="creitem16" title="9.7. Riduzione delle disuguaglianze sanitarie (A7-0032/2011, Edite Estrela) (votazione)">
    <intervention id="2-146-000" speaker_id="28161" name="Margrete Auken" is_mep="True" mode="spoken">
      <p sl="da">Signora Presidente, desidero rivolgermi in particolare ai danesi. Nella traduzione danese il termine “equo” è stato reso con “ligelig”. La traduzione è scorretta, in quanto chi legge lo interpreterà come “uniforme”. Nella relazione definitiva verrà quindi utilizzato il termine “retfærdig”, equivalente a “equo”. Il significato è diverso e naturalmente inviterò tutti i colleghi della delegazione danese, anche se forse gli svedesi hanno lo stesso problema, a votare a favore della correzione del termine nella relazione.</p>
    </intervention>
  </section>
  <section id="creitem17" title="9.8. Cooperazione con i paesi in via di sviluppo per la promozione delle buone pratiche di gestione in materia tributaria (A7-0027/2011, Eva Joly) (votazione)"/>
  <section id="creitem18" title="9.9. Agricoltura e commercio internazionale (A7-0030/2011, Georgios Papastamkos) (votazione)"/>
  <section id="creitem19" title="9.10. Deficit proteico nell'UE (A7-0026/2011, Martin Häusling) (votazione)">
    <intervention id="2-151-000" speaker_id="96752" name="Martin Häusling" is_mep="True" mode="spoken" role="relatore">
      <p sl="de">Signora Presidente, onorevoli colleghi, la presente relazione esamina la possibilità di ridurre l’80 per cento del deficit proteico nell’Unione europea grazie alla promozione della coltura delle proteaginose in Europa. La relazione non intende fomentare una discussione sulla questione della tolleranza zero, né tantomeno favorire le importazioni di soia geneticamente modificata. Vi prego quindi di esprimere voto contrario ai paragrafi 3 e 9, in quanto tali emendamenti snaturano la relazione. Qualora vengano presi in considerazione, ritirerò il mio nome.</p>
    </intervention>
    <intervention id="2-153-000" speaker_id="96752" name="Martin Häusling" is_mep="True" mode="spoken">
      <p sl="de">Signora Presidente, visto l’esito della votazione a favore della modifica della relazione, la invito a cancellare il mio nome dal documento. Desiderio riconsegnare la relazione.</p>
      <a text="(Applausi)"/>
    </intervention>
  </section>
  <section id="creitem20" title="9.11. Parità tra donne e uomini - 2010 (A7-0029/2011, Mariya Nedelcheva) (votazione)">
    <intervention id="2-156-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signora Presidente, onorevoli colleghi, al paragrafo 66, dopo la frase "insiste sul fatto che le donne debbano avere il controllo dei loro diritti sessuali e riproduttivi, segnatamente attraverso un accesso agevole alla contraccezione e all'aborto" propongo con questo emendamento orale di aggiungere dopo la parola "aborto" il seguente testo: "riconoscendo anche il diritto alla vita del nascituro; invita gli Stati membri e la Commissione a porre in atto misure e azioni per sostenere la prosecuzione della gravidanza, attivando specifiche politiche sociali e assistenziali che aiutino le donne a superare, laddove possibile, le cause che inducano alla scelta di abortire".</p>
      <p sl="it">Questo emendamento orale è finalizzato a garantire la libertà della donna di accedere in sicurezza all'interruzione di gravidanza, ma anche ad affermare il principio che l'aborto non è né un contraccettivo di ritardo, né uno strumento di controllo delle nascite.</p>
    </intervention>
  </section>
  <section id="creitem21" title="9.12. Povertà femminile (A7-0031/2011, Rovana Plumb) (votazione)">
    <intervention id="2-159-000" speaker_id="4544" is_mep="True" mode="spoken" role="Presidente">
      <p sl="unknown">La votazione è conclusa.</p>
    </intervention>
  </section>
  <section id="creitem22" title="10. Dichiarazioni di voto">
    <intervention id="2-163-000" speaker_id="96887" name="Francesco De Angelis" is_mep="True" mode="spoken">
      <p sl="it">Signora Presidente, onorevoli colleghi, ringrazio l'on. Schaldemose per la sua relazione che ha il merito, in primo luogo, di proporre misure concrete per il rafforzamento dei sistemi di sorveglianza per la circolazione sul mercato comunitario di prodotti sicuri per i consumatori europei.</p>
      <p sl="it">È un rapporto d'iniziativa, ma ha il merito di andare nella giusta direzione per il completamento del mercato unico e la tutela dei consumatori europei. Garantire la sicurezza significa predisporre meccanismi di tracciabilità affidabili lungo tutto il ciclo di vita dei prodotti. Sotto questo profilo la relazione mette in campo proposte efficaci: creazione di una banca dati informativa sulla sicurezza dei prodotti, rafforzamento del sistema RAPEX per quanto concerne i prodotti pericolosi provenienti dai paesi terzi, maggiori risorse affinché le autorità di sorveglianza possano ritirare dal mercato i prodotti che presentano gravi rischi.</p>
      <p sl="it">Concludo sottolineando che è nostro compito garantire che i prodotti circolanti sul mercato europeo siano sicuri per le fasce più vulnerabili di consumatori, in particolare bambini, anziani e disabili.</p>
    </intervention>
    <intervention id="2-164-000" speaker_id="96771" name="Jarosław Kalinowski" is_mep="True" mode="spoken">
      <p sl="pl">Signora Presidente, benché si discuta molto di sicurezza dei consumatori in relazione agli alimenti, a volte dimentichiamo che i normali prodotti di uso quotidiano possono costituire una minaccia altrettanto seria per la salute, e a volte finanche per la vita, segnatamente nel caso dei bambini piccoli. Lo strumento principale impiegato nel controllo delle merci commercializzate è la continua vigilanza del mercato, quindi si rende indispensabile una normativa idonea, in particolare ai fini del controllo del commercio elettronico.</p>
      <p sl="pl">Va da sé che si richiede una adeguata cooperazione tra le organizzazioni dei consumatori, le autorità nazionali, i produttori e i venditori. Evitiamo tuttavia gli eccessi di zelo e riflettiamo piuttosto con la dovuta calma su una definizione di prodotto pericoloso. Non dimentichiamo che accanto all’importanza di una opportuna progettazione e dell’impiego di materiali sicuri per la fabbricazione dei prodotti funzionali, bisogna porre l’esercizio del buonsenso durante il loro uso, nonché l’adeguato controllo nel caso di utilizzo da parte dei bambini.</p>
    </intervention>
    <intervention id="2-165-000" speaker_id="96775" name="Lara Comi" is_mep="True" mode="spoken">
      <p sl="it">Signora Presidente, onorevoli colleghi, oggi il Parlamento ha votato una relazione sul tema della sicurezza generale dei prodotti che corrisponde a un altro importante passo avanti verso il rafforzamento della protezione del consumatore europeo.</p>
      <p sl="it">La relazione infatti sottolinea l'importanza della tracciabilità per tutto il ciclo di vita del prodotto e chiede alla Commissione europea di eseguire attività di accertamento e valutazione dell'utilizzo di nuove tecnologie, nel rispetto della sicurezza del consumatore a costi ottimizzati. Dare quindi la possibilità al consumatore europeo di conoscere tutti gli aspetti di un prodotto aumenta la consapevolezza e ne rafforza la tutela. Penso che le nuove tecnologie possano contribuire alla lotta alla contraffazione, soprattutto nel settore del tessile.</p>
      <p sl="it">L'obiettivo di questa relazione è la tutela del consumatore, ma anche la tutela di tutte quelle imprese che operano in Europa e che non hanno deciso di esternalizzare le loro attività. Con questa relazione possiamo sicuramente trovare un'ottima soluzione alla continua disputa sulla denominazione d'origine extraeuropea avendo una tracciabilità completa.</p>
    </intervention>
    <intervention id="2-167-000" speaker_id="21818" name="Paolo Bartolozzi" is_mep="True" mode="spoken">
      <p sl="it">Signora Presidente, onorevoli colleghi, il voto favorevole espresso per la relazione dell'on. Rivasi è frutto di una valutazione della gestione dell'influenza H1N1 nel 2009-2010 che mira a predisporre criteri di condotta generali, validi in eventuali future occasioni di emergenza sanitaria globale.</p>
      <p sl="it">La relazione, a seguito di una lunga e positiva fase di rielaborazione, fa di cooperazione, indipendenza e trasparenza i suoi cardini principali. Essa auspica una maggiore e migliore cooperazione tra autorità sanitarie degli Stati membri e istituzioni europee, in modo da poter affrontare una gestione di rischio armonizzata e commisurata.</p>
      <p sl="it">Gli obiettivi sono una mutazione della strategia degli Stati membri per quanto concerne i piani nazionali di gestione dell'influenza, incluse le scorte di vaccini, la pubblicazione dei nomi di tutti gli esperti consultati dalle autorità sanitarie europee e un efficiente rapporto di fiducia con i media incaricati della diffusione dei messaggi di salute pubblica. È per questo che ha avuto il nostro voto favorevole.</p>
    </intervention>
    <intervention id="2-168-000" speaker_id="96820" name="Marisa Matias" is_mep="True" mode="spoken">
      <p sl="pt">Signora Presidente, quanto accaduto con l’influenza A dovrebbe servire da lezione a tutti noi. Non so se ricordate come è iniziata questa storia, ma a dire il vero è iniziata in un modo che poi ha suscitato una reazione del tutto sproporzionata rispetto alla dimensione del problema.</p>
      <p sl="pt">Di qui l’importanza della relazione votata oggi: dobbiamo imparare da quanto accaduto in modo che non si ripeta. È nostro diritto sapere chi ha preso le decisioni, come è successo e chi ha deciso che succedesse in quel modo. È altresì nostro diritto sapere quali paesi hanno reagito in una certa maniera e perché hanno reagito senza la dovuta trasparenza e senza lasciare il minimo dubbio, dato che ci restano ancora dubbi sul fatto che si sia trattato di un business. Serve una garanzia affinché si diradi ogni ombra su eventuali attività lucrative in relazione a questa influenza.</p>
      <p sl="pt">Ecco perché, signora Presidente, ritengo doveroso fronteggiare tutti i rischi per la salute pubblica, ma senza prescindere dalle modalità di intervento e da chi ne fa le spese.</p>
    </intervention>
    <intervention id="2-169-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signora Presidente, una delle conclusioni principali desunte dalla relazione approvata sulla valutazione della gestione dell’influenza H1N1 è la mancanza di una valutazione indipendente effettuata da organismi sanitari nazionali ed europei, successivamente tradottasi in decisioni imprudenti di sanità pubblica. È allarmante che, stando all’ex direttrice del Centro europeo di prevenzione e di controllo delle malattie (ECDC), Zsuzsanna Jakab, mai prima d’ora sia stata concessa un’autorizzazione alla commercializzazione di un vaccino con così pochi dati disponibili sugli effetti correlati. Questa la risposta che ha dato a una domanda sulla sicurezza dei coadiuvanti presenti nel vaccino contro la pandemia dell’H1N1. Occorre una maggiore trasparenza nelle decisioni concernenti la salute umana. In Polonia il ministro della Salute ha deciso di non acquistare i vaccini né di dare attuazione al programma di vaccinazione, nonostante le pressioni da parte dei media e di molti altri gruppi. È quindi comprensibile chiedersi quanto stress abbiano sopportato i cittadini a causa del bombardamento di informazioni quotidiane sull’utilità di vaccinarsi. Ed è anche comprensibile chiedersi se sia etico concentrarsi esclusivamente sul profitto a scapito della salute dei cittadini, minando così la fiducia nelle raccomandazioni ufficiali sulle vaccinazioni, intese a proteggerci dalle epidemie.</p>
    </intervention>
    <intervention id="2-171-000" speaker_id="97193" name="Antonello Antinoro" is_mep="True" mode="spoken">
      <p sl="it">Signora Presidente, onorevoli colleghi, fino ad oggi le raccomandazioni adottate dalla Commissione generale per la pesca nel Mediterraneo sono state recepite nella legislazione comunitaria in via provvisoria mediante regolamenti annuali sulle possibilità di pesca. Questi riguardano le misure di conservazione, gestione, sfruttamento, controllo e commercializzazione per i prodotti della pesca e dell'acquacoltura nel Mediterraneo.</p>
      <p sl="it">Il carattere permanente di tali raccomandazioni richiede però uno strumento giuridico più stabile per il loro recepimento nel diritto comunitario. È opportuno quindi recepire le raccomandazioni in oggetto mediante un singolo atto legislativo al quale potranno essere aggiunte le future raccomandazioni. Oggi abbiamo fatto questo e ciò migliorerà la certezza del diritto costituendo al contempo un passo importante verso la semplificazione.</p>
      <p sl="it">A questo punto le parti contraenti della CGPM hanno l'obbligo di assicurare piena implementazione delle misure concordate a decorrere dalla data stabilita e una tempestiva trasposizione era dunque necessaria al fine di rendere tali misure internazionali direttamente applicabili alle persone fisiche o giuridiche a livello comunitario e per assicurare la certezza del diritto in tal senso.</p>
    </intervention>
    <intervention id="2-172-000" speaker_id="96790" name="Marek Józef Gróbarczyk" is_mep="True" mode="spoken">
      <p sl="pl">Signora Presidente, il nostro gruppo ha approvato questa relazione in quanto elemento fondamentale della pianificazione di una futura politica comune della pesca. Alla luce dei prossimi cambiamenti, la regionalizzazione è estremamente importante, così come lo è garantire una politica fondata sulla medesima. planning</p>
      <p sl="pl">Ci attende una discussione sul tema dei rigetti, una discussione imbarazzante su una normativa inadeguata. La normativa dovrebbe basarsi su misure analoghe, in altre parole sulla regionalizzazione, dando così vita a una politica comune della pesca che ne tenga debito conto.</p>
    </intervention>
    <intervention id="2-173-000" speaker_id="33569" name="Syed Kamall" is_mep="True" mode="spoken">
      <p sl="en">Signora Presidente, se ripercorriamo la storia dei nostri accordi comuni, la politica comune della pesca o la politica agricola comune, il risultato è sotto gli occhi di tutti.</p>
      <p sl="en">Se da un lato alcuni settori hanno registrato un aumento della produzione a prezzi artificiali, dall’altro si è assistito all’esaurimento delle risorse ittiche e a problemi legati ai rigetti. È evidente che il sistema ha fallito. È giunto il momento di riconoscere che il modo migliore di procedere è attraverso un sistema basato sui diritti di proprietà e sui diritti di proprietà trasferibili alle generazioni future interessate a garantire le risorse alla loro generazione e a quelle a venire.</p>
      <p sl="en">Se avessimo nozione dello stato di diritto e applicassimo i diritti di proprietà alle politiche della pesca, conseguiremmo una politica della pesca sostenibile valida non soltanto per la politica comune della pesca dell’Unione europea, bensì a livello mondiale, e questi accordi non servirebbero.</p>
    </intervention>
    <intervention id="2-174-000" speaker_id="4555" name="Daniel Hannan" is_mep="True" mode="spoken">
      <p sl="en">Signora Presidente, ogni giorno migliaia di tonnellate di pesci morti vengono gettate in mare dalle navi. Affondano, le squame e le lische intasano i letti dei mari subendo – come disse il poeta nazionale inglese – una metamorfosi marina per divenire qualcosa di ricco e strano. Per una volta la metafora è perfettamente calzante. La Commissione europea si è svegliata tardi, dopo anni dalla comparsa del problema dei rigetti, e ha cercato di correre ai ripari.</p>
      <p sl="en">Nondimeno, tutte le soluzioni proposte dalla Commissione genererebbero di per sé incentivi perversi: si può limitare il numero di giorni in mare, ridurre la dimensione di maglia delle reti e obbligare i comandanti a scaricare fino all’ultimo spratto pescato. Tali misure si ricollegano al problema di fondo della politica comune della pesca, ovvero il suo essere comune: essa definisce la pesca quale risorsa comune accessibile in egual misura a tutte le nazioni. Nessuno possiede alcun diritto di proprietà, quindi nessuno è incentivato a trattare la pesca come una risorsa rinnovabile.</p>
      <p sl="en">Occorre imitare l’operato dell’Islanda, della Nuova Zelanda, delle isole Falkland e di altri paesi, che hanno concesso ai comandanti un incentivo ai fini della tutela unitamente ai diritti di proprietà. L’unico modo per conseguirlo è mediante il ripristino del controllo nazionale sulle acque territoriali.</p>
    </intervention>
    <intervention id="2-177-000" speaker_id="96710" name="Jens Rohde" is_mep="True" mode="spoken">
      <p sl="da">Signor Presidente, una larga maggioranza in Parlamento ha nuovamente deciso che questa Assemblea appoggerà la tassa sulle transazioni finanziarie. Fra tutte le possibili imposte da adottare, la cosiddetta “Tobin tax” è la più assurda. L’unico aspetto positivo al riguardo è che non si è mai tradotta in realtà. Perché questa Bestia dell’Apocalisse non ha trovato attuazione molti anni fa?</p>
      <p sl="da">È stata presa in esame per la prima volta agli inizi degli anni Settanta, ma all’arrivo di una crisi questo vecchio disco torna a suonare e dopo un po’ si giunge alla conclusione che non è una buona idea. Non è una buona idea introdurre una tassa soltanto in Europa per il semplice fatto che esistono i paradisi fiscali e quindi i capitali possono venire dirottati altrove in Europa. Si tratta di una tassa sul commercio piuttosto che sugli utili. La “Tobin tax” non risolve proprio niente e lo ha ammesso lo stesso signor Tobin qualche anno fa.</p>
    </intervention>
    <intervention id="2-178-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, onorevoli colleghi, l'attuale crisi economica e finanziaria ha evidenziato gravi carenze nel quadro di regolamentazione e vigilanza del sistema finanziario globale.</p>
      <p sl="it">Nell'Unione europea la crisi finanziaria è stata seguita da una sensibile crisi di bilancio, nella quale hanno avuto un peso non secondario le eccessive e talora ingiustificate pressioni esercitate dai mercati sulle obbligazioni nazionali. Le operazioni altamente speculative e a breve termine si sono trovate ancora una volta al centro della crisi ed hanno posto in evidenza la chiara connessione tra un quadro di regolamentazione e vigilanza inefficiente da un lato, e la sostenibilità delle finanze pubbliche dall'altro.</p>
      <p sl="it">I costi economici di questa crisi devono ancora essere valutati completamente. Ad ogni modo, è diventato ormai evidente che il mondo e l'Unione europea non possono permettersi un'altra crisi di tale entità e non dovrebbero consentire che essa si ripresenti.</p>
      <p sl="it">Per poter formulare risposte organiche e integrate alla crisi occorrono nuovi meccanismi di finanziamento innovativi in grado di porre un freno alla speculazione e ristabilire il ruolo primario del settore finanziario. Occorre quindi cambiare e cambiare in maniera estremamente positiva</p>
    </intervention>
    <intervention id="2-179-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, sono favorevole all’introduzione di una tassa sulle transazioni a livello mondiale. È opportuno che la Commissione proceda quanto prima a una valutazione di impatto per stabilire la sua eventuale introduzione a livello europeo in una prima fase. In esito a questo studio seguiranno le decisioni dell’Unione.</p>
      <p sl="fi">Ogni anno a Londra l’addizionale sui contratti di Borsa genera un gettito fiscale pari a 7 miliardi di euro. Si tratta di un onere fiscale diverso dalla tassa sulle transazioni in discussione, tuttavia i risultati che giungono da Londra, unitamente ai loro effetti, sono incoraggianti. Occorre quindi che la Commissione realizzi al più presto una valutazione di impatto, affinché in un secondo tempo sia possibile adottare decisioni a livello di Unione.</p>
    </intervention>
    <intervention id="2-180-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signor Presidente, onorevoli colleghi, la crisi economica che negli ultimi anni ha investito l'Europa ha fatto emergere le gravi carenze che esistono nel nostro quadro.</p>
      <p sl="it">Occorre formulare nuovi strumenti in grado di porre un freno alla speculazione e ristabilire il ruolo del settore finanziario. Dobbiamo saper rispondere ai bisogni dell'economia reale e sostenere gli investimenti a lungo termine, assicurando un'equa ripartizione degli oneri fra i principali attori finanziari. In questo modo, riusciremo a creare nuove risorse supplementari per affrontare le sfide mondiali ed europee, quali il cambiamento climatico e gli obiettivi prestabiliti nella strategia dell'Unione europea per il 2020.</p>
      <p sl="it">Auspico tuttavia che venga posta maggiore attenzione alle misure sul controllo pubblico e sulla trasparenza dei sistemi di finanziamento innovativo, dal momento che queste ultime rappresentano una condizione sine qua non per la loro introduzione.</p>
    </intervention>
    <intervention id="2-181-000" speaker_id="96866" name="Salvatore Caronna" is_mep="True" mode="spoken">
      <p sl="it">Signor Presidente, onorevoli colleghi, credo che l'approvazione della relazione dell'on. Podimata rappresenti un passo in avanti significativo per una politica economica e fiscale in campo europeo più equilibrata, più avanzata, più forte.</p>
      <p sl="it">È ormai evidente a tutti l'urgenza di dotarsi come Europa, come coordinamento tra i 27 paesi, di strumenti economici e finanziari in grado di governare l'economia e di non subirla solamente. Per questa ragione ha avuto una grande eco e una grande discussione, una grande attenzione, la proposta di tassazione delle transazioni finanziarie. Il fatto che la maggioranza di questo Parlamento abbia votato questa norma è importante e significativo, perché per la prima volta non si è lasciato correre e invece si è prodotto un passo in avanti.</p>
      <p sl="it">Mi auguro che la Commissione e il Consiglio proseguano su questa strad.</p>
    </intervention>
    <intervention id="2-182-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, onorevoli colleghi, l'attuale crisi economica ha evidenziato le carenze del sistema di monitoraggio del settore finanziario, la necessità di reagire con nuovi strumenti e nuove politiche fiscali.</p>
      <p sl="it">Il sistema finanziario ha iniziato a generare profitti derivanti dalle transazioni speculative ed è assurdo che questo settore non sia sottoposto ad alcuna imposizione. Occorre una terapia ed una tassa sulle transazioni finanziarie, ecco perché ho votato a favore.</p>
      <p sl="it">Per altre politiche come quella energetica o ambientale, l'Europa ha saputo essere leader a livello mondiale, diventando un esempio e uno stimolo anche per altri paesi fuori dall'Unione europea. Ritengo che lo stesso debba fare sul sistema finanziario. Mi auguro che la Commissione voglia reagire presto, presentando una proposta legislativa che sappia rispondere alle attese dei cittadini, sui quali è ricaduto il fardello della crisi.</p>
    </intervention>
    <intervention id="2-183-000" speaker_id="96775" name="Lara Comi" is_mep="True" mode="spoken">
      <p sl="it">Signor Presidente, onorevoli colleghi, l'introduzione di una nuova imposta è sempre una misura da ponderare con estrema attenzione. Se, da un lato, permette di attivare un meccanismo di incentivi che riduce i rischi e le esternalità negative, dall'altro crea sicuramente distorsioni che potrebbero penalizzare i mercati finanziari europei.</p>
      <p sl="it">Sono convinta che anche i proventi di attività speculative e di transazioni finanziarie debbano essere tassati, così come trovo opportuno che si valutino bene i pro e i contro e che un'imposta di questo genere sia ben studiata perché possa sortire gli effetti desiderati senza, per questo, cessare di produrre ricchezza.</p>
      <p sl="it">Devo tuttavia sottolineare che, secondo logica, se l'Unione agisse in maniera isolata perderebbe competitività e non avrebbe nessuno strumento concreto per indurre gli altri attori economici globali a seguire. Proprio per questo sono favorevole ad una tassazione, purché questa avvenga a livello globale e di discussione nel G20.</p>
    </intervention>
    <intervention id="2-184-000" speaker_id="97131" name="Giommaria Uggias" is_mep="True" mode="spoken">
      <p sl="it">Signor Presidente, onorevoli colleghi, oggi abbiamo approvato con soddisfazione il provvedimento della collega Podimata e per noi, per la delegazione italiana dell'Italia dei valori presso l'ALDE, è stato un momento di soddisfazione, perché questo Parlamento dimostra che sa dare seguito alle enunciazioni di principio.</p>
      <p sl="it">Infatti, già dalla discussione sulla relazione Berès sulla crisi finanziaria, economica e sociale ci eravamo espressi a favore di un'imposta che colpisse le transazioni finanziarie. Questo è stato fatto oggi, quindi con gioia dichiariamo il voto favorevole, perché questa è un'imposta che servirà a spostare dall'economia finanziaria, quindi dalla speculazione finanziaria, all'economia reale le risorse finanziarie, consentirà di dare le risposte agli Obiettivi del millennio, consentirà di dare risposte ai grandi progetti europei di infrastrutture, di ricerca, di riconversione ecologica e del nostro sistema produttivo.</p>
    </intervention>
    <intervention id="2-185-000" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, quando volgiamo lo sguardo a questa crisi finanziaria, dobbiamo essere certi di avere imparato qualche lezione. Dobbiamo imparare, ad esempio, che un regolamento inadeguato a volte può essere fonte di problemi, come è accaduto con il Community Reinvestment Act negli Stati Uniti, la legge che incoraggiava le banche a concedere credito a chi non ne era meritevole. Quando uno su dieci di quei clienti è risultato insolvente, si è scatenata la crisi dei mutui subprime , i cui effetti sono ancora sotto gli occhi di tutti.</p>
      <p sl="en">Dobbiamo comprendere le conseguenze insite nel fatto di stampare moneta a buon mercato, tenere bassi i tassi di interesse, generando così investimenti indotti da decisioni sbagliate, e non riconoscere il valore proprio del denaro. Come ha dichiarato l’economista austriaco Ludwig von Mises, se si prendono decisioni sbagliate dando luogo a cattivi investimenti, quando il mercato si aggiusta, tutti ci rimettono e il sistema creditizio esplode. E questo è quanto accaduto. Dobbiamo anche imparare che non si può mai più consentire alle banche di diventare “troppo grandi per fallire”.</p>
      <p sl="en">Se introduciamo questa tassa per reperire denaro, quale messaggio trasmetteremo alle banche? Le banche diranno che possono continuare a operare come in passato, senza la dovuta cautela, tracollare e poi essere salvate dai contribuenti.</p>
      <p sl="en">È giunto il momento di imparare quello che ci ha insegnato la crisi finanziaria.</p>
    </intervention>
    <intervention id="2-187-000" speaker_id="96818" name="Salvatore Iacolino" is_mep="True" mode="spoken">
      <p sl="it">Signor Presidente, onorevoli colleghi, la prova evidente che il diritto alla cittadinanza europea non è ancora garantito sta proprio nelle gravi diseguaglianze che ancora esistono fra i singoli Stati membri. Non vi è ancora un diritto alla salute parimenti esercitabile in Bulgaria, in Romania rispetto ad altre realtà, per cui è evidente che anche questa risoluzione, con tutte le sue complicazioni, può essere un utile momento di riferimento.</p>
      <p sl="it">Oggi celebriamo la giornata delle donne e non v'è dubbio che l'accesso alle cure e all'assistenza è ancora molto più complicato, proprio per il genere femminile e allora ci vuole maggiore informazione, maggiore prevenzione, cure e riabilitazione e migliori stili di vita.</p>
      <p sl="it">Stili di vita appropriati, no alle dipendenze, no all'obesità, all'alcol, al tabagismo, alle malattie infettive. Per fare questo ci vuole una politica di coesione reale che guardi a questa frontiera del diritto alla salute come un obiettivo realmente europeo.</p>
    </intervention>
    <intervention id="2-188-000" speaker_id="1929" name="Christa Klaß" is_mep="True" mode="spoken">
      <p sl="de">Signor Presidente, la nostra prima preoccupazione deve essere sempre il mantenimento della salute e in secondo luogo il suo ristabilimento. L’istruzione è la soluzione in tutti gli Stati membri. L’alimentazione sana, l’esercizio fisico e un buon livello di cultura generale sono particolarmente rilevanti. In pratica, si tratta di una questione spettante agli Stati membri. L’Europa deve promuovere la condivisione di esperienze in materia di educazione sanitaria nei diversi settori. Ho espresso voto contrario a questa relazione, nonostante i suoi numerosi concetti validi, e in particolare mi oppongo fermamente ai paragrafi 25, 26 e 29. Le importanti decisioni etiche e morali degli Stati membri, quali le tecniche di riproduzione e l’aborto, non vi trovano alcuno spazio. Accennare all’aborto e alla contraccezione nella stessa frase, senza neanche prendere in considerazione il diritto alla vita, non riflette la volontà dell’Europa cristiana.</p>
    </intervention>
    <intervention id="2-189-000" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, non vi è dubbio che le disuguaglianze sanitarie varino molto all’interno dell’Unione europea. Gli Stati membri sono profondamente diversi, alla stessa stregua delle loro prassi e delle loro consuetudini. È ovvio che se guardiamo avanti spinti dal desiderio di ridurre questo divario tra i sistemi sanitari a livello di Unione, serviranno maggiore formazione, istruzione e sensibilizzazione in merito ai fattori che si ripercuotono sulla salute.</p>
      <p sl="fi">È certo che questa relazione è molto attenta alle condizioni socioeconomiche, ritengo però altrettanto significativo porre l’accento su questioni fondamentali, ivi compresi l’accesso ai servizi sanitari, l’esercizio fisico, la dieta e affini. Se in futuro desideriamo costruire un’Europa migliore e più sana, è opportuno sottolineare l’importanza di questi aspetti. A mio avviso, serve uno scambio di buone prassi.</p>
      <p sl="fi">Vista l’irrilevanza di molte questioni trattate, io stesso mi sono astenuto dal votare la relazione. Auspico sia possibile concentrarsi sulla riduzione delle disuguaglianze sanitarie nell’intera Unione europea.</p>
    </intervention>
    <intervention id="2-191-000" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, uno dei miei maggiori timori degli ultimi anni, durante i quali si è discussa la proposta di una tassazione a livello internazionale, è stato l’attacco sferrato a paesi quali le isole Cayman, che altro non hanno fatto se non seguire il nostro consiglio in merito alle questioni di sviluppo. Per molti anni abbiamo ribadito alle isole dei Caraibi e ad altri paesi in via di sviluppo la necessità di diversificare la propria produzione di zucchero e di banane, potenziare la catena del valore e acquisire competenze nell’ambito dei servizi.</p>
      <p sl="en">Le isole Cayman hanno operato in tal senso e adesso circa il 40-50 per cento della loro economia si basa sui servizi finanziari grazie a un sistema di neutralità fiscale. Non di evasione fiscale, bensì di neutralità fiscale. Non applicano la doppia o tripla imposizione ai fondi che ricevono. Ma cosa fanno gli ipocriti imperialisti dell’Unione europea quando le isole Cayman decidono di competere con loro in materia di tassazione? Si comportano come gli imperialisti di un tempo e cercano di attaccarle perché vogliono fare concorrenza all’Unione. L’imperialismo dell’Unione europea è vergognoso.</p>
    </intervention>
    <intervention id="2-192-000" speaker_id="4556" name="Nirj Deva" is_mep="True" mode="spoken">
      <p sl="en">Signor Presidente, mi risulta alquanto difficile sostenere la relazione della collega Joly, visto il suo accenno a una tassa globale europea.</p>
      <p sl="en">Un ammontare di fondi pari a 880 miliardi di dollari abbandona i paesi in via di sviluppo con diversi mezzi legali e illegali per essere depositato nelle banche europee e occidentali. Noi in cambio destiniamo 60-70 miliardi di denaro dei contribuenti europei ai paesi in via di sviluppo per programmi intesi all’eliminazione della povertà. Se quel denaro – gli 880 miliardi di dollari che escono dai paesi in via di sviluppo per essere depositati nelle nostre banche – fosse stato lasciato nei suddetti paesi per favorirne lo sviluppo, non sarebbe stato meglio ai fini di una crescita più rapida, dell’acquisizione di competenze legate alla formazione di capitale e dell’istituzione di diritti di proprietà e di pratiche commerciali?</p>
    </intervention>
    <intervention id="2-194-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, onorevoli colleghi, in un momento in cui l'Unione europea è chiamata a riformare la sua politica agricola comune, garantire la coerenza tra la politica agricola e quella commerciale esterna diventa un fattore ancora più cruciale.</p>
      <p sl="it">Agricoltura e commercio sono infatti due agende politiche che si intersecano tra di loro, la loro dinamica influenza e, in misura sempre maggiore, è influenzata dagli scenari regolamentari a livello multilaterale, interregionale, regionale e bilaterale, che però non sono mai statici, ma creano gerarchie ed evolvono attraverso i negoziati.</p>
      <p sl="it">Le diversità regolamentari, i divergenti interessi commerciali, le tensioni e le controversie commerciali rispecchiano la complessità delle politiche agricole nazionali e del commercio internazionale. Poiché l'agricoltura non è solo un'attività economica, ma le politiche agricole e alimentari servono obiettivi fondamentali, quali ad esempio la sicurezza alimentare e quella dei consumatori, la sfida principale consiste oggi nel conciliare efficacemente gli aspetti commerciali e non.</p>
      <p sl="it">La nostra politica commerciale avrà pertanto un ruolo determinante nel decidere se l'agricoltura continuerà a dare un contributo positivo pieno a questi obiettivi senza compromettere la sua dinamica.</p>
    </intervention>
    <intervention id="2-195-000" speaker_id="96771" name="Jarosław Kalinowski" is_mep="True" mode="spoken">
      <p sl="pl">Signor Presidente, la sicurezza alimentare è prioritaria per la politica agricola comune e ai fini del suo concreto conseguimento occorre mantenere le giuste proporzioni nel commercio internazionale. A tale proposito va riconosciuto un ruolo centrale alla concorrenza leale. Gli agricoltori e i produttori alimentari europei devono allinearsi agli esorbitanti standard dell’Unione e spendere cifre enormi per adattare i propri prodotti affinché ottemperino a regole e norme restrittive.</p>
      <p sl="pl">In pratica, però, l’Unione europea non dispone di alcun controllo sui produttori e sugli agricoltori dei paesi terzi, dai quali importiamo enormi quantitativi di prodotti alimentari. In primo luogo questi accordi sono ingiusti nei confronti dei nostri produttori locali e in secondo luogo questa politica risulta dannosa per la salute dei consumatori europei, dato che l’Unione non possiede un controllo vero e proprio sulla qualità dei prodotti. Si rendono quindi necessari cambiamenti immediati.</p>
    </intervention>
    <intervention id="2-196-000" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, in primo luogo ho espresso voto favorevole a questa relazione poiché ritengo che delinei con estrema chiarezza i problemi affrontati dal settore agricolo e dagli agricoltori dell’Unione europea, in particolare sotto il profilo delle politiche commerciali.</p>
      <p sl="en">Desidero essere chiaro: il settore agricolo dell’Unione europea non va in alcun modo sacrificato a beneficio di accordi commerciali come quello siglato con i paesi del Mercato comune del Sud (Mercosur). Purtroppo però ho l’impressione che la direzione intrapresa sia proprio questa. Sembra prevalere l’idea dell’agricoltura europea come facile oggetto di scambio. Se è davvero così, prevedo grossi problemi in molti settori dell’agricoltura, segnatamente in quello zootecnico. Quanto alle norme equivalenti, nessuno deve sentirsi minacciato dalle nostre richieste, ovvero la conformità delle importazioni nell’Unione europea alle medesime norme previste per i nostri produttori. Abbiamo la responsabilità di garantire ai consumatori che questo accada.</p>
      <p sl="en">A tale riguardo sono profondamente deluso dal comportamento della Commissione nei confronti del Parlamento. Non è accettabile che cerchi di tenerci all’oscuro. Finché i negoziati saranno in corso, desidero venga recepito il parere della commissione per l’agricoltura e lo sviluppo rurale.</p>
    </intervention>
    <intervention id="2-197-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signor Presidente, la relazione Papastamkos contiene alcune proposte molto valide. L’Unione europea è impegnata in numerosi negoziati commerciali multilaterali e bilaterali con diversi gruppi quali l’Organizzazione mondiale del commercio. Il commercio dei prodotti agricoli svolge un ruolo di primo piano in questo settore, segnatamente in relazione all’accesso ai mercati dell’Unione.</p>
      <p sl="pl">L’Unione europea è un importatore netto di prodotti agricoli. Nell’arco dei quattro anni successivi alla riforma del mercato dello zucchero, da esportatore netto è diventato importatore netto. Importa il 70 per cento dei prodotti agricoli, esportati dai paesi in via di sviluppo, ed è in deficit commerciale con i paesi del Mercosur. Come già dichiarato dall’onorevole Kalinowski, nei mercati dell’Unione vengono importati prodotti agricoli rispondenti ad altre norme, mentre gli agricoltori europei sostengono costi enormi legati al benessere degli animali e alla tutela dell’ambiente.</p>
      <p sl="pl">Non è ammissibile annullare i risultati conseguiti dalla politica agricola comune, finanziata dal bilancio dell’Unione, attuando decisioni che ne riducono l’efficacia. Occorre garantire una adeguata sinergia tra la politica agricola comune e le politiche commerciali condotte dall’Unione.</p>
    </intervention>
    <intervention id="2-198-000" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, anche io desidero intervenire brevemente sulla relazione Papastamkos. Oltre a essere molto approfondita, offre altresì un quadro chiaro e ampio della correlazione esistente tra la politica agricola e le politiche commerciali dell’Unione europea, illustrando la funzione della politica agricola quale strumento di definizione delle politiche nell’Unione.</p>
      <p sl="fi">Naturalmente è innegabile che, quando consideriamo anche il nostro bilancio, l’agricoltura ne costituisce un elemento rilevante e per tale motivo è un argomento sempre presente nelle discussioni sulle politiche dell’Unione. A tale proposito merita ricordare che, viste le consistenti importazioni di prodotti alimentari nell’Unione europea da vari luoghi, in particolare i paesi terzi, occorre rispettare le norme etiche e in tal senso la purezza svolge un ruolo di primo piano.</p>
      <p sl="fi">Non va altresì dimenticata la necessità di occuparsi della questione della produzione agricola nelle diverse zone d’Europa, ivi compresi i paesi periferici quali la Finlandia, laddove si rilevano livelli molto elevati di competenza, prodotti puri e via discorrendo. Quando si discute di politica agricola, e nel caso in cui in futuro si prosegua con gli investimenti in tale settore, occorrerà ottemperare a queste rigorose norme etiche.</p>
    </intervention>
    <intervention id="2-199-000" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, dichiaro il mio voto favorevole alla relazione Papastamkos, per la quale esprimo ammirazione. Sono lieto che il Parlamento europeo si sia schierato con forza a favore della difesa della sicurezza alimentare europea, minacciata dalle eccessive concessioni previste dai negoziati commerciali internazionali sugli alimenti.</p>
      <p sl="pl">Un potente gruppo di interesse in seno all’Unione europea si sta adoperando onde ridurre la produzione alimentare in Europa e aumentare le importazioni alimentari dai paesi terzi, che traggono profitto da tali esportazioni. Questa azione è risultata evidente nel caso della riforma del mercato dello zucchero, ad esempio. È opportuno che l’Unione europea non si pieghi a questo gruppo di interesse, ma lo contrasti in uno spirito di interesse per la propria sicurezza alimentare. Una politica di resa in un momento di crescita della domanda di prodotti alimentari rappresenta una politica funesta nel lungo periodo.</p>
    </intervention>
    <intervention id="2-200-000" speaker_id="28617" name="Inese Vaidere" is_mep="True" mode="spoken">
      <p sl="lv">Signor Presidente, il commercio equo dei prodotti agricoli è uno dei volani principali della crescita economica dei paesi in via di sviluppo. Risulta altresì fondamentale concorrere alla riduzione della povertà e alla prevenzione delle crisi alimentari. Un gran numero di regioni e paesi in Europa dipende dall’agricoltura, segnatamente i nuovi Stati membri, che nell’ambito dell’agricoltura ricevono pagamenti diretti molto più limitati rispetto ai rappresentanti dei vecchi Stati membri. Queste regioni devono inoltre sostenere la concorrenza dei produttori latinoamericani, che non hanno l’obbligo di ottemperare a standard di qualità altrettanto rigidi e godono di un trattamento doganale di favore. Una simile situazione limita in modo significativo la competitività e gli utili dei nostri agricoltori. Il motivo per cui ho sostenuto questa relazione è la necessità ivi espressa di un riesame delle politiche commerciali dell’Unione europea, di una valutazione periodica, dell’applicazione di norme uniformi ai prodotti agricoli provenienti dai paesi terzi e dell’apertura del mercato ai prodotti agricoli dei paesi terzi soltanto nel caso in cui i nostri agricoltori ricevano un indennizzo per le perdite subite in seguito all’aumento del volume delle importazioni di prodotti agricoli dai paesi terzi.</p>
    </intervention>
    <intervention id="2-201-000" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, quando parlo con amici che vivono in molte delle zone più povere del mondo e chiedo loro qual è il modo migliore di aiutarli ad alleviare e fronteggiare la povertà nel loro paese, spesso rispondono che gli aiuti non sono la risposta giusta. Quello che li aiuterebbe è il nostro appoggio affinché gli imprenditori dei loro paesi possano creare benessere a livello locale e a loro volta siano in grado di commerciare con l’Unione europea. Possiamo offrire un contributo aprendo i nostri mercati.</p>
      <p sl="en">Uno dei gravi problemi insiti in questa dichiarazione è la nostra politica agricola comune. Anche negli Stati Uniti esiste ogni sorta di sovvenzione. Se da un lato predichiamo il libero scambio, dall’altro siamo ipocriti a chiudere i nostri mercati agli ottimi prodotti dei paesi in via di sviluppo. Quanto all’applicazione delle cosiddette norme sanitarie e fitosanitarie, è ovvio che tutti vogliamo alimenti più sicuri, tuttavia molto spesso dette norme vengono impiegate come un ostacolo non tariffario ai danni delle importazioni dai paesi in via di sviluppo.</p>
      <p sl="en">È giunto il momento di accordare fiducia ai consumatori. Finché gli alimenti sono sicuri, lasciamo che siano i consumatori a decidere se preferiscono i prodotti coltivati in Europa o altrove. Smettiamola di sovvenzionare settori improduttivi e impraticabili in Europa.</p>
    </intervention>
    <intervention id="2-202-000" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, la politica agricola comune dell’Unione europea non conosce eguali in quanto a sprechi, corruzione, burocrazia bizantina, egoismo, ipocrisia e immoralità.</p>
      <p sl="en">Alla fine degli anni Cinquanta il portavoce designato dei paesi in via di sviluppo, l’allora ambasciatore argentino presso l’Unione europea, dichiarò che se l’Europa doveva finanziare i suoi agricoltori, era comprensibile; pur non gradendo l’esclusione dei loro prodotti, se ne facevano una ragione. Malgrado ciò, chiese di non infierire ulteriormente facendo delle nostre eccedenze oggetto di dumping sui loro mercati. In quel momento l’Unione europea non ascoltò e ha continuato a non ascoltare.</p>
      <p sl="en">L’ottimistica iniziativa degli ultimi negoziati sul commercio mondiale, nota come “tutto fuorché le armi”, è rapidamente diventata “tutto fuorché le aziende agricole”, dato che l’Unione europea è decisa a mantenere la sua protezione e le sue sovvenzioni nei confronti di questo settore di nicchia.</p>
      <p sl="en">Si traggano le debite conclusioni da quanto accaduto. La politica agricola comune esiste dal 1960 ed è quella che più a lungo ha tenuto impegnata l’Unione europea. Se questi sono i risultati – la catastrofe ecologica, la povertà, le ripercussioni inflazionistiche generate dagli elevati prezzi dei prodotti alimentari – come possiamo pensare di garantire poteri supplementari a quelle stesse istituzioni?</p>
    </intervention>
    <intervention id="2-203-000" speaker_id="4556" name="Nirj Deva" is_mep="True" mode="spoken">
      <p sl="en">Signor Presidente, di solito le opinioni espresse dal collega Kamall mi trovano pienamente concorde, tuttavia oggi mi permetto di dissentire. Dopo un lungo e articolato ragionamento mi trovo a concludere che la sicurezza alimentare rappresenta un aspetto fondamentale della crescita demografica mondiale. L’Unione europea deve essere sicura della propria sicurezza alimentare. Questo significa autosufficienza, non sovrapproduzione – ovvero generare dumping nei paesi in via di sviluppo – né sottoproduzione – ovvero togliere il cibo di bocca alle popolazioni affamate.</p>
      <p sl="en">È dunque opportuno scegliere la via dell’autosufficienza in Europa, in Asia, in Africa e negli Stati Uniti. Se poniamo l’autosufficienza quale obiettivo dei nostri programmi, allora sarà possibile che nel commercio internazionale entri in gioco tutto il resto. Non si può scherzare con il cibo.</p>
    </intervention>
    <intervention id="2-205-000" speaker_id="1929" name="Christa Klaß" is_mep="True" mode="spoken">
      <p sl="de">Signor Presidente, ho espresso voto favorevole alla relazione Häusling. Le proteine rappresentano una componente fondamentale per una sana alimentazione animale e occorre che l’Europa intervenga onde garantirne un adeguato approvvigionamento. Dobbiamo tentare ogni strada, dal sostegno alla ricerca e alla coltivazione fino all’informazione e alla formazione degli agricoltori in merito ai vantaggi insiti nelle prassi consolidate e nell’avvicendamento colturale. Non bisogna perdere di vista la validità del principio dell’economia circolare. La Commissione deve riesaminare il divieto di impiego di proteine animali nei mangimi dei non ruminanti, nel rispetto del divieto del cannibalismo. Nello specifico, occorre prendere in considerazione l’eventuale utilizzo delle proteine animali nelle farine di carni e ossa per suini e pollame. Il materiale va preparato attenendosi ai severi regolamenti vigenti a tutela della salute e dell’ambiente. L’attuale distruzione di preziose fonti proteiche è da addebitarsi soltanto alla nostra incapacità organizzativa ai fini di una corretta gestione di questi prodotti.</p>
    </intervention>
    <intervention id="2-206-000" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, mi rincresce che la valida relazione presentata dall’onorevole Häusling non abbia potuto ottenere il sostegno dell’autore a causa di emendamenti sconsiderati. Anche io ho espresso voto contrario alla sua adozione. Trovo privo di fondamento il ricorso agli emendamenti proposti affinché nell’Unione europea si facciano concessioni agli OGM, che a mio avviso non andrebbero promossi. L’Europa deve difendere l’agricoltura tradizionale e naturale. Le colture geneticamente modificate rappresentano una minaccia per l’agricoltura in Europa e per la sicurezza alimentare, quindi concordo con il relatore. Ho seguito il suo esempio con riferimento a questa questione.</p>
    </intervention>
    <intervention id="2-208-000" speaker_id="96887" name="Francesco De Angelis" is_mep="True" mode="spoken">
      <p sl="it">Signor Presidente, onorevoli colleghi, ringrazio innanzi tutto la relatrice per il suo contributo. Parlare di parità tra uomini e donne nel mondo del lavoro oggi non è e non deve essere soltanto un esercizio di retorica.</p>
      <p sl="it">Al contrario, l'occupazione femminile è per l'Europa una questione strategica, sia sul piano culturale che sul piano economico. Come è testimoniato dai dati a disposizione, se i tassi di occupazione delle donne fossero analoghi a quelli degli uomini il PIL aumenterebbe del 30 per cento. L'attuale crisi non deve quindi farci arretrare ma, al contrario, deve farci avanzare nella direzione di politiche attive sul fronte dell'occupazione femminile. Politiche dell'occupazione mirate, dunque, che permettano di valutare l'impatto della crisi sulle donne e pensare a soluzioni anticicliche.</p>
      <p sl="it">La relazione ha il merito, inoltre, di porre al centro delle politiche positive a favore dell'occupazione femminile il tema della formazione professionale e dell'imprenditoria femminile. Concludo dicendo che esiste un altro fenomeno da affrontare, il grave fenomeno della violenza sulle donne. L'Europa ha bisogno oggi di dotarsi di una direttiva globale sulla prevenzione e la lotta a tutte le forme di violenza nei confronti delle donne.</p>
    </intervention>
    <intervention id="2-209-000" speaker_id="96710" name="Jens Rohde" is_mep="True" mode="spoken">
      <p sl="da">Signor Presidente, la discussione sull'introduzione delle quote rosa nei consigli di amministrazione delle società quotate in borsa mostra chiaramente che in quest’Assemblea continua una guerra di posizione, ed è un vero peccato. Non nascondo di essere fermamente contrario all’introduzione di quote obbligatorie, in parte perché non ritengo sia la scelta giusta per le società, ma anche perché va a discapito di quelle donne qualificate che sarebbero automaticamente messe ai margini dei consigli di amministrazione. È per questo motivo che dico “no” alle quote. Potremmo comunque assumere un atteggiamento più pragmatico e discutere se non sia forse il caso di imporre alle società quotate in borsa l’obbligo di elaborare una politica per la parità e di stabilire obiettivi, lasciandole libere di definire quali obiettivi intendono perseguire. Una simile soluzione sarebbe positiva, da un lato per le donne che riuscirebbero così a sedere nei consigli di amministrazione e, dall’altro, per le società che avrebbero la libertà di decidere autonomamente in merito agli obiettivi da perseguire. Secondo me, dovremmo seguire la strada del pragmatismo, nell’interesse delle società e delle donne.</p>
    </intervention>
    <intervention id="2-210-000" speaker_id="96865" name="Debora Serracchiani" is_mep="True" mode="spoken">
      <p sl="it">Signor Presidente, onorevoli colleghi, ho votato favorevolmente le relazioni sull'uguaglianza tra uomini e donne e sulla povertà femminile in Europa e mi compiaccio che se ne sia discusso proprio oggi che si festeggia il centesimo anniversario della Giornata internazionale delle donne.</p>
      <p sl="it">Nonostante la direttiva 2002/73/CE relativa alla parità di trattamento tra gli uomini e le donne per quanto riguarda l'accesso al lavoro, alla formazione e alla promozione professionali e le condizioni di lavoro, si devono ancora compiere ulteriori sforzi per giungere ad un corretto recepimento. Basti pensare che, malgrado il livello di istruzione femminile sia aumentato molto negli ultimi anni e il numero delle laureate sia oggi superiore a quello dei laureati, le donne restano concentrate in settori tradizionalmente femminili e spesso meno retribuiti ed occupano meno posti di responsabilità in tutte le sfere della società.</p>
      <p sl="it">La mancanza di accesso ai servizi di assistenza per le persone dipendenti, come bambini, disabili, anziani, a regimi di congedo adeguati e formule di lavoro flessibili impediscono alle donne di lavorare.</p>
      <p sl="it">Vorrei chiudere ricordando le donne che nel mondo stanno lottando per i diritti più elementari e vorrei che la nostra assemblea esprimesse solidarietà alle associazioni femministe iraniane che oggi scendono in piazza invitando le donne a manifestare senza l'hijab .</p>
    </intervention>
    <intervention id="2-211-000" speaker_id="23894" name="Anna Záborská" is_mep="True" mode="spoken">
      <p sl="sk">Signor Presidente, vorrei spiegare brevemente per quale motivo non ho votato a favore della risoluzione sulla parità tra donne e uomini nel 2010.</p>
      <p sl="sk">Il testo della risoluzione sostiene la parità di genere in molti settori, ma al contempo sostiene anche l’aborto, ovvero l’interruzione di una nuova vita. Il testo è così in aperto conflitto con le risoluzioni delle Nazioni Unite secondo cui l’aborto non dovrebbe mai essere impiegato come strumento per la pianificazione familiare.</p>
      <p sl="sk">Approvando la presente risoluzione, il Parlamento europeo non solo entra in questioni che sono di competenza degli Stati membri, ma, soprattutto, ignora il diritto alla vita sancito dalla Carta dei diritti fondamentali.</p>
      <p sl="sk">Mi rammarica che la maggioranza dei deputati al Parlamento abbia comunque sostenuto la risoluzione, un segnale allarmante. Invito, quindi, le organizzazioni e le associazioni nazionali a esprimere la loro contrarietà ai deputati che le rappresentano in seno al Parlamento europeo.</p>
    </intervention>
    <intervention id="2-212-000" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, a mio giudizio è molto importante che il Parlamento europeo parli della parità tra donne e uomini e non solo oggi, in questa giornata speciale, ma sempre. È importante ricordare che siamo stati creati come uomo e donna e proprio questo è sinonimo di benessere, ma non significa che, a seconda del genere, si sia in qualche modo peggiori o più deboli: siamo stati creati su un piano di parità. Per questo motivo è importante assicurare che finalmente, nel primo decennio del XXI secolo, in Europa regni la parità e che uomini e donne siano trattati allo stesso modo anche sul mercato del lavoro. Naturalmente, le donne continuano a trovarsi in una condizione svantaggiata, non da ultimo in termini di reddito. Una simile situazione è inaccettabile per una società civilizzata e per questo dobbiamo assicurare che la parità diventi davvero una realtà.</p>
      <p sl="fi">Le quote saranno necessarie quindi finché non cambieremo mentalità e considereremo tutti allo stesso modo. In tal senso, il mercato del lavoro costituirà un fattore decisivo.</p>
    </intervention>
    <intervention id="2-213-000" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signor Presidente, quest’oggi approviamo un’ennesima iniziativa, ma, come diceva il Commissario, è ora di passare dalle parole ai fatti.</p>
      <p sl="es">Nonostante tutte le misure approvate, la disparità di genere persiste. Le donne hanno una valida formazione e, secondo gli ultimi dati forniti dalle università, ottengono risultati sempre migliori. Nonostante questo, continuano a essere discriminate; in particolare disabili, anziane e immigrate sono vittime di una doppia discriminazione.</p>
      <p sl="es">Oggi abbiamo approvato quest'iniziativa e sentito diversi interventi, ma ancora non siamo in grado di dare il buon esempio. Basti pensare al Presidente della Commissione o ai membri del Consiglio, alle Presidenze di turno, al Presidente del Consiglio, al Presidente del Parlamento e al Presidente della Corte dei Conti, ma anche ai membri del direttivo della Banca centrale europea (dove per la prima volta non siederà nessuna donna), ai Presidenti dei gruppi parlamentari in quest’Assemblea o all'assenza di donne nelle delegazioni di alcuni paesi.</p>
      <p sl="es">La politica europea continua a parlare al maschile. Abbiamo ancora molto da fare e per questo ho votato a favore della presente iniziativa. Credo nelle quote quale strumento per proseguire lungo questo difficile cammino e credo soprattutto nel motto che ho citato in apertura: passare dalle parole ai fatti.</p>
    </intervention>
    <intervention id="2-214-000" speaker_id="28617" name="Inese Vaidere" is_mep="True" mode="spoken">
      <p sl="lv">Signor Presidente, sebbene la condizione femminile sia migliorata, vorrei attirare la vostra attenzione quantomeno su tre aspetti. Innanzi tutto, la forbice salariale continua a essere significativa e, durante la crisi, non ha fatto che allargarsi dal momento che abbiamo scelto di salvare le banche anziché sostenere scuole e asili, dove lavorano principalmente le donne. In secondo luogo, le donne, le gestanti e le puerpere non godono di sostegno adeguato, soprattutto nei nuovi Stati membri, e sono vittime di discriminazione sul mercato del lavoro. In politica, infine, il rapporto ideale tra uomini e donne sarebbe del 50 a 50, ma la partecipazione femminile è ben al di sotto di questa percentuale, e lo stesso fenomeno si riscontra nelle posizioni dirigenziali. A mio giudizio, la relazione non assicurerà quel nuovo slancio che sarebbe invece necessario per risolvere simili problemi.</p>
    </intervention>
    <intervention id="2-215-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, ho votato a favore della presente relazione e anche delle quote. Vorrei ringraziare il Commissario Reding per aver proposto, o per meglio dire per aver lanciato l’ultimatum, di prendere provvedimenti qualora il numero di donne ai vertici delle società quotate in borsa non aumenti nell’arco di un anno. Così facendo, il Commissario non fa altro che dar seguito ai trattati e alle direttive dell’Unione che riconoscono la parità tra donne e uomini.</p>
      <p sl="fi">Sono ben consapevole che le quote suscitano sentimenti contrastanti e non sono espressione di una vera e propria democrazia, ma non lo è neanche la situazione attuale. In Finlandia, le quote sono state introdotte nelle autorità locali 10-15 anni fa. Inizialmente, erano oggetto di critiche, si pensava che le donne avrebbero finito per doversi svendere e che non fossero abbastanza per ricoprire le cariche che si erano così aperte. Alla fine, però, sono stati assegnati tutti i posti e l'esperienza ha mostrato che, quantomeno in Finlandia, le quote nelle autorità locali hanno funzionato molto bene.</p>
    </intervention>
    <intervention id="2-216-000" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, la ringrazio per essere intervenuto e per aver voluto presiedere questa sessione. Colgo inoltre l’occasione per ringraziare anche i suoi collaboratori e gli interpreti. La recente sentenza che ha stabilito che le compagnie assicurative non possono discriminare sulla base del genere per tener conto delle diverse capacità alla guida e delle diverse aspettative di vita è sbagliata per tanti motivi che non so da che parte cominciare. Prendiamo, in primo luogo, le spese: i costi aumenteranno di un miliardo di sterline, i premi cresceranno di conseguenza e sempre meno cittadini sottoscriveranno quindi un’assicurazione.</p>
      <p sl="en">In secondo luogo, la giurisprudenza è troppo scarsa e la Corte europea di giustizia si pronuncia sulla base di un precedente della Corte europea dei diritti dell’uomo. In terzo luogo, la malafede: al momento di approvare le direttive sulla parità e la non discriminazione, infatti, era chiaro che sarebbero state ammesse eventuali distinzioni debitamente giustificate dal punto di vista attuariale.</p>
      <p sl="en">In quarto luogo, vi è l’attivismo giudiziario e il modo in cui i giudici non hanno considerato la lettera della legge, preferendo invece interpretarla a loro discrezione. In quinto luogo, l’attacco alla libertà contrattuale: se una compagnia assicurativa mi offre una polizza e accetto le condizioni che mi propone, non spetta certo allo Stato mettersi in mezzo e stabilire che la transazione è illegale.</p>
      <p sl="en">Infine, un'argomentazione inconfutabile: cosa c’entra l’Unione europea? Un paese ha diritto di elaborare le proprie norme in materia di parità di genere, secondo i suoi meccanismi e procedure democratici. Signor Presidente, una corte con una missione rappresenta una minaccia; una corte suprema con una missione è una tirannia.</p>
    </intervention>
    <intervention id="2-218-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signor Presidente, onorevoli colleghi, la condizione di povertà femminile è una condizione acclarata che ha motivazioni antiche e che certamente non è frutto di una crisi economica.</p>
      <p sl="it">Ho dato quindi il mio voto favorevole alla relazione dell'on. Plumb, convinto della necessità di mantenere, sia a livello europeo sia nazionale un forte impegno a favore dei progressi ulteriori verso la parità di genere. Credo che le misure contenute in questa relazione forniranno un utile supporto – forse non esaustivo, però è un passo avanti – alle strategie di attuazione al patto europeo per la parità di genere adottato dal Consiglio europeo e al quadro d'azione sulla parità di genere.</p>
      <p sl="it">La promozione da parte degli Stati membri di programmi specifici atti a promuovere l'inclusione attiva o il reinserimento delle donne nel mercato del lavoro rappresenta la scelta più adatta in tal senso. Tuttavia, è fondamentale che questi programmi vengano coordinati non solo a livello locale, nazionale ed europeo, ma trovino forme di coordinamento anche con partner esterni all'Unione europea.</p>
    </intervention>
    <intervention id="2-219-000" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signor Presidente, le donne da sempre svolgono quei compiti invisibili agli occhi, come portare avanti una casa e offrire sostegno morale. Gesti che non si possono comprare e che nessuno può fare al posto loro, ma anche gesti che nessuno sa apprezzare.</p>
      <p sl="es">Le donne si stanno ora inserendo sul mercato del lavoro, ma continuano a essere a rischio di povertà, rischio che è andato aggravandosi nel contesto della crisi economica. Ho votato a favore della presente iniziativa perché ritengo sia nostro dovere eradicare la povertà tra le donne, per esempio rafforzando gli strumenti legislativi e le misure adottati in materia in modo tale da ridurre la forbice salariale tra uomini e donne.</p>
      <p sl="es">Dobbiamo condurre politiche attive per il mercato del lavoro a favore delle donne e modificare i nostri sistemi di previdenza sociale, prestando particolare attenzione alle donne più anziane e disabili.</p>
      <p sl="es">Promuovendo l’inserimento delle donne nel mercato del lavoro potremo aumentare i profitti e riducendo la forbice salariale aumenterà il prodotto interno lordo del 13 per cento, come una serie di studi ha dimostrato.</p>
      <p sl="es">La lotta alla povertà femminile, quindi, è una questione di giustizia, ma è, anche e sopratutto, un’occasione per promuovere la competitività dell’Europa.</p>
    </intervention>
    <intervention id="2-221-250" speaker_id="96976" name="Luís Paulo Alves" is_mep="True" mode="written">
      <p sl="pt">Ai sensi del codice penale e del codice tributario tedeschi, il reato di evasione fiscale è punibile solo qualora il contribuente fosse consapevole dell'evasione fiscale e intendesse evadere il fisco. In questo caso non vi era manifestamente alcuna intenzione di evadere il fisco poiché, come risulta dalla lettera del pubblico ministero, l'importo in questione è stato versato in modo trasparente sul conto corrente del deputato dopo che questi aveva emesso fattura alla società Agency Speakers. Inoltre, è risaputo che l'omissione fortuita della dichiarazione di importi relativamente esigui come quello in questione viene normalmente trattata con una procedura amministrativa.</p>
      <p sl="pt">Una simile gestione dell’omissione, per cui l'onorevole Brok non era nemmeno stato direttamente informato delle imputazioni a suo carico, è assolutamente eccezionale. Il fatto che il pubblico ministero non abbia quantificato il preciso importo di tasse dovute – anche tramite il mancato pagamento di interessi – rende la tesi dell'esistenza di un fumus persecutionis ancor più solida. In tali circostanze sarebbe fuori luogo revocarne l'immunità.</p>
    </intervention>
    <intervention id="2-221-500" speaker_id="96899" name="José Manuel Fernandes" is_mep="True" mode="written">
      <p sl="pt">Convengo con la relazione: in tali circostanze sarebbe fuori luogo revocare l'immunità del deputato. Sono state mosse accuse penali nei confronti di un politico ben noto relativamente a un importo e in circostanze che, nel caso di un normale cittadino, avrebbero dato luogo semplicemente a una procedura amministrativa Il caso configura un fumus persecutionis , in quanto è evidente che il procedimento è stato avviato unicamente al fine di ledere la reputazione del deputato interessato.</p>
    </intervention>
    <intervention id="2-221-875" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato contro la revoca dell’immunità all’onorevole Brok perché sono state mosse accuse penali nei confronti di un politico ben noto relativamente a un importo e in circostanze che, nel caso di un normale cittadino, avrebbero dato luogo semplicemente a una procedura amministrativa Il pubblico ministero, inoltre, non ha cercato soltanto di impedire, con motivazioni pretestuose e altamente offensive, senza alcuna ragione valida, che l'onorevole Brok fosse informato dell'imputazione a suo carico, ma ha anche fatto in modo che al caso fosse data grande pubblicità nei media, arrecando così un danno estremamente grave al deputato in questione. Il caso configura un fumus persecutionis , in quanto è evidente che il procedimento è stato avviato unicamente al fine di ledere la reputazione del deputato interessato. Di conseguenza, in tali circostanze sarebbe assolutamente fuori luogo revocarne l'immunità.</p>
    </intervention>
    <intervention id="2-222-000" speaker_id="1403" name="David Martin" is_mep="True" mode="written">
      <p sl="en">Mi sono astenuto dalla votazione sulla relazione. Se, da un lato, provo una sincera ammirazione per il lavoro svolto dall’onorevole Brok, dall’altro, il ricorso all’immunità parlamentare per evitare che si celebri un processo legale su un caso di evasione fiscale mi lascia scettico.</p>
    </intervention>
    <intervention id="2-223-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Pagare le tasse è un dovere cui nessun cittadino dovrebbe potersi sottrarre, come è stato tra l’altro ricordato all’onorevole Brok. L’immunità non vuole mettere al riparo da accuse penali, ma solo tutelare la libertà di espressione. Per questo motivo, sono lieto che abbia voluto riparare al suo errore.</p>
      <p sl="fr">La relazione rimane, comunque, dubbia per diversi aspetti. Onorevole Speroni, 5 000 euro non sono un importo trascurabile e nessuno ha costretto l’onorevole Brok a cacciarsi in questa situazione. Le accuse di persecuzione per “l'omissione fortuita della dichiarazione di importi relativamente esigui”, quindi, sono a mio giudizio assolutamente inopportune. Per i motivi illustrati, voterò contro.</p>
    </intervention>
    <intervention id="2-223-250" speaker_id="96978" name="Nuno Melo" is_mep="True" mode="written">
      <p sl="pt">Il Parlamento ha la responsabilità di difendere l’indipendenza del mandato dei suoi membri, indipendenza che non può essere messa a repentaglio. Quanto alle accuse, il deputato in oggetto è vittima di un fumus persecutionis . In altre parole, è evidente che il procedimento è stato avviato unicamente al fine di ledere la reputazione del deputato interessato. Di conseguenza, sono contrario alla revoca dell'immunità.</p>
    </intervention>
    <intervention id="2-223-500" speaker_id="96999" name="Alexander Mirsky" is_mep="True" mode="written">
      <p sl="en">Personalmente non nutro una grande stima nei confronti dell’onorevole Brok, dal momento che non condivido il suo comportamento a mio giudizio inadeguato e la sua retorica anti-Ucraina. Penso comunque che l'immunità vada revocata solo se le ragioni sono veramente convincenti. Come noto, la richiesta di revoca dell'immunità è stata presentata in una lettera del pubblico ministero di Bielefeld, in cui si afferma che l'onorevole Brok ha omesso di includere nella sua dichiarazione dei redditi relativa al 2005 l'onorario di 5 000 euro ricevuto per una conferenza da lui tenuta a Monaco il 28 ottobre 2005, in occasione dell’"Euroforum" del gruppo HypoVereinsbank, onorario soggetto a tassazione per un importo di 2 900 euro. L’onorevole Brok non ha pagato l’imposta in questione ed è stato scoperto. Al giorno d’oggi, l’immunità è usata come una sorta di “bastone” per regolare conti rimasti in sospeso o come moneta di scambio per manipolare i membri del Parlamento.</p>
    </intervention>
    <intervention id="2-223-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Il pubblico ministero tedesco ha chiesto la revoca dell’immunità parlamentare di un deputato, l’onorevole Brok. Il procedimento è stato intentato perché l'onorevole Brok ha omesso di includere nella sua dichiarazione dei redditi l'onorario ricevuto per una conferenza da lui tenuta a Monaco, soggetto a tassazione per un importo di 2 900 euro, importo che è stato ora saldato. Dal punto di vista giuridico, però, il procedimento sarebbe stato gestito in maniera diversa se avesse riguardato un semplice cittadino e le circostanze farebbero pensare a una persecuzione politica. Considerando le circostanze specifiche e il fatto che il caso configura un fumus persecutionis , ho votato a favore della decisione di non revocare l'immunità parlamentare all'onorevole Brok.</p>
    </intervention>
    <intervention id="2-224-000" speaker_id="28409" name="Raül Romeva i Rueda" is_mep="True" mode="written">
      <p sl="en">Con la presente relazione, il Parlamento europeo ha deciso di non revocare l’immunità parlamentare dell’onorevole Brok.</p>
    </intervention>
    <intervention id="2-225-500" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore della relazione in questione. Il buon funzionamento del mercato unico passa anche attraverso la sicurezza dei prodotti e la fiducia dei consumatori. Se la preoccupazione fondamentale è di rendere il mercato più sicuro, questo non deve comunque costituire un ostacolo al suo allargamento. L’approvazione di un approccio comune alle specifiche applicabili ai prodotti ha consentito di rendere più sicuri i prodotti che circolano sul mercato interno. Ciononostante esiste ancora un margine di miglioramento, dal momento che vi sono ancora troppi incidenti con conseguenze anche tragiche e che spesso vedono coinvolti i bambini.</p>
      <p sl="pt">La direttiva europea 2001/95/CE relativa alla sicurezza generale dei prodotti (DSGP), che disciplina i requisiti generali di sicurezza applicabili ai prodotti, è stata approvata quasi 10 anni fa. La sua revisione rappresenta, quindi, una priorità affinché non vi siano più due livelli sovrapposti di norme divergenti in materia di sorveglianza del mercato applicate ai beni armonizzati a seconda che siano o meno prodotti di consumo. Il quadro normativo d'interesse è dato dunque dall'insieme dei tre elementi: nuovo quadro normativo, DSGP e direttive di armonizzazione settoriali. Questa complessità deve essere riveduta e risolta.</p>
    </intervention>
    <intervention id="2-226-000" speaker_id="28114" name="Liam Aylward" is_mep="True" mode="written">
      <p sl="ga">I cittadini europei devono poter essere certi che tutti i prodotti venduti sul mercato dell’UE siano sicuri. I prodotti devono essere sempre soggetti a norme severe in materia di salute e sicurezza.</p>
      <p sl="ga">La presente relazione è importante e giunge proprio al momento giusto. Concordo con il suo contenuto, in particolare per quanto riguarda la condivisione delle informazioni relative alla sicurezza dei prodotti per ridurre la duplicazione dei servizi e risparmiare così tempo e denaro.</p>
      <p sl="ga">I consumatori europei devono essere certi che i prodotti importati nell’Unione europea osservino le stesse norme dei prodotti interni e che la crescita del commercio non ne vada a inficiare la sicurezza. Sono, inoltre, d'accordo nell'esortare la Commissione a intensificare la cooperazione internazionale in seno al gruppo internazionale per la sicurezza dei prodotti di consumo per assicurare che non possano essere introdotte nel mercato unico sostanze pericolose. È importante che le norme che disciplinano il mercato unico tengano conto del commercio elettronico e del suo impatto sulla sicurezza e sulla sorveglianza del mercato.</p>
      <p sl="ga">La relazione ricorda, infatti, che aumentano i prodotti acquistati online dai consumatori che provengono da paesi terzi e non sono conformi agli standard europei, mettendo così a rischio la sicurezza e la salute dei consumatori.</p>
    </intervention>
    <intervention id="2-226-125" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore di questa importante relazione. La direttiva europea 2001/95/CE relativa alla sicurezza generale dei prodotti (DSGP), che disciplina i requisiti generali di sicurezza applicabili ai prodotti, è stata approvata quasi dieci anni fa e necessita oggi di una revisione, visto che nel frattempo molto è cambiato a livello globale e nell’Unione europea. Sono ancora molti i problemi che devono essere affrontati in questo settore perché i consumatori europei possano sentirsi veramente sicuri. I prodotti destinati ai bambini, per esempio, devono essere disciplinati con particolare attenzione. Ogni anno si verificano incidenti legati, ad esempio, all'utilizzo da parte dei bambini di prodotti progettati in modo non sicuro, incidenti che possono anche rivelarsi fatali. Il rafforzamento della sorveglianza del mercato deve diventare un elemento fondamentale della revisione della direttiva relativa alla sicurezza generale dei prodotti; l’obiettivo è di assicurare la tracciabilità dei prodotti e dei produttori e definire e applicare principi di normalizzazione che contribuiscano a una migliore protezione dei consumatori, offrendo al contempo informazioni più chiare e precise riguardo ai prodotti che acquistano.</p>
    </intervention>
    <intervention id="2-226-250" speaker_id="5956" name="Regina Bastos" is_mep="True" mode="written">
      <p sl="pt">La revisione della direttiva 2001/95/CE mira ad assicurare un elevato livello di protezione per i consumatori in termini di salute e sicurezza, prestando particolare attenzione ai consumatori più vulnerabili, vale a dire i bambini e gli anziani. La revisione intende assicurare la trasparenza e una sorveglianza più attiva del mercato, nonché introdurre strumenti di intervento più rapidi per ritirare dal mercato i prodotti considerati pericolosi. Il buon funzionamento del mercato unico passa anche attraverso la sicurezza dei prodotti e consumatori in grado di fare scelte informate. Per le ragioni illustrate, ho votato a favore della relazione.</p>
    </intervention>
    <intervention id="2-226-500" speaker_id="4746" name="Sergio Berlato" is_mep="True" mode="written">
      <p sl="it">Il buon funzionamento del mercato unico europeo, a mio avviso, passa anche attraverso la sicurezza dei prodotti e la fiducia dei consumatori.</p>
      <p sl="it">Lo slancio verso la libera circolazione dei beni e verso un ulteriore ampliamento della varietà dei prodotti, infatti, non deve distogliere l'attenzione dalla tutela dei consumatori. In un contesto di globalizzazione dei mercati, in cui sempre più prodotti provengono dall'estero – soprattutto dalla Cina – diviene prioritaria la cooperazione internazionale sulle questioni inerenti alla sicurezza dei prodotti.</p>
      <p sl="it">La direttiva 2001/95/CE disciplina i requisiti generali di sicurezza applicabili alle merci. Tuttavia, il recepimento di questa direttiva da parte degli Stati membri non è avvenuto in maniera omogenea ed ha fatto sorgere una serie di problematiche riguardanti sia l'ambito di applicazione sia la reale pericolosità dei prodotti. Ritengo quindi fondamentale la sua revisione affinché si possano individuare e bloccare i prodotti che non sono sicuri garantendo, in tal modo, una tutela completa degli interessi dei cittadini europei.</p>
      <p sl="it">Infine, condivido appieno la proposta della relatrice di adottare misure concrete nel campo della tracciabilità dei prodotti. Ritengo, infatti, che esse consentiranno alle autorità, alle imprese e ai consumatori di individuare quei prodotti che, dopo l'ingresso nel mercato europeo, non si rivelano sicuri.</p>
    </intervention>
    <intervention id="2-226-750" speaker_id="97198" name="Mara Bizzotto" is_mep="True" mode="written">
      <p sl="it">Il mercato unico europeo ha bisogno oggi più che mai di strumenti normativi che rendano uniformi i controlli sulla sicurezza dei beni commercializzati nei nostri paesi.</p>
      <p sl="it">Un bisogno urgente perché dobbiamo tutelare i nostri consumatori dall’ondata di prodotti, specialmente quelli provenienti da paesi come la Cina, che spessissimo sono progettati e confezionati senza tenere in minimo conto la sicurezza dell'utilizzatore finale. Dobbiamo vigilare sulla merce che entra nei nostri mercati, sulla loro qualità e la loro compatibilità con i nostri standard di attenzione per la sicurezza del consumatore e dobbiamo, al di là di tutto, armonizzare con un solo strumento normativo le prassi nazionali che talvolta sono molto differenti l’una dall’altra in materia di sorveglianza del mercato.</p>
      <p sl="it">Tradurre in pratica i propositi della relazione significherà quindi avere al più presto un testo che risolva i problemi attuali della normativa europea, in cui più direttive si sovrappongono, talvolta senza coprire tutti i campi di applicazione e le casistiche possibili in materia di sicurezza della merce commercializzata. Buoni risultati è legittimo aspettarsi anche dallo scambio di buone pratiche tra paesi membri caldeggiato dalla relazione nel quadro finale delle proposte presenti nel testo della collega Schaldemose. Voto pertanto a favore della relazione Schaldemose.</p>
    </intervention>
    <intervention id="2-227-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Negli ultimi dieci anni, i prodotti disponibili sul mercato interno hanno continuato ad aumentare e a diffondersi in modo sempre più capillare. Proprio dieci anni fa entrava in vigore la direttiva sulla sicurezza generale dei prodotti per disciplinare i requisiti generali di sicurezza applicabili ai prodotti affinché questi ultimi non rappresentassero un pericolo per le persone. La mozione volta a rivedere la direttiva giunge quindi al momento più opportuno. La direttiva sulla sicurezza generale dei prodotti si sovrappone solo in parte al nuovo quadro normativo introdotto a metà del 2008. Coordinando le due disposizioni, sarà più facile conseguire il nostro obiettivo di realizzare un mercato interno coerente per i prodotti armonizzati e non armonizzati, garantendo una tutela completa degli interessi del consumatore Al contempo, le disposizioni devono assicurare la massima trasparenza per essere accessibili ai produttori. È quindi importante agire affinché non vi siano più due livelli sovrapposti di norme divergenti in materia di sorveglianza del mercato applicati ai beni armonizzati a seconda che siano o meno prodotti di consumo.</p>
      <p sl="ro">La sorveglianza del mercato è strettamente correlata alla sicurezza dei prodotti; è infatti elemento indispensabile per accertare la conformità di un prodotto ai requisiti stabiliti nelle normative d'armonizzazione europee e la sua non pericolosità.</p>
    </intervention>
    <intervention id="2-227-500" speaker_id="29074" name="Vito Bonsignore" is_mep="True" mode="written">
      <p sl="it">Signor Presidente, onorevoli colleghi, ho votato a favore di questa relazione, che si propone di rivedere la direttiva sulla sicurezza generale dei prodotti. Sono, infatti, fortemente convinto che il mercato unico possa funzionare bene solo se potenzia fiducia ai consumatori e propone loro prodotti sicuri. La direttiva europea 2001/95/CE, che disciplina appunto i requisiti generali di sicurezza sui prodotti, è stata approvata 10 anni fa: è tempo di aggiornarla alla luce anche dell'arrivo sul mercato di nuovi prodotti. La sicurezza e la protezione dei consumatori è da sempre la priorità della nostra azione politica, è per questo fondamentale rivedere tale direttiva aggiornando le norme sui requisiti di sicurezza dei prodotti e allineando la legislazione del nuovo quadro normativo.</p>
      <p sl="it">Condivido la necessità di attuare taluni provvedimenti: mi riferisco, ad esempio, alla necessità di rafforzare la sorveglianza del mercato, di adottare misure concrete per la tracciabilità dei prodotti, anche attraverso moderni strumenti tecnologici, di creare una banca dati informativa sulla sicurezza dei prodotti di consumo, di prestare maggiore attenzione per i prodotti destinati ai bambini. Insomma, accorgimenti che, se presto attuati, renderanno i consumatori più sicuri ad acquistare sul mercato europeo.</p>
    </intervention>
    <intervention id="2-227-750" speaker_id="96867" name="Maria Da Graça Carvalho" is_mep="True" mode="written">
      <p sl="pt">L’iniziativa in questione gode del mio sostegno, in quanto intende migliorare e rafforzare le misure europee volte ad assicurare che i prodotti disponibili sul mercato siano sicuri, pensando principalmente al benessere e alla protezione dei consumatori. A mio giudizio, le misure proposte a livello locale, ovvero a livello di produttori e imprese, e in particolare quelle relative alla tracciabilità, alla sicurezza dei prodotti e alla trasparenza del commercio elettronico sono pertinenti e fondamentali per colmare le lacune riscontrate nell’approccio europeo a tale problematica e, in definitiva, per assicurare un buon funzionamento del mercato interno. In conclusione, vorrei sottolineare l’importanza della cooperazione tra gli Stati membri per armonizzare i diversi livelli di sicurezza e rafforzare la sorveglianza del mercato.</p>
    </intervention>
    <intervention id="2-228-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della presente relazione perché la ritengo fondamentale per assicurare che tutti i prodotti immessi sul mercato unico siano sicuri e, quindi, per garantire un livello di protezione elevato per i consumatori. Gli Stati membri, in collaborazione con la Commissione europea, devono introdurre in modo coordinato sanzioni, anche severe, nei confronti degli operatori economici che immettono deliberatamente nel mercato unico prodotti pericolosi o non conformi.</p>
    </intervention>
    <intervention id="2-229-000" speaker_id="96977" name="Diogo Feio" is_mep="True" mode="written">
      <p sl="pt">Per assicurarsi la fiducia dei consumatori, è fondamentale introdurre norme severe sulla qualità dei prodotti immessi sul mercato. La normativa dell’Unione europea intendeva perseguire proprio questo obiettivo, e in parte l’ha raggiunto. Tali norme devono però rispettare due condizioni che non sono altro che le due facce di una stessa medaglia: da un lato, non possono essere più severe nei confronti dei produttori europei di quanto non lo siano nei confronti dei loro concorrenti internazionali che immettono i loro prodotti sullo stesso mercato ma senza ottemperare alle stesse norme; dall’altro, non possono essere tanto vincolanti da ostacolare la competitività delle nostre imprese. Tenendo a mente queste due condizioni, la Commissione deve rivedere la direttiva relativa alla sicurezza generale dei prodotti e alla sorveglianza del mercato prestando particolare attenzione ai consumatori più vulnerabili, specialmente ai bambini. Come sappiamo, la maggior parte degli incidenti, peraltro numerosi, dovuti all’immissione sul mercato di prodotti non sicuri vede coinvolti proprio i bambini. Sono necessarie, pertanto, misure concrete che assicurino non solo che il prodotto finale sia sicuro, ma anche che questo sia adatto al consumatore cui è destinato.</p>
    </intervention>
    <intervention id="2-229-500" speaker_id="96899" name="José Manuel Fernandes" is_mep="True" mode="written">
      <p sl="pt">La relazione constata la necessità di rivedere la direttiva sulla sicurezza generale dei prodotti e sulla sorveglianza del mercato approvata una decina di anni fa. Nel corso dell’ultimo decennio, sono stati compiuti progressi significativi in questo ambito all'interno dell'Unione europea e tutti convengono quindi sulla possibilità e il desiderio di migliorare il quadro legislativo affinché possa assicurare che i prodotti sono sicuri e vada, al contempo, a beneficio sia dei consumatori sia delle imprese. Innanzi tutto è necessario armonizzare la direttiva con il nuovo quadro normativo (NQN); questo dovrà poi allinearsi alla direttiva sulla sicurezza generale dei prodotti (DSGP) in modo da eliminare le sovrapposizioni presenti in alcuni ambiti e coprire quegli ambiti che invece entrambi i testi al momento trascurano.</p>
      <p sl="pt">Convengo con la relatrice che le norme relative alla sicurezza dei prodotti devono essere aggiornate e armonizzate con il NQN per ottimizzare la tutela dei consumatori grazie a prodotti di elevata qualità e assicurare la massima trasparenza per i produttori.</p>
    </intervention>
    <intervention id="2-230-000" speaker_id="96706" name="João Ferreira" is_mep="True" mode="written">
      <p sl="pt">La relazione definisce una serie di orientamenti per la futura revisione della direttiva relativa alla sicurezza generale dei prodotti e alla sorveglianza del mercato. In particolare, la relazione si concentra sull’obiettivo di assicurare un più elevato livello di sicurezza dei prodotti. Per conseguire tale obiettivo, è necessario intensificare la sorveglianza e mettere a disposizione delle autorità interessate risorse sufficienti per garantire, tra l’altro, la tracciabilità dei prodotti lungo tutta la catena di approvvigionamento. La relazione, inoltre, affronta anche l’importante questione del paese di origine del prodotto e del produttore responsabile, tutelando il diritto del consumatore all’informazione e proteggendo al contempo anche le industrie operanti negli Stati membri. Il mio gruppo ha spesso criticato le conseguenze dello sviluppo e del rafforzamento del mercato unico in ragione dell’accento posto sugli aspetti economici a discapito di quelli sociali. La relazione, tuttavia, avanza proposte concrete e si concentra sugli interessi dei consumatori, meritandosi così il nostro sostegno.</p>
    </intervention>
    <intervention id="2-231-000" speaker_id="4466" name="Ilda Figueiredo" is_mep="True" mode="written">
      <p sl="pt">Il mio gruppo si è spesso espresso contro lo sviluppo del mercato interno europeo: esattamente il principio su cui si fondano le premesse della presente relazione. La relazione, però, avanza proposte concrete e affronta una questione fondamentale, migliorando le condizioni del mercato per i consumatori e della loro sicurezza.</p>
      <p sl="pt">L’obiettivo della relazione è di definire una serie di orientamenti per la futura revisione della direttiva sulla sicurezza generale dei prodotti e la sorveglianza del mercato.</p>
      <p sl="pt">La relatrice pone l’accento sulla necessità di intensificare la sorveglianza per assicurare un più elevato livello di sicurezza dei prodotti. La relazione sottolinea che è necessario stanziare risorse sufficienti per le autorità preposte alla sorveglianza al fine di garantire la tracciabilità lungo tutta la catena di approvvigionamento. La tracciabilità è fondamentale per determinare il paese di origine del prodotto e il produttore responsabile, proteggendo in tal modo, in caso di prodotti importati, anche le imprese dell’Unione europea.</p>
      <p sl="pt">Per questi motivi, ho votato a favore della relazione.</p>
    </intervention>
    <intervention id="2-231-250" speaker_id="96993" name="Lorenzo Fontana" is_mep="True" mode="written">
      <p sl="it">Signor Presidente, onorevoli colleghi considerando il buon lavoro fatto dall'onorevole collega danese C. Schaldemose, esprimo voto favorevole alla relazione concernenente la direttiva sulla sicurezza generale dei prodotti e la sorveglianza del mercato. Questa relazione trova il mio sostegno perché contiene l'adozione di misure, nel campo della tracciabilità, utili per fermare la circolazione di possibili prodotti che fossero dannosi per i consumatori, ponendo poi l'accento su un rigoroso controllo dei prodotti provenienti da Paesi terzi e dalla Cina in particolare.</p>
    </intervention>
    <intervention id="2-231-500" speaker_id="2125" name="Pat the Cope Gallagher" is_mep="True" mode="written">
      <p sl="ga">Tutte le materie prime e i prodotti venduti sul mercato dell’Unione europea devono rispettare norme stringenti in materia di sicurezza per proteggere i consumatori europei.</p>
    </intervention>
    <intervention id="2-232-000" speaker_id="28275" name="Małgorzata Handzlik" is_mep="True" mode="written">
      <p sl="pl">La sicurezza dei prodotti è una delle principali preoccupazioni dei consumatori, che non vogliono che i loro acquisti rappresentino una minaccia per la salute. Inutile dire che la sicurezza di un prodotto dipende principalmente dall’operato dei produttori e degli importatori che lo immettono sul mercato. Anche la sorveglianza del mercato, però, svolge un ruolo fondamentale nell’assicurare che accedano al mercato solo quei prodotti che rispettano le norme vigenti. Approvando la relazione, il Parlamento europeo manda un messaggio deciso richiedendo direttive sulla sicurezza dei prodotti devono essere coerenti con gli altri atti legislativi per assicurare un migliore funzionamento del sistema di sorveglianza del mercato. Il testo prevede inoltre normative chiare e trasparenti per gli imprenditori e dare garantirà ai consumatori che il prodotto acquistato rispetti le norme vigenti.</p>
      <p sl="pl">Il numero di notifiche effettuate attraverso il sistema RAPEX, tuttavia, è allarmante e la stragrande maggioranza delle notifiche riguardano prodotti provenienti dalla Cina. Nel mio parere per la commissione per il commercio internazionale in merito alla presente relazione, ho chiesto anche di rafforzare la cooperazione con i principali partner commerciali in relazione alla sicurezza dei prodotti e di impegnarsi per migliorare il funzionamento del sistema RAPEX-CINA. Mi auguro che il rafforzamento della cooperazione con la Cina consenta di migliorare la qualità dei prodotti importati da questo paese nei mercati dell’Unione europea.</p>
    </intervention>
    <intervention id="2-232-250" speaker_id="96693" name="Juozas Imbrasas" is_mep="True" mode="written">
      <p sl="lt">La direttiva 2001/95/CE relativa alla sicurezza generale dei prodotti (DSGP), che istituisce a livello euroepo i requisiti generali di sicurezza per i prodotti di consumo, deve essere rivista, nonché resa conforme e integrata al nuovo quadro normativo (NQN), in particolare al regolamento sulla vigilanza del mercato. Il quadro normativo relativo alla sicurezza dei prodotti e alla sorveglianza del mercato (DSGP, NQN e direttive di armonizzazione settoriali) è composto da tre livelli di atti giuridici che creano incertezze e confusione per il mercato interno. Il livello di sorveglianza del mercato varia notevolmente tra gli Stati membri, alcuni dei quali omettono di assegnare le risorse necessarie a una vigilanza efficace del mercato e interpretano liberamente il concetto di "prodotti che presentano rischi gravi", creando ostacoli alla libera circolazione delle merci nel mercato interno, distorcendo la concorrenza e pregiudicando la sicurezza dei consumatori nell'ambito del mercato interno. L'attuale quadro normativo in materia di sorveglianza del mercato non è abbastanza coerente e deve quindi essere rivisto e oggetto di un ulteriore coordinamento. Non ho comunque votato a favore della presente relazione perché ritengo che, concentrandoci esclusivamente sulla sicurezza del consumatore, finiamo per ostacolare la libera circolazione e limitare la varietà dei prodotti sul mercato. Le misure che approviamo devono essere adeguate al loro scopo, ma devono tener conto non solo della sicurezza dei consumatori ma anche della libera circolazione e della varietà dei prodotti. Per diversi Stati membri, infine, la sorveglianza del mercato è un'attività complicata, non sono in grado di assegnate le risorse necessarie a una vigilanza efficace.</p>
    </intervention>
    <intervention id="2-232-500" speaker_id="96704" name="Edvard Kožušník" is_mep="True" mode="written">
      <p sl="cs">La versione definitiva della relazione sulla revisione della direttiva in materia di sicurezza generale dei prodotti e la sorveglianza del mercato trova il mio sostegno. In particolare, accolgo con favore il fatto che la versione definitiva non proponga l’istituzione di altre agenzie, evitando quindi di andare a incidere sul bilancio. È importante notare come la relazione sottolinei che la normalizzazione, quale strumento di regolamentazione, è un esempio di “regolamentazione intelligente”, ovvero non è imposta dall’alto ma che parte dal basso, dalle parti interessate. Proprio per questo motivo, invito a un maggiore coinvolgimento degli organismi di sorveglianza del mercato nel processo di definizione delle norme di sicurezza affinché possano contribuire con la loro esperienza al processo di normazione. Per quanto attiene a una maggiore definizione di norme per la sicurezza dei prodotti, ritengo fondamentale concentrarsi sulla stabilità del sistema europeo di normazione e ridurre i tempi necessari per l'elaborazione delle norme.</p>
    </intervention>
    <intervention id="2-232-750" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, vorrei in primo luogo complimentarmi con la collega Schaldemose per il lavoro svolto. La relazione oggi approvata dal PE riguarda l'importante tema della sicurezza generale dei prodotti e, conseguentemente, della protezione dei cittadini. L'impegno europeo profuso a favore della protezione dei consumatori dai prodotti difettosi e pericolosi ha già consentito il raggiungimento di buoni standard, ma credo ci siano ancora dei margini di miglioramento, soprattutto in relazione ai consumatori cosidetti vulnerabili, come i bambini, gli anziani e i disabili. Ritengo decisivi, in tale direzione, sia il rafforzamento del sistema di sorveglianza del mercato, attraverso un'azione di miglioramento dell'efficacia dei controlli alle frontiere, che la completa tracciabilità dei prodotti lungo l'intera catena di approvvigionamento. Concludo ricordando la necessità della revisione del quadro normativo attualmente in vigore, rappresentato dalla direttiva sulla sicurezza generale dei prodotti, secondo le linee guida oggi indicate attraverso il voto del Parlamento.</p>
    </intervention>
    <intervention id="2-233-000" speaker_id="1403" name="David Martin" is_mep="True" mode="written">
      <p sl="en">I prodotti non sicuri presenti sul mercato sono ancora troppi. Accolgo con favore la presente relazione, secondo cui il sistema comunitario d'informazione rapida per i prodotti pericolosi per il consumatore (RAPEX) deve essere perfezionato. In particolare, gli Stati membri devono migliorare l’efficacia e la visibilità delle normative e delle autorità doganali nella lotta ai prodotti poco sicuri.</p>
    </intervention>
    <intervention id="2-233-250" speaker_id="4462" name="Clemente Mastella" is_mep="True" mode="written">
      <p sl="it">Benché negli ultimi dieci anni siano indubbi i progressi raggiunti nell'ambito dei requisiti dei prodotti nel mercato interno dell'UE - grazie anche a un approccio comune - molto ancora resta da fare. Sarebbe importante, infatti, perseguire una revisione dell'attuale normativa europea in materia. E' evidente che la direttiva sulla sicurezza generale dei prodotti (DSGP), approvata ormai già da 10 anni, necessita oggi di una revisione. Questo permetterebbe anche di rispettare le prerogative del nuovo quadro normativo (NQN) sui prodotti, approvato nel 2008. Bisogna poi far leva su una più stretta sorveglianza del mercato, che va di pari passo con la sicurezza dei prodotti. Ma il vero nodo da sciogliere - e la vera priorità della relazione - è l'attenzione da rivolgere ai prodotti destinati ai bambini e ai prodotti per loro attraenti. E' raccomandabile che la Commissione, inoltre, proponga un vero e proprio "regolamento sulla sicurezza generale dei prodotti e la sorveglianza del mercato". Esso dovrebbe comprendere elementi imprescindibili, come l'adozione di misure concrete nel campo della tracciabilità; l'obbligo per i produttori di provvedere a un'analisi approfondita dei rischi durante la fase di progettazione; oppure, ancora, una disciplina ferrea per la vendita dei prodotti online .</p>
    </intervention>
    <intervention id="2-233-375" speaker_id="96978" name="Nuno Melo" is_mep="True" mode="written">
      <p sl="pt">Il consolidamento del mercato interno è fondamentale per un soddisfacente sviluppo economico dell’Unione europea. Il conseguimento di un tale obiettivo, però, passa necessariamente attraverso la sicurezza dei prodotti e la fiducia dei consumatori. La spinta verso la libera circolazione e verso un ulteriore ampliamento della varietà dei prodotti deve andare di pari passo con la sicurezza dei consumatori. Negli ultimi anni sono stati compiuti progressi significativi per quanto riguarda la sicurezza dei prodotti, ma le condizioni di sicurezza devono comunque essere ulteriormente migliorate, in particolare per quanto riguarda i prodotti destinati ai bambini, la categoria più a rischio in caso di mancata osservanza delle norme.</p>
    </intervention>
    <intervention id="2-233-500" speaker_id="96999" name="Alexander Mirsky" is_mep="True" mode="written">
      <p sl="en">La presente relazione, approvata all’unanimità dalla commissione per il mercato interno e la protezione dei consumatori, rappresenta il contributo del Parlamento alla revisione della direttiva 2001/95/CE relativa alla sicurezza generale dei prodotti. L’aspetto più significativo evidenziato nel testo è la necessità di rivedere la legislazione europea attualmente in vigore per individuare e ritirare dal mercato i prodotti non sicuri. La revisione, così come le altre misure, vuole proteggere i cittadini europei dall’immissione sul mercato di prodotti pericolosi e per questo ho votato a favore.</p>
    </intervention>
    <intervention id="2-233-750" speaker_id="96981" name="Franz Obermayr" is_mep="True" mode="written">
      <p sl="de">Circa il 60 per cento dei prodotti notificati attraverso il sistema RAPEX proviene dalla Cina; in altre parole, la maggior parte dei prodotti pericolosi proviene da un mercato che per l’Unione europea è praticamente impossibile da controllare. Mi auguro che il nuovo sistema RAPEX-CINA possa contribuire a risolvere questo problema. Per proteggere i consumatori e la loro salute, l'Unione europea deve mostrarsi ferma e decisa. Il ritiro dal mercato dei prodotti pericolosi deve essere più rapido ed efficiente e bisogna migliorare la tracciabilità dei prodotti lungo la catena produttiva. La relazione si muove proprio in questa direzione e per questo ho votato a favore.</p>
    </intervention>
    <intervention id="2-233-812" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, la vastità del mercato europeo impone delle regolamentazioni efficaci e specifiche per garantire ai consumatori la sicurezza del prodotto, per questo ritengo necessario che l'UE aggiorni le proprie norme per garantire la sorveglianza del mercato. La relazione della collega, per la quale mi sono espresso favorevolmente, afferma la necessità di procedere alla revisione della direttiva del 2001 viste le difficoltà di recepimento da parte degli Stati membri che, dal 2004, non applicando la direttiva, hanno fatto sorgere problemi sul controllo dei prodotti non garantendone al meglio la certificazione. Concordo sull'accento posto dalla relazione sulla lotta alla contraffazione attraverso una migliore identificazione del prodotto nel rispetto della sicurezza del consumatore attraverso l'utilizzo di nuove tecnologie.</p>
    </intervention>
    <intervention id="2-233-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La relazione riguarda la revisione della direttiva sulla sicurezza generale dei prodotti e la sorveglianza del mercato. In un contesto caratterizzato dalla libera circolazione delle merci e da una gamma di prodotti sempre più ampia, non possiamo perdere di vista la sicurezza dei consumatori: governi e imprese devono assumersi la responsabilità di garantire prodotti più sicuri. La legislazione europea ha già sortito effetti positivi, assicurando un livello di sicurezza generale dei prodotti più elevato nel mercato interno, ma vi è ancora spazio per il miglioramento, considerando le lacune esistenti in questo settore che potrebbero pregiudicare la sicurezza del consumatore e avere ripercussioni dannose. Ho votato a favore della relazione perché condivido le proposte avanzate dalla relatrice. Il documento, infatti, sottolinea l’importanza della revisione dell’attuale legislazione europea sulla sicurezza dei prodotti al fine di identificare e ritirare dal mercato i prodotti pericolosi, a beneficio del consumatore finale. In particolare, vorrei richiamare l’attenzione sulle modifiche alle norme di sicurezza applicabili ai prodotti destinati ai consumatori più vulnerabili sul mercato unico, ovvero bambini, anziani e disabili.</p>
    </intervention>
    <intervention id="2-234-000" speaker_id="97199" name="Crescenzio Rivellini" is_mep="True" mode="written">
      <p sl="it">Mi congratulo per l'ottimo lavoro svolto dalla collega Schaldemose.</p>
      <p sl="it">Ai consumatori deve essere garantita una migliore protezione da prodotti difettosi e potenzialmente pericolosi. Con questa relazione diciamo alla Commissione che abbiamo bisogno di rivedere la direttiva, abbiamo bisogno di rafforzare il sistema di sorveglianza del mercato e di avere una sorveglianza del mercato che sia coerente in tutto il mercato unico.</p>
      <p sl="it">Ritengo sia vitale, per lottare efficacemente contro la presenza nel mercato comune di prodotti difettosi, migliorare i controlli alle frontiere, in particolare nei porti. Chiedo alla Commissione ed ai governi nazionali di introdurre sanzioni più severe contro le importazioni da paesi terzi che violano le norme di sicurezza.</p>
      <p sl="it">La tracciabilità completa dei prodotti, lungo tutta la catena di approvvigionamento, è un altro punto chiave per garantire la possibilità di ritirare, anche in via definiva, i prodotti difettosi dal mercato. A tal fine, bisogna assicurare alle autorità di frontiera risorse sufficienti. Inoltre, chiedo maggiore attenzione alle vendite online, in aumento, in particolare per le vendite di quei prodotti che possono causare danni diretti al consumatore, come i prodotti farmaceutici e alimentari.</p>
    </intervention>
    <intervention id="2-234-500" speaker_id="97022" name="Robert Rochefort" is_mep="True" mode="written">
      <p sl="fr">Ho votato a favore della relazione sulla revisione della direttiva sulla sicurezza generale dei prodotti. L’attuale quadro normativo relativo alla sicurezza dei prodotti, composto da tre livelli di atti giuridici, va infatti razionalizzato. Per assicurare la certezza del diritto alle autorità di sorveglianza del mercato, bisogna definire un quadro comune europeo applicabile a tutti i prodotti che circolano sul mercato interno o che stanno per accedervi. Non dimentichiamo che per dissuadere gli operatori economici dal violare le norme è importante intervenire su due fronti: in primo luogo, devono essere comminate sanzioni agli operatori che deliberatamente immettono sul mercato prodotti pericolosi o non conformi. In secondo luogo, deve essere garantita la trasparenza e devono quindi essere resi pubblici i divieti imposti ai prodotti. La relazione affronta un'altra questione fondamentale: la sicurezza dei prodotti in una prospettiva globale. In questo contesto, l’obiettivo dell’Unione europea deve essere il miglioramento dello scambio di informazioni sui prodotti pericolosi provenienti da paesi terzi, quali la Cina e l’India, per poter affrontare il problema della sicurezza dei prodotti e della tracciabilità prima ancora che i prodotti entrino sul mercato europeo.</p>
    </intervention>
    <intervention id="2-235-000" speaker_id="28409" name="Raül Romeva i Rueda" is_mep="True" mode="written">
      <p sl="en">Il buon funzionamento del mercato unico passa anche attraverso la sicurezza dei prodotti e la fiducia dei consumatori. La spinta verso la libera circolazione e verso un ulteriore ampliamento della varietà dei prodotti non deve allontanare l'attenzione dalla sicurezza dei consumatori. Se si dà uno sguardo d'insieme al settore della sicurezza dei prodotti, si noterà che negli ultimi dieci anni sono stati conseguiti progressi in questo ambito all'interno dell'Unione europea: governi e imprese si assumono ora la responsabilità di garantire prodotti più sicuri e, per effetto delle normative UE, il nodo dei requisiti dei prodotti è stato affrontato con un approccio comune, con conseguenti miglioramenti sul fronte della sicurezza generale dei prodotti nel mercato interno. Per quanto i progressi esistano e siano visibili, vi è ancora spazio per il miglioramento, in quanto altri rischi in questo settore potrebbero pregiudicare la sicurezza del consumatore o rivelarsi addirittura mortali.</p>
    </intervention>
    <intervention id="2-236-000" speaker_id="96819" name="Licia Ronzulli" is_mep="True" mode="written">
      <p sl="it">Con l'adozione di questa risoluzione il Parlamento europeo sottolinea quanto sia vitale, per lottare efficacemente contro la presenza nel mercato comune di prodotti difettosi, migliorare i controlli alle frontiere, in particolare nei porti.</p>
      <p sl="it">Il testo approvato chiede alla Commissione ed ai governi nazionali di introdurre sanzioni più severe contro le importazioni da paesi terzi che violano le norme di sicurezza. . Inoltre, maggiore attenzione dovrà essere riservata alle vendite online, fenomeno in costante aumento, in particolare le vendite di quei prodotti che possono causare danni diretti al consumatore, come i prodotti farmaceutici e alimentari.</p>
      <p sl="it">La tracciabilità completa dei prodotti, lungo tutta la catena di approvvigionamento, è un altro punto chiave per garantire la possibilità di ritirare, anche in via definiva, i prodotti difettosi dal mercato. A tal fine bisognerà assicurare alle autorità di frontiera risorse sufficienti per effettuare i controlli.</p>
      <p sl="it">È importante sottolineare l'obbligo per le aziende produttrici di verificare la possibilità di rischi alla sicurezza e alla salute già nella fase di progettazione del prodotto e la creazione di una banca dati pubblica sulla sicurezza dei prodotti.</p>
    </intervention>
    <intervention id="2-237-000" speaker_id="97196" name="Oreste Rossi" is_mep="True" mode="written">
      <p sl="it">La revisione della direttiva è finalizzata ad unificare e armonizzare norme oggi sovrapposte e anche divergenti in materia di sorveglianza del mercato, che si applicano ai beni di consumo.</p>
      <p sl="it">In un mondo globalizzato in cui si assiste a spostamenti di merci e persone, vi è sempre più la necessità di attuare sistematicamente controlli sui prodotti in vendita.</p>
      <p sl="it">Occorre prestare particolare attenzione ai prodotti che arrivano dai paesi terzi, dove le norme igienico-sanitarie, i processi di produzione, l'uso di materiali da noi non consentiti comportano il rischio di contaminazioni su oggetti che finiscono sulle nostre tavole o nelle nostre mani.</p>
      <p sl="it">In particolare, occorre verificare la non tossicità dei giochi per i bambini, che spesso vengono portati alla bocca e che ormai nella quasi totalità dei casi vengono realizzati in Cina, paese purtroppo noto per un basso costo di produzione e per scarsi controlli di qualità. Di particolare interesse la tracciabilità, utile per fermare la circolazione di prodotti che potrebbero rivelarsi non sicuri per il consumatore.</p>
    </intervention>
    <intervention id="2-238-000" speaker_id="4545" name="Catherine Stihler" is_mep="True" mode="written">
      <p sl="en">Ho votato a favore della presente relazione perché propone di perfezionare il sistema comunitario d'informazione rapida per i prodotti di consumo pericolosi nell’Unione europea. Norme doganali più efficaci e visibili contribuiranno a risolvere il problema dei prodotti poco sicuri, a beneficio dei consumatori.</p>
    </intervention>
    <intervention id="2-238-500" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="en">Un mercato interno sicuro rappresenta una priorità per i cittadini europei. La presente relazione individua una serie di lacune nella legislazione sulla sicurezza dei prodotti e sulla sorveglianza del mercato e nella sua applicazione a livello europeo e nazionale. Al momento, si applicano a diverse categorie di prodotti vengono applicati strumenti giuridici diversi, mentre altri aspetti sfuggono ancora alla normativa. La mancanza di certezza del diritto che ne deriva rappresenta un ostacolo alla sicurezza del mercato e al corretto funzionamento del mercato unico. La direttiva sulla sicurezza generale dei prodotti e la normativa che disciplina la sorveglianza del mercato dovrebbero essere sostituite da un unico regolamento, lo strumento giuridico che assicura la massima chiarezza e uniformità.</p>
      <p sl="en">Per questa ragione, questa è una delle priorità da riprendere nella relazione dell’onorevole Correia De Campos sul mercato unico per gli europei, per cui sono relatrice ombra. Considerando che sempre più cittadini fanno acquisti online, la legislazione sulla sicurezza dei prodotti e la sorveglianza del mercato deve essere aggiornata per prevedere misure che disciplinino proprio il commercio elettronico, con l’obiettivo di rafforzare la fiducia dei consumatori in questo settore.</p>
    </intervention>
    <intervention id="2-239-000" speaker_id="96660" name="Niki Tzavela" is_mep="True" mode="written">
      <p sl="el">Ho votato a favore della proposta di risoluzione dell’onorevole Schaldemose perché ritengo affronti una questione seria e fondamentale. I meccanismi attualmente impiegati per garantire la sicurezza generale dei prodotti devono essere migliorati, al fine di contribuire al mantenimento di livelli elevati di protezione della salute e della sicurezza dei consumatori.</p>
      <p sl="el">Venendo da un paese che funge da porta sul mercato dell’Unione europea, dal mio punto di vista la proposta è particolarmente costruttiva; molti prodotti importati da paesi terzi, infatti, non rispettano i requisiti imposti dalla legislazione europea in fatto di salute e di qualità. Solo se i prodotti saranno sottoposti a questi meccanismi di prevenzione e di supervisione, la nostra azione potrà essere davvero efficace e contribuire a ripulire il mercato e, in ultima istanza, a proteggere il consumatore.</p>
    </intervention>
    <intervention id="2-240-000" speaker_id="97016" name="Angelika Werthmann" is_mep="True" mode="written">
      <p sl="de">Ho votato a favore della relazione sulla revisione della direttiva sulla sicurezza generale dei prodotti e la sorveglianza del mercato perché, in generale, sono favorevole a un rafforzamento della sorveglianza del mercato nell’interesse di una protezione efficiente dei consumatori. A mio giudizio, è importante proteggere i bambini, gli anziani e i disabili perché l’Unione ha una responsabilità particolare nei loro confronti. A dieci anni dalla sua approvazione, è tempo di rivedere la direttiva per disciplinare nuovi canali commerciali quali il commercio elettronico.</p>
    </intervention>
    <intervention id="2-241-500" speaker_id="96976" name="Luís Paulo Alves" is_mep="True" mode="written">
      <p sl="pt">Esprimo voto favorevole per questa relazione perché concordo sulla necessità di una migliore cooperazione nella reazione alle pandemie e di un riesame dei piani di prevenzione elaborati dall’Unione europea e dagli Stati membri. L’Organizzazione mondiale della sanità dovrebbe riesaminare con urgenza la propria definizione di pandemia, tenendo in considerazione non solo la diffusione geografica, ma anche la gravità. Ritengo che la questione possa essere meglio gestita valutando le strategie di vaccinazione raccomandate; si potrà realizzare tale obiettivo solo se il Centro europeo per la prevenzione e il controllo delle malattie eserciterà con maggiore efficacia le proprie competenze in quanto agenzia indipendente, disponendo di risorse adeguate a tale scopo.</p>
    </intervention>
    <intervention id="2-242-000" speaker_id="96702" name="Elena Oana Antonescu" is_mep="True" mode="written">
      <p sl="ro">Accolgo con favore questa iniziativa volta ad assicurare maggiore vigilanza e piena trasparenza in merito alla valutazione di medicinali raccomandati in caso di emergenze sanitarie, nonché a migliorare le strategie di vaccinazione e di comunicazione mirate alla preparazione alle pandemie e alla prevenzione. Penso che l’Unione europea debba assegnare più risorse alla ricerca e allo sviluppo di misure preventive nel settore della sanità pubblica, per incrementare gli investimenti assegnati a una migliore valutazione e anticipazione dell’impatto di un virus influenzale sia nell’intervallo tra le pandemie che all’inizio di una pandemia. Per queste ragioni, ho votato a favore della relazione presentata.</p>
    </intervention>
    <intervention id="2-242-062" speaker_id="96862" name="Sophie Auconie" is_mep="True" mode="written">
      <p sl="fr">L’Unione europea è stata obbligata a imparare dalla gestione controversa dell’influenza H1N1 nel 2009-2010 e ad adottare le misure necessarie per prevenire future reazioni sproporzionate. È per questo che ho espresso voto favorevole per questo testo, che dispone maggiore cooperazione, maggiore indipendenza e maggiore trasparenza in modo da affrontare efficacemente eventuali future pandemie. Maggiore cooperazione, perché il testo prevede il riesame dei piani di prevenzione adottati dall’Unione europea, un riesame dei ruoli e delle responsabilità dei principali operatori e l’introduzione di una procedura intesa a permettere agli Stati membri di procedere ad acquisti raggruppati di vaccini e medicinali. Il testo chiede inoltre all’Organizzazione mondiale della sanità di includere il criterio della gravità nella definizione di pandemia. Maggiore indipendenza, perché il testo stabilisce che il Centro europeo per la prevenzione e il controllo delle malattie debba esercitare i suoi poteri come agenzia indipendente, in modo da avere studi scientifici non influenzati dalle aziende farmaceutiche. Maggiore trasparenza, infine, perché il testo chiede una valutazione dell’efficacia delle strategie di vaccinazione. In questo modo, il testo consentirà una comunicazione più coerente tra gli Stati membri.</p>
    </intervention>
    <intervention id="2-242-125" speaker_id="96680" name="Zigmantas Balčytis" is_mep="True" mode="written">
      <p sl="lt">Ho espresso voto favorevole per questa relazione. Secondo i dati resi noti dal Centro europeo per la prevenzione e il controllo delle malattie (CEPCM) a fine aprile 2010, l’influenza A/H1N1 del 2009 ha causato 2 900 decessi in Europa. Tali dati numerici sono bassi rispetto alle stime ufficiali dei decessi causati dalla sola influenza stagionale, che la Commissione europea attesta tra i 40 000 negli anni meno critici e i 220 000 nelle stagioni particolarmente gravi. I dati risultano inoltre nettamente inferiori rispetto alle previsioni più ottimistiche avanzate dai servizi sanitari degli Stati membri dell’Unione europea. È stato disposta una soglia di allerta massima rispetto a questo virus, che ha portato all’attuazione in alcuni Stati membri di una serie di misure assai costose (per esempio con costi stimati a 1 300 milioni di euro nel Regno Unito e a 990 milioni di euro in Francia, rispetto ai 90 milioni di euro in caso di influenza stagionale) e, in molti casi, sproporzionate rispetto al livello di pericolo reale del virus. Concordo sulla necessità che l’Organizzazione mondiale della sanità riveda la definizione di pandemia, tenendo in considerazione non solo la diffusione geografica, ma anche la possibile gravità di una malattia, in modo da approntare reazioni più adeguate e proteggere i cittadini europei da pericoli concreti. Ritengo che in questo settore sia necessaria una migliore cooperazione tra Stati membri e istituzioni e organizzazioni responsabili, oltre che una distribuzione più trasparente delle responsabilità tra i principali operatori.</p>
    </intervention>
    <intervention id="2-242-250" speaker_id="5956" name="Regina Bastos" is_mep="True" mode="written">
      <p sl="pt">L’influenza da virus A/H1N1 è stata inizialmente individuata in Messico alla fine di marzo 2009 e si è poi diffusa in diversi paesi. A maggio 2009, l’Organizzazione mondiale della salute (OMS) ha attribuito gravità moderata all’influenza H1N1 mentre a giugno dello stesso anno ha dichiarato il livello 6 di allerta, corrispondente alla fase di pandemia. La dichiarazione della soglia di allerta massima da parte dell’OMS ha portato all’attuazione di una serie di misure in Europa, in alcuni casi molto costose (per esempio, con costi stimati a 1 300 milioni di euro nel Regno Unito e a 990 milioni di euro in Francia, rispetto agli 87 milioni di euro in caso di influenza stagionale). La reazione è stata sproporzionata: ciascuno Stato membro ha agito da solo, senza grande coerenza né solidarietà. Questa relazione, che appoggio, trae le giuste conclusioni raccomandando un maggiore coordinamento tra gli Stati membri e gli istituti sanitari europei, oltre che un chiarimento e un riesame dei ruoli e delle responsabilità dei principali operatori, delle strutture di gestione e delle minacce per la salute a livello europeo. Infine, riconosce la necessità di condurre studi su vaccini e farmaci antivirali indipendenti dalle imprese farmaceutiche, anche per quanto riguarda il monitoraggio della copertura vaccinale.</p>
    </intervention>
    <intervention id="2-242-375" speaker_id="96867" name="Maria Da Graça Carvalho" is_mep="True" mode="written">
      <p sl="pt">Alla luce della reazione di diversi paesi dell’Unione europea rispetto a una possibile pandemia di influenza H1N1, concordo sulla necessità di migliorare la formulazione di risposte basate sulle informazioni scientifiche disponibili in situazioni di questo genere. Sono pertanto favorevole a un riesame dei piani di intervento e prevenzione in caso di rischio di pandemia. L’obiettivo del riesame deve essere una maggiore cooperazione e un maggior coordinamento tra le autorità sanitarie degli Stati membri e le istituzioni europee. Un altro aspetto che ritengo estremamente importante è il requisito della trasparenza, rispetto ai medicinali impiegati e alle relazioni scientifiche prodotte dalle autorità sanitarie, al fine di evitare conflitti di interesse e garantire la sicurezza e la corretta informazione dei cittadini.</p>
    </intervention>
    <intervention id="2-242-500" speaker_id="1892" name="Carlos Coelho" is_mep="True" mode="written">
      <p sl="pt">L’Unione europea è stata la regione del mondo meglio preparata e dotata della maggiore capacità reattiva rispetto a questa epidemia, nonostante l’indebolimento causato dalle considerevoli differenze nella pianificazione degli Stati membri e dalla carenza di una cooperazione concreta. La preparazione e la reazione ai rischi per la salute all’interno dell’Unione europea sono responsabilità degli Stati membri; è dunque essenziale migliorare la cooperazione e il coordinamento tra i paesi, le istituzioni e le organizzazioni internazionali e regionali, specie durante le fasi iniziali di un’epidemia virale, al fine di valutarne la gravità e adottare le decisioni adeguate seguendo un approccio coerente. Le diverse raccomandazioni adottate all’interno dell’Unione europea e negli Stati membri rispetto ai gruppi di destinatari con priorità per la vaccinazione è indice della grande incertezza e dei diversi punti di vista che persistono sul piano dell’adeguatezza delle risposte. Una maggiore cooperazione tra gli Stati membri e con il Centro europeo per la prevenzione e il controllo delle malattie avrebbe reso possibile una riduzione dei costi, che sono stati piuttosto ingenti. Appoggio la necessità di elaborare un codice di condotta europeo in materia di esercizio della funzione scientifica di esperto in qualsiasi autorità europea responsabile della sicurezza nonché della gestione e dell’anticipazione dei rischi, al fine di evitare nuovi casi di corruzione.</p>
    </intervention>
    <intervention id="2-242-750" speaker_id="4335" name="Marielle De Sarnez" is_mep="True" mode="written">
      <p sl="fr">La gestione dell’epidemia di influenza H1N1, per la quale era stato emesso un preavviso, è stata un fallimento. Dovremmo apprendere da questa crisi in modo da reagire con maggiore efficacia a future minacce di pandemia. Come è ovvio, gli Stati membri dovranno cooperare maggiormente tra di loro e con le istituzioni europee per fornire risposte più efficaci in situazioni del genere. Analogamente, dobbiamo chiarire il ruolo delle strutture a livello europeo che gestiscono le minacce sanitarie e assicurarci che l’Organizzazione mondiale per la salute riesamini la definizione dei criteri di allarme pandemico globale. Sembra inoltre opportuno elaborare un sistema di appalti pubblici comuni dei vaccini fra Stati membri. Da ultimo, ma non per importanza, sottolineo la necessità che vi sia completa trasparenza in relazione agli esperti che offrono consulenze alle autorità pubbliche sanitarie europee, in modo da porre fine a potenziali conflitti di interesse.</p>
    </intervention>
    <intervention id="2-243-000" speaker_id="96914" name="Anne Delvaux" is_mep="True" mode="written">
      <p sl="fr">Accolgo con favore il voto su questa relazione per la quale sono stata nominata relatrice ombra per il gruppo del Partito Popolare Europeo (Democratico Cristiano). Per il bene dei circa 500 milioni di cittadini che rappresentiamo, dobbiamo apprendere da questa crisi per affrontare più efficacemente eventuali nuove pandemie. Il testo adottato ieri rappresenta un ottimo compromesso in termini di cooperazione, indipendenza e trasparenza in ambito sanitario.</p>
      <p sl="fr">Alla luce del documentato fallimento di un’autentica cooperazione in materia sanitaria tra gli Stati membri, era necessario adottare un approccio costruttivo e pratico comprendente i seguenti provvedimenti:</p>
      <p sl="fr">cooperazione rafforzata tra gli Stati membri e miglior coordinamento tra Stati membri e istituzioni europee per garantire una reazione più efficace in caso di pandemie;</p>
      <p sl="fr">chiarimento dei ruoli delle strutture a livello europeo deputate alla gestione delle minacce sanitarie;</p>
      <p sl="fr">appello all’Organizzazione mondiale della sanità per il riesame della definizione dei criteri necessari per dichiarare un’allerta pandemica a livello mondiale;</p>
      <p sl="fr">valutazione delle strategie di vaccinazione e comunicazione applicate negli Stati membri per riconquistare la fiducia dei cittadini;</p>
      <p sl="fr">creazione di un sistema di appalti pubblici comuni dei vaccini tra Stati membri, per evitare disparità;</p>
      <p sl="fr">pubblicazione delle dichiarazioni sui conflitti di interessi degli esperti che lavorano come consulenti per le autorità pubbliche sanitarie europee, per evitare l’insorgere di tali conflitti di interesse.</p>
    </intervention>
    <intervention id="2-244-000" speaker_id="96859" name="Ioan Enciu" is_mep="True" mode="written">
      <p sl="ro">Ho espresso voto favorevole per questa relazione perché ritengo necessario un miglior coordinamento a livello europeo sul piano delle reazioni ai rischi epidemiologici. Il caso dell’influenza H1N1 ha messo in luce una gestione del rischio carente a livello mondiale, principalmente causata da una correlazione inadeguata tra livelli di allerta e pericoli reali, che ha causato un considerevole spreco di fondi. In tale contesto, a mio parere l’Unione europea deve mettere in atto un sistema indipendente per la valutazione dei rischi di pandemia, oltre che un miglior coordinamento rispetto alla gestione di tali rischi. A tal proposito, il Centro europeo per la prevenzione e il controllo delle malattie deve essere dotato delle competenze necessarie per svolgere un ruolo quanto più attivo possibile in questo settore.</p>
    </intervention>
    <intervention id="2-245-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sulla gestione dell’influenza H1N1 perché sottolinea l’importanza del rafforzamento di cooperazione, indipendenza e trasparenza nella gestione di future crisi pandemiche, nello specifico mediante una migliore applicazione delle competenze del Centro europeo per la prevenzione e il controllo delle malattie in quanto agenzia indipendente.</p>
    </intervention>
    <intervention id="2-246-000" speaker_id="96977" name="Diogo Feio" is_mep="True" mode="written">
      <p sl="pt">Nel 2009, il mondo era in preda al panico per via di un virus dotato di grande potenziale pandemico e forse mortale: il virus dell’influenza A/H1N1. Fortunatamente, i forti timori legati alla morbilità e mortalità del virus si sono rivelati infondati. In Europa, il virus ha provocato 2 900 decessi, ben al di sotto del numero di decessi causati dall’influenza stagionale. In conseguenza della soglia di allerta dichiarata dall’Organizzazione mondiale della salute, gli Stati membri hanno adottato misure eccezionali, come le vaccinazioni di massa, che hanno rappresentato un costo ingente per i sistemi sanitari. È importante trarre delle conclusioni dalla gestione dell’influenza A, anziché segnalare errori: in primo luogo, trovo che sia meglio sbagliare eccedendo, anziché adottando provvedimenti insufficienti; in secondo luogo, dovremmo trarre degli insegnamenti rispetto alla gestione di future pandemie, che potrebbero risultare più aggressive, e comprendere come e quando agire e attraverso quali misure.</p>
    </intervention>
    <intervention id="2-246-500" speaker_id="96899" name="José Manuel Fernandes" is_mep="True" mode="written">
      <p sl="pt">Secondo le stime fornite dal Centro europeo per la prevenzione e il controllo delle malattie (CEPCM), l’influenza da virus A/H1N1 ha fortunatamente causato meno decessi di quanti ne erano stati previsti in principio e al momento è considerata una malattia di bassa gravità nell’Unione europea. Quando il virus ha iniziato a diffondersi si è creato un certo allarmismo, che ha indotto diversi Stati membri a investire ingenti fondi in programmi di vaccinazione che si sono rivelati eccessivi: infatti nei paesi che non hanno adottato misure eccezionali, come la Polonia, il tasso di mortalità è rimasto in linea con quello registrato nei paesi che hanno realizzato campagne nazionali di vaccinazione con costi stimati di diversi milioni di euro.</p>
      <p sl="pt">Secondo la relazione, “le politiche di acquisto di vaccini sono state articolate in accordi di acquisto preventivo firmati nel 2007 con le imprese farmaceutiche”. Si palesa quindi una mancanza di trasparenza nella procedura causata dall’inaccettabile dipendenza degli Stati membri dalle case farmaceutiche. Concordo dunque con la relatrice, auspicando che le sue raccomandazioni, specie quelle riguardanti la certezza delle informazioni e il principio di precauzione – che deve andare a beneficio dei pazienti, non dei produttori – siano tenute nella giusta considerazione dalla Commissione e dagli Stati membri.</p>
    </intervention>
    <intervention id="2-247-000" speaker_id="96706" name="João Ferreira" is_mep="True" mode="written">
      <p sl="pt">Alla luce della difficile gestione della pandemia di influenza H1N1 e dei dati confermati (2 900 decessi provocati dall’influenza H1N1, a fronte dei 40 000 causati dall’influenza stagionale nello stesso anno), la relazione chiede maggiore trasparenza, un appello che consideriamo lodevole. Ciò si applica sia a quanto accaduto, con il completo chiarimento delle procedure adottate e delle responsabilità, che all’approccio da adottare in futuro in situazioni analoghe. Si sottolineano in particolare i seguenti punti: la questione degli appalti per la fornitura di vaccini e trattamenti antivirali; le informazioni sui casi registrati e la loro gravità; l’autorizzazione ad accedere a documenti relativi a prove cliniche, protocolli di ricerca ed effetti indesiderati dei farmaci (da parte dell’Agenzia europea per i medicinali); i conflitti di interesse degli esperti che offrono consulenze alle autorità pubbliche sanitarie europee. La relazione “chiede che i piani di prevenzione attuati a livello dell’Unione europea e degli Stati membri nell’evenienza di future pandemie siano rivisti onde conseguire maggiore efficacia e coerenza”, autonomia e flessibilità. Raccomanda inoltre un rafforzamento della cooperazione tra Stati membri in questo settore, sia rispetto alla definizione della gravità delle epidemie virali che nel processo decisionale. La consideriamo complessivamente positiva ed è per questo che abbiamo espresso voto favorevole.</p>
    </intervention>
    <intervention id="2-247-250" speaker_id="4466" name="Ilda Figueiredo" is_mep="True" mode="written">
      <p sl="pt">In questa fase di valutazione di quanto accaduto durante la gestione dell’influenza H1N1, è necessario trarre degli insegnamenti. Si dovrebbe riconoscere che i paesi devono avere sistemi sanitari pubblici e servizi di divulgazione nell’ambito della salute pubblica in grado di operare in aree diverse, nello specifico:</p>
      <p sl="pt">l’elaborazione e la valutazione di studi scientifici, indipendenti dall’industria farmaceutica, sull’efficacia, la sicurezza e il rapporto tra rischi e benefici dei vaccini antivirali e dei medicinali, nonché sulle tipologie di destinatari raccomandate;</p>
      <p sl="pt">la valutazione delle informazioni sui medicinali raccomandati in caso di emergenza sanitaria, specialmente in caso di pandemia;</p>
      <p sl="pt">il rafforzamento della capacità di gestione e anticipazione dei rischi, della ricerca e sviluppo in tali ambiti e delle misure preventive di salute pubblica.</p>
      <p sl="pt">È inoltre necessario migliorare la cooperazione tra i vari servizi nazionali e tra questi e le relative istituzioni e organizzazioni internazionali e regionali.</p>
    </intervention>
    <intervention id="2-247-375" speaker_id="96993" name="Lorenzo Fontana" is_mep="True" mode="written">
      <p sl="it">Signor Presidente, onorevoli colleghi, il lavoro del collega Michéle Rivasi sulla valutazione della gestione dell'influenza H1N1 nell'UE nel periodo 2009-2010, incontra il mio favore perché rileva l'eccessivo allarmismo dell'Unione europea nel valutare questo fenomeno. Sono favorevole a un livello di attenzione sensibile per quanto riguarda la salute dei cittadini dell'Ue, ma non a un eccessivo allarmismo che si traduce poi in costi esorbitanti di spesa pubblica sanitaria. Per questo il mio voto è stato favorevole.</p>
    </intervention>
    <intervention id="2-247-500" speaker_id="58758" name="Elisabetta Gardini" is_mep="True" mode="written">
      <p sl="it">Signor Presidente, la proposta di risoluzione che abbiamo approvato ha posto le basi per una necessaria riflessione sulla risposta messa in atto dall'Unione europea al diffondersi dell'influenza suina.</p>
      <p sl="it">In quell'occasione, come ricorderete, gli Stati membri, invece di trovare delle soluzioni comuni, si sono attestati su posizioni individualiste e la reazione dei diversi governi nazionali è stata molto varia, passando da una vaccinazione su larga scala a nessuna vaccinazione, come nel caso della Polonia. Da questa esperienza dobbiamo trarre la giusta spinta per migliorare il coordinamento tra le autorità sanitarie nazionali e le istituzioni europee, rivedere le strategie di prevenzione e vaccinazione e ridefinire i criteri di allerta pandemica.</p>
      <p sl="it">Voglio ricordare che una cooperazione più efficace non solo può portare a una riduzione dei costi nella gestione di tali crisi, anche grazie al possibile acquisto congiunto dei vaccini da parte degli Stati membri, ma anche e soprattutto può garantire ai cittadini una protezione migliore, visto che naturalmente il virus non ha confini territoriali.</p>
      <p sl="it">Auspico infine che sia dato il giusto sostegno al Centro europeo per la prevenzione e il controllo delle malattie, affinché possa continuare a svolgere in totale indipendenza il suo compito di valutazione e accertamento di un'emergenza sanitaria.</p>
    </intervention>
    <intervention id="2-248-000" speaker_id="4429" name="Robert Goebbels" is_mep="True" mode="written">
      <p sl="fr">Ho votato a favore della relazione sulla valutazione della gestione dell’influenza H1N1. Ciononostante, desidero puntualizzare che la “gestione” si è di fatto rivelata l’ennesima resa al “principio di precauzione”, che impone di agire prima di riflettere adeguatamente. Il fatto che il direttore generale dell’Organizzazione mondiale della sanità, pur dichiarando una minacciosa pandemia, abbia scelto di non vaccinarsi, è una significativa dimostrazione della discrepanza tra giudizio personale sulla gravità dell’epidemia e dichiarazioni pubbliche di coloro che occupano incarichi di responsabilità. Dopo la questione del sangue contaminato, nessun funzionario del settore sanitario pubblico è stato disposto ad assumersi alcun tipo di responsabilità.</p>
    </intervention>
    <intervention id="2-248-500" speaker_id="1164" name="Bruno Gollnisch" is_mep="True" mode="written">
      <p sl="fr">La gestione dell’influenza H1N1 è stata estremamente istruttiva. In primo luogo, ci ha insegnato che cosa significhi sprecare denaro: il costo della cosiddetta influenza suina (ben 900 milioni di euro secondo la Corte dei Conti) non è stato dovuto al numero di decessi, dieci volte inferiore rispetto ai decessi causati dall’influenza stagionale. È pur vero che le 2 000 vittime in un anno, molte delle quali anziani o individui con patologie pregresse, non attirano molta attenzione perché poco esotiche.</p>
      <p sl="fr">Abbiamo inoltre imparato come camuffare una totale mancanza di discernimento con discorsi allarmisti e approssimativi. Sono state ordinate decine di milioni di dosi di vaccini ed è stato messo a punto quello che doveva essere un piano di vaccinazione di massa senza alcun buon senso. Le informazioni comunicate erano così esagerate e contraddittorie che i cittadini francesi, nutrendo legittimi sospetti, hanno ignorato le indicazioni loro fornite.</p>
      <p sl="fr">Si è sospettata una comunanza di interessi tra chi ha preso le decisioni a livello politico e chi ne ha beneficiato sul piano economico. Infine, l’influenza H1NI ci ha insegnato che, in Francia, nulla potrà indurre un ministro a dimettersi, per quanto sia incline all’errore, negligente e incompetente. Le faccende che quotidianamente coinvolgono il governo francese dimostrano che, da questo punto di vista, niente è cambiato.</p>
    </intervention>
    <intervention id="2-249-000" speaker_id="2247" name="Mathieu Grosch" is_mep="True" mode="written">
      <p sl="de">Nel 2009 e nel 2010 vi è stata una mancanza di trasparenza nella gestione dell’influenza H1N1, per il quale l’Organizzazione mondiale della salute ha lanciato un’allerta pandemica. Questo è l’oggetto della “Relazione sulla valutazione della gestione dell’influenza H1N1 nel 2009-2010 nell’Unione europea”. Accolgo con particolare favore questa relazione perché dispone assoluta trasparenza rispetto ai farmaci utilizzati in caso di interventi sanitari urgenti e pandemie.</p>
      <p sl="de">Gli Stati membri hanno seguito un approccio unilaterale nell’ordinazione e nell’impiego dei vaccini. In tale contesto, è fondamentale valutare la strategia per costituire riserve comuni di vaccini e collaborare per mettere a punto appalti pubblici comuni da parte degli Stati membri in futuro. È inoltre importate migliorare il coordinamento tra le autorità responsabili degli Stati membri e le agenzie europee.</p>
    </intervention>
    <intervention id="2-250-000" speaker_id="2025" name="Françoise Grossetête" is_mep="True" mode="written">
      <p sl="fr">Grazie agli emendamenti presentati dal mio gruppo (il gruppo del Partito Popolare Europeo (Democratico Cristiano)), la relazione contiene proposte costruttive per aiutarci a trarre delle lezioni dalla crisi sanitaria causata dal virus H1N1, principalmente potenziando il coordinamento a livello europeo.</p>
      <p sl="fr">La relazione iniziale presentava una serie di imprecisioni e avrebbe potuto scoraggiare i cittadini dal vaccinarsi, mentre così come è stata adottata oggi cerca di ripristinare la fiducia dei nostri concittadini nella gestione delle crisi sanitarie. I professionisti del settore dovranno essere maggiormente coinvolti nella messa a punto e attuazione di strategie volte a prevenire e combattere le pandemie. Non possiamo più permettere che le campagne di vaccinazione siano segnate da un clima di confusione e sospetto.</p>
      <p sl="fr">È essenziale migliorare la comunicazione tenendo conto che i nuovi media e Internet favoriscono la circolazione di informazioni prive di base scientifica. Fortunatamente, l’influenza si è rivelata meno grave del previsto, ma sarebbe pericoloso sottovalutare il grado di imprevedibilità e la potenziale gravità di future pandemie.</p>
    </intervention>
    <intervention id="2-250-250" speaker_id="96693" name="Juozas Imbrasas" is_mep="True" mode="written">
      <p sl="lt">Ho espresso voto favorevole per questa relazione perché l’Organizzazione mondiale della salute dovrebbe quanto prima rivedere la sua definizione di pandemia al fine di inserire la gravità della malattia nella sua classificazione dei livelli di pandemia, onde permettere risposte più appropriate. Nella risposta alle pandemie è necessaria una migliore cooperazione. Si rendono necessari un riesame dei piani di prevenzione, un chiarimento e, se del caso, un riesame dei ruoli e delle responsabilità dei principali operatori, una cooperazione rafforzata tra Stati membri al fine di assicurare una gestione coerente del rischio come reazione a una pandemia in conformità con il regolamento sanitario internazionale, nonché un coordinamento più adeguato tra gli Stati membri e il Centro europeo per la prevenzione e il controllo delle malattie. Occorre introdurre una procedura intesa a consentire agli Stati membri di effettuare acquisti raggruppati su base volontaria. I produttori devono assumersi la piena responsabilità in relazione alle indicazioni autorizzate per i loro prodotti e tale elemento va pienamente applicato dagli Stati membri in tutti gli appalti per la fornitura dei vaccini. I piani di prevenzione attuati a livello dell’Unione europea e degli Stati membri nell’evenienza di future pandemie di influenza devono essere rivisti onde conseguire maggiore efficacia e coerenza e renderli sufficientemente autonomi e flessibili per adattarsi nei tempi più brevi e caso per caso al rischio reale, in particolare sulla base di dati aggiornati e pertinenti. Mi trovo d’accordo con l’idea che le strategie di vaccinazione, per risultare proficue, debbano fare riferimento a tre premesse: efficacia del vaccino, rapporto positivo tra benefici e rischi del vaccino e concentrazione sui gruppi specifici a rischio.</p>
    </intervention>
    <intervention id="2-250-500" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, ritengo che la risoluzione sulla valutazione della gestione dell'influenza H1N1 nel 2009-2010 nell'Unione europea metta bene in evidenza gli errori commessi e ponga, al contempo, le basi per una rinnovata ed efficace azione di gestione delle pandemie di influenza. Come è noto, la reazione dinanzi alla diffusione dell'influenza H1N1 si è rivelata esagerata rispetto alla reale dimensione assunta dalla stessa. Proprio per tale ragione, credo che i piani di prevenzione europei in caso di pandemia di influenza debbano essere rivisti al fine di ottenere risposte rapide, coerenti ed efficaci. In tale ottica, penso sia fondamentale procedere al rafforzamento della cooperazione e del coordinamento tra gli Stati membri, necessari per il raggiungimento di un approccio strategico al problema che assuma un vero carattere europeo. Inoltre ritengo utile, all'interno di questo percorso, così come evidenziato nel testo della risoluzione, il coinvolgimento, insieme agli operatori del settore farmaceutico, anche di esperti scientifici indipendenti e non legati da interessi di alcun tipo all'industria farmaceutica.</p>
    </intervention>
    <intervention id="2-251-000" speaker_id="96823" name="Petru Constantin Luhan" is_mep="True" mode="written">
      <p sl="ro">Mostrando consapevolezza della gravità dell’influenza H1N1 e dell’importanza della salute dei nostri concittadini, a mio parere questa relazione è particolarmente significativa perché mette in luce come gestire adeguatamente situazioni di questo genere. La gravità moderata di questa malattia è stata confermata nel 2009 dall’Organizzazione mondiale della salute e la diversità degli approcci impiegati dagli Stati membri si è tradotta in costi esorbitanti, vendita di vaccini prodotti con urgenza e un riesame della definizione di pandemia, tenendo in considerazione non solo criteri geografici, ma anche la gravità. Tali fattori sottolineano che è strettamente necessario adottare un approccio diverso: l’Unione europea necessita maggiore cooperazione, trasparenza e indipendenza nella gestione di tali situazioni.</p>
    </intervention>
    <intervention id="2-252-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Il tema dell’influenza figura ogni anno nell’agenda del Parlamento europeo e di numerosi parlamenti degli Stati membri. Ritengo che la relazione Rivasi adotti un approccio molto comprensivo al problema dell’influenza H1N1, esaminandolo da svariati punti di vista, tra cui cooperazione, indipendenza e trasparenza, che si riveleranno di vitale importanza in caso di future pandemie. A mio parere, l’Unione europea deve adottare misure attive e tempestive; ho quindi espresso voto a favore della relazione sulla gestione dell’influenza H1N1.</p>
    </intervention>
    <intervention id="2-253-000" speaker_id="1403" name="David Martin" is_mep="True" mode="written">
      <p sl="en">Ho espresso voto favorevole per questa relazione perché non conteneva alcun punto da obiettare. Alla luce dell’impatto limitato dell’influenza H1N1, mi sfugge tuttavia il perché il Parlamento abbia deciso di dedicarvi tempo e risorse.</p>
    </intervention>
    <intervention id="2-254-000" speaker_id="23704" name="Jiří Maštálka" is_mep="True" mode="written">
      <p sl="cs">Desidero ringraziare la relatrice per questo lavoro estremamente dettagliato e onesto, che lancia numerosi messaggi allarmanti. È fuor di dubbio che l’adozione di un approccio comune a livello europeo durante la pandemia abbia avvalorato il potenziale dell’azione comune, palesando tuttavia anche gravi debolezze, in particolare rispetto alla prevenzione, all’obiettività dei dati e all’acquisto di medicinali sicuri ed efficaci. Di recente, l’Unione europea ha dovuto fronteggiare per due volte il problema di pericolose infezioni virali, ma non si sono tratti i giusti insegnamenti da queste esperienze. Accolgo con favore le proposte riguardanti sperimentazioni più rigorose sui farmaci e l’insistenza sulla raccolta di dati obiettivi, nonché l’interesse a proteggere tutti i cittadini dell’Unione a prescindere dai sistemi sanitari nazionali. Ritengo molto importante la richiesta di finanziamenti per la ricerca e lo sviluppo, assieme alla norma secondo la quale le aziende farmaceutiche avranno un ruolo consultivo, e non decisionale. Lo stesso principio si applica a studi e prove cliniche su vaccini e altri medicinali, che devono essere eseguiti indipendentemente dalle case farmaceutiche. Appoggio la richiesta di norme più severe per gli esperti e i consulenti che lavorano per le istituzioni europee. L’opinione pubblica deve essere informata con chiarezza e trasparenza, in maniera tale da non scatenare il panico, ma fornendo informazioni qualificate e comprensibili. In qualità di questore responsabile della salute dei membri del Parlamento europeo e dei dipendenti, desidero puntualizzare che le misure da noi adottate in relazione al Parlamento europeo sono state sicuramente efficaci, ma non poco dispendiose.</p>
    </intervention>
    <intervention id="2-254-500" speaker_id="4462" name="Clemente Mastella" is_mep="True" mode="written">
      <p sl="it">Sulla base dei dati statistici riportati dalla presente relazione, la reazione di fronte alla diffusione dell'influenza H1N1 è stata effettivamente sproporzionata rispetto alla reale natura del fenomeno, generando, infatti, campagne di vaccinazione iper-costose in molti Stati membri. La relatrice ha ritenuto quindi opportuno sollevare questioni assai rilevanti, prime fra tutte quella riguardante la preponderante influenza delle case farmaceutiche. Urge, infatti, che gli studi sui medicinali antivirus siano indipendenti dalle aziende farmaceutiche. Le procedure di autorizzazione accelerate hanno dimostrato i loro limiti, perché non ci sono prove scientifiche disponibili e quindi si fa ancora ricorso ai dati diffusi dall'industria. C'è poi bisogno di una migliore cooperazione, per sollecitare un riesame dei piani di prevenzione e dei ruoli dei principali operatori, ed anche per permettere agli Stati membri di procedere ad acquisti raggruppati su base volontaria. L'OMS dovrebbe, quanto prima, rivedere la sua definizione di pandemia, per includere così anche la "severità" del virus nella sua classificazione. A tal proposito, è necessario che il vaccino sia efficace, presenti un rapporto positivo tra rischi e benefici e sia mirato ai gruppi veramente a rischio. Infine, occorre evitare ogni conflitto d'interessi, perché essi possono generare, immediatamente nell'opinione pubblica, sospetti di indebite pressioni.</p>
    </intervention>
    <intervention id="2-255-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questa relazione ha il pregio di condannare la mancanza di trasparenza dell’Agenzia europea per i medicinali nonché i legami tra le case farmaceutiche e i gli esperti che si occupano di vaccini e antivirali. È dunque un peccato che non chieda una sospensione delle attività dell’agenzia fino all’attuazione di una vera riforma di portata globale. Esprimo voto favorevole per incoraggiare la relatrice a osare di più nella prossima occasione.</p>
    </intervention>
    <intervention id="2-255-250" speaker_id="96978" name="Nuno Melo" is_mep="True" mode="written">
      <p sl="pt">La gestione dell’influenza H1N1 all’interno dell’Unione europea ha palesato una serie di problemi relativi soprattutto alla reale gravità e diffusione della malattia; la reazione degli Stati membri è stata sproporzionata ed estremamente dispendiosa, se raffrontata ai decessi registrati ogni anno per via dell’influenza stagionale e ai fondi impiegati dagli Stati membri per combatterla. Dall’analisi della gestione dell’influenza H1N1 in Europa emerge un problema fondamentale: l’assenza di valutazioni indipendenti da parte delle autorità sanitarie nazionali ed europee e una conseguente incapacità di adattare le misure di sanità pubbliche ai reali dati clinici ed epidemiologici a disposizione nel modo migliore e con tempestività. Si rendono dunque necessari dei cambiamenti nella gestione di futuri casi di pandemia per evitare di diffondere il panico tra i cittadini e farsi carico di costi inutili.</p>
    </intervention>
    <intervention id="2-255-500" speaker_id="96999" name="Alexander Mirsky" is_mep="True" mode="written">
      <p sl="en">La presente relazione valuta la gestione dell’influenza H1N1 nel 2009-2010 nell’Unione europea e mette in luce degli elementi da migliorare: cooperazione, indipendenza e trasparenza nella gestione di future crisi pandemiche, in particolare attraverso una migliore applicazione delle competenze del Centro europeo per la prevenzione e il controllo delle malattie.</p>
      <p sl="en">Una sola valutazione è tuttavia insufficiente; non ho notato nuovi sviluppi sul piano di reazioni rapide ed efficaci alle epidemie e neppure un riferimento alle misure preventive. Come sempre la relazione è vaga e poco specifica ma, in mancanza di relazioni alternative, ho espresso voto favorevole.</p>
    </intervention>
    <intervention id="2-256-000" speaker_id="28255" name="Andreas Mölzer" is_mep="True" mode="written">
      <p sl="de">Nel 2009 l’influenza da virus A/H1N1 ha causato meno decessi dell’influenza stagionale. Pur riconoscendo la scarsa gravità dell’influenza H1N1, l’Organizzazione mondiale della sanità (OMS) ha dichiarato il livello 6 di allerta, cioè il più elevato. Per far fronte ai propri obblighi nei confronti della popolazione, gli Stati membri dell’Unione europea hanno investito migliaia di milioni di euro per combattere un’epidemia di influenza con un potenziale di rischio di gran lunga inferiore rispetto all’influenza stagionale. I mezzi di informazione, dal canto loro, hanno contribuito a diffondere il panico. Quando una pandemia ritenuta pericolosa si rivela in realtà una tempesta in un bicchier d’acqua, si corre il preoccupante rischio che gli allarmi futuri non vengano presi sul serio. Ciò dimostra chiaramente la necessità che l’OMS riesamini i criteri di definizione di pandemia.</p>
      <p sl="de">Ovviamente, buona cooperazione e acquisti comuni risultano vantaggiosi in caso di pandemia, consentendo di ottenere riduzioni dei prezzi. Ci troviamo però a fronteggiare un enorme problema se l’autorizzazione di nuovi medicinali viene velocizzata per affrontare una falsa pandemia. Non si è tenuto in considerazione il ruolo dei mezzi di informazione e delle case farmaceutiche nell’alimentare il panico; per questo motivo, ho deciso di astenermi.</p>
    </intervention>
    <intervention id="2-257-250" speaker_id="96694" name="Rolandas Paksas" is_mep="True" mode="written">
      <p sl="lt">Ho votato a favore della risoluzione perché è difficile prevedere la gravità e l’evoluzione di una pandemia e spesso in questi casi si adottano misure sproporzionate. Si rende quindi necessario dedicare maggiore impegno al fine di garantire cooperazione, indipendenza e trasparenza. Anzitutto, i piani di prevenzione attuati a livello dell’Unione europea e degli Stati membri nell’evenienza di future pandemie di influenza devono essere rivisti seguendo un approccio coerente, per renderli flessibili e facilmente adattabili ogniqualvolta vi sia il rischio di una pandemia di influenza. Dobbiamo inoltre promuovere la cooperazione e il coordinamento delle azioni a livello internazionale e regionale, al fine di assicurare un’adeguata gestione del rischio e una reazione tempestiva al rischio di pandemia. Sono convinto che si debbano assegnare più risorse alla ricerca e allo sviluppo, in particolare con un incremento degli investimenti destinati alla valutazione e all’anticipazione dell’impatto di un virus influenzale. È importante garantire che gli accordi preventivi di acquisto e le consegne si svolgano con trasparenza, riducendo così la corruzione. Dobbiamo porre dei limiti al potere delle case farmaceutiche, non solo nell’ambito della distribuzione ma anche nello svolgimento di studi su vaccini e farmaci antivirali. Gli esperti scientifici dovrebbero dichiarare pubblicamente di non avere alcun interesse finanziario o di altro natura nell’industria farmaceutica.</p>
    </intervention>
    <intervention id="2-257-000" speaker_id="96900" name="Georgios Papanikolaou" is_mep="True" mode="written">
      <p sl="el">Ho espresso voto favorevole per la relazione sulla valutazione della gestione dell’influenza H1N1 nel 2009-2010 nell’Unione europea. In molti paesi, compresa la Grecia, si è registrato un calo di attenzione da parte delle istituzioni e dello Stato al diminuire del clamore suscitato dal problema. Nonostante il dibattito si sia fermato, il virus non solo continua a esistere, ma si dimostra più mortale che in passato: in Grecia, per esempio, di recente si è registrato un incremento dei casi e dei decessi, ormai superiori a 100. La causa principale è stata la carenza di informazioni: pensando che il pericolo fosse ormai passato, i soggetti più vulnerabili, come i malati cronici, non hanno chiesto di essere vaccinati come invece avrebbero dovuto.</p>
    </intervention>
    <intervention id="2-257-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La relazione sulla gestione dell’influenza H1N1 nell’Unione europea nel 2009-2010 mette in luce il basso livello di gravità, in termini statistici, della malattia nella regione europea (sul piano umano, ogni decesso è una perdita irreparabile). Secondo il Centro europeo per la prevenzione e il controllo delle malattie, in Europa l’influenza H1N1 del 2099 ha causato 2 900 decessi, un dato più basso delle stime ufficiali della Commissione europea relative ai decessi causati dalla sola influenza stagionale. I dati risultano inoltre nettamente inferiori rispetto alla previsioni più ottimistiche dei servizi sanitari degli Stati membri dell’Unione europea. Accettando la soglia di allerta massima dichiarata dall’Organizzazione mondiale per la salute (OMS), gli Stati membri e le istituzioni europee hanno attuato una serie di misure assai costose e sproporzionate rispetto alla gravità della patologia. Alla luce della raccomandazione dell’OMS, ritengo però che non si sarebbe potuto agire diversamente. Si rende comunque necessaria un’ulteriore riflessione sul caso e concordo con la relatrice sulla necessità di una maggiore cooperazione tra gli Stati membri, una maggiore indipendenza e una maggiore trasparenza, specie rispetto alla valutazione del rapporto tra costi e benefici delle misure più dispendiose.</p>
    </intervention>
    <intervention id="2-258-000" speaker_id="38595" name="Rovana Plumb" is_mep="True" mode="written">
      <p sl="en">Secondo la relazione, è necessaria una migliore cooperazione in risposta alle pandemie nonché un riesame dei piani di prevenzione adottati nell’Unione europea e negli Stati membri. Si sottolinea inoltre la necessità di una cooperazione rafforzata tra gli Stati membri e il Centro europeo per la prevenzione e il controllo delle malattie (CEPCM) e si chiede all’Organizzazione mondiale per la salute di riesaminare la propria definizione di pandemia tenendo in considerazione la diffusione geografica e la gravità. Si invita il CEPCM a esercitare le proprie competenze in quanto agenzia indipendente per valutare e comunicare la gravità del rischio di infezione all’interno dell’Unione europea, presentando raccomandazioni sulle migliori pratiche in settori quali le tecniche di gestione della crisi, la vaccinazione e le strategie di comunicazione. Inoltre la relazione chiede una valutazione delle strategie di vaccinazione contro l’influenza raccomandate nell’Unione europea e applicati negli Stati membri, comprendente l’efficacia dei vaccini, il rapporto tra i benefici e i rischi e i principali gruppi di destinatari in un’ottica di impiego sicuro ed efficace, la comunicazione da parte degli Stati membri alla Commissione di dati quali il numero di dosi di vaccini acquistate ed effettivamente utilizzate, il numero di casi di infezione da virus H1N1 e il numero di decessi, ecc. L’Unione europea deve potenziare la cooperazione, l’indipendenza e la trasparenza nella gestione di future pandemie.</p>
    </intervention>
    <intervention id="2-259-000" speaker_id="97199" name="Crescenzio Rivellini" is_mep="True" mode="written">
      <p sl="it">Mi congratulo per l'ottimo lavoro svolto dall'on. Rivasi. Questa relazione è un tentativo importante di evidenziare i dubbi che sono stati sollevati sulla risposta sproporzionata all'influenza suina in Europa, così come sulla potenziale influenza delle case farmaceutiche sulle azioni intraprese.</p>
      <p sl="it">Valuto criticamente la risposta dell'Unione nel 2009-2010 alla cosiddetta influenza suina, il virus H1N1. Suggerisco, per il futuro, acquisti di gruppo di vaccini per risparmiare e regole più efficaci per evitare conflitti d'interesse, attraverso ad esempio la pubblicazione della dichiarazione d'interessi degli esperti che sono consulenti delle autorità sanitarie europee. A tal proposito, ricordo che secondo la legislazione europea, la responsabilità per i vaccini rimane alle case produttrici e non ai governi nazionali.</p>
      <p sl="it">Inoltre, chiedo all'Organizzazione mondiale per la sanità di rivedere la definizione di "pandemia" e di tenere conto anche della gravità della malattia e non solo della diffusione geografica del virus. Al fine di dotare l'Unione di una propria capacità di prevenzione dei rischi di pandemia, si deve garantire al Centro europeo per la prevenzione e il controllo delle malattie il sostegno necessario per eseguire tale compito in totale indipendenza.</p>
    </intervention>
    <intervention id="2-260-000" speaker_id="28409" name="Raül Romeva i Rueda" is_mep="True" mode="written">
      <p sl="en">Oggi il Parlamento europeo ha messo in luce la reazione sproporzionata all’epidemia di influenza suina in Europa. Gli Stati membri hanno speso migliaia di milioni di euro per i vaccini, autorizzati in tutta fretta nonostante la gravità moderata del virus. Come è noto, le risorse assegnate alla sanità spesso scarseggiano e vi sono questioni molto più importanti che l’assegnazione di sussidi alle grandi aziende farmaceutiche. I membri del Parlamento europeo oggi hanno chiesto un riesame dei meccanismi di reazione sanitaria dell’Unione europea. I piani di prevenzione dovrebbero essere resi sufficientemente autonomi e flessibili per adattarli nei tempi più brevi ai rischi reali. Si dovrebbe garantire una totale trasparenza della valutazione dei medicinali, pubblicando tutte le dichiarazioni di interessi per consentire un’indagine pubblica su potenziali conflitti di interesse. Nella reazione all’epidemia di influenza suina l’Unione europea ha seguito acriticamente l’Organizzazione mondiale della salute: chiaramente questo deve cambiare. Il Parlamento europeo ha chiesto una valutazione dei rischi significativa da parte dell’Unione e l’assegnazione al Centro europeo per la prevenzione e il controllo delle malattie di risorse adeguate per eseguire tutti i suoi compiti, non ultimo la valutazione della gravità del rischio di infezione.</p>
    </intervention>
    <intervention id="2-261-000" speaker_id="96819" name="Licia Ronzulli" is_mep="True" mode="written">
      <p sl="it">Nonostante la virulenza dell'influenza A/H1N1 in Europa non sia stata particolarmente aggressiva, questo virus sino ad oggi ha causato ben 4 700 decessi.</p>
      <p sl="it">La relazione pubblicata dal Centro europeo per la prevenzione e il controllo delle malattie rileva che, nella gestione del virus, l'Unione europea è stata incapace di adattarsi rapidamente alle misure mediche necessarie a circoscrivere le infezioni. Questo è in gran parte da imputare alle strategie di prevenzione adottate nei vari Stati membri, pianificate d'intesa con l'OMS anni fa senza aver mai più ricevuto aggiornamenti sostanziali.</p>
      <p sl="it">Per evitare che situazioni del genere possano ripresentarsi, anche considerando le aspre critiche ricevute per le modalità di distribuzione dei vaccini, è soprattutto in questa direzione che bisognerà concentrare gli sforzi in futuro, ottimizzando le procedure di autorizzazione per l'immissione sul mercato di medicinali destinati alla reazione a crisi sanitarie.</p>
    </intervention>
    <intervention id="2-262-000" speaker_id="97196" name="Oreste Rossi" is_mep="True" mode="written">
      <p sl="it">Siamo favorevoli alla relazione di iniziativa, in quanto ci siamo tutti accorti che l'eccesso di allarmismo legato alla presunta pandemia di influenza aviaria è costato all'UE circa 10 volte di più della normale campagna antinfluenzale.</p>
      <p sl="it">L'aver accettato l'allarme dell'OMS senza agire in modo indipendente tramite analisi su costi e rischi effettuate dalle agenzie europee ECDC ed EMA, ci ha portato a campagne di vaccinazione costose quanto inutili ed in particolare a spingere la popolazione ad acquistare quantitativi spropositati di materiale sterile usa e getta e sostanze disinfettanti. Alla fine il risultato in termini di decessi, che è quello che più deve interessare il legislatore, è stato addirittura inferiore a quello di una normale influenza stagionale.</p>
      <p sl="it">È quindi indispensabile che entro sei mesi la Commissione informi il Parlamento con un'analisi dettagliata dei costi-benefici e di come intenda porsi in futuro per analoghe situazioni. Occorre che l'OMS riveda la definizione di pandemia, in modo da tenere conto sia dell'estensione geografica sia della gravità dell'infezione.</p>
    </intervention>
    <intervention id="2-263-000" speaker_id="4545" name="Catherine Stihler" is_mep="True" mode="written">
      <p sl="en">Ho appoggiato questa relazione che valuta la gestione dell’influenza H1N1 e chiede un meccanismo di acquisto comune dei vaccini. È importante imparare dai casi di epidemie già affrontati per garantire una maggiore protezione in futuro.</p>
    </intervention>
    <intervention id="2-264-000" speaker_id="28221" name="Thomas Ulmer" is_mep="True" mode="written">
      <p sl="de">Ho espresso voto favorevole sulla relazione dopo che accuse ed errori di valutazione sono stati in una certa misura smorzati per intervento della Commissione. La relazione muove delle critiche e indica strategie mediante le quali l’Unione europea potrà organizzarsi meglio in futuro disponendo più azioni comuni per prevenire eventuali pandemie.</p>
    </intervention>
    <intervention id="2-265-000" speaker_id="96944" name="Marina Yannakoudakis" is_mep="True" mode="written">
      <p sl="en">Sebbene il gruppo dei Conservatori e Riformisti europei sia favorevole al potenziamento della comunicazione e della cooperazione tra gli Stati membri in relazione a minacce sanitarie come le epidemie, la relazione sull’influenza H1N1 fornisce indicazioni errate sui dati riguardanti questa malattia e sulle precauzioni da adottare nell’eventualità di future epidemie. La relazione contiene diversi elementi discutibili e una motivazione che potrebbe determinare una valutazione fallace dell’influenza H1N1, del suo impatto sulla società europea e dei piani di reazione dei governi nazionali. Riteniamo che le misure raccomandate agli Stati membri in caso di epidemie (dall’acquisto dei vaccini alla comunicazione dei dati agli organi europei) siano poco lungimiranti e non risolvano i principali problemi associati all’influenza H1N1 o a future pandemie.</p>
      <p sl="en">Inoltre la relazione attribuisce la responsabilità dei vaccini ai produttori, una misura che potrebbe ostacolare la fornitura dei vaccini e creare confusione nell’assegnazione delle responsabilità. Inoltre, il dossier cerca di ampliare il mandato del Centro europeo per la prevenzione e il controllo delle malattie (CECPM) e il suo rapporto con gli Stati membri, una misura indesiderabile perché potrebbe determinare un incremento dei fondi assegnati al CEPCM. Per questi motivi, il gruppo ECR ha espresso voto contrario sulla relazione.</p>
    </intervention>
    <intervention id="2-266-250" speaker_id="96867" name="Maria Da Graça Carvalho" is_mep="True" mode="written">
      <p sl="pt">Accolgo con favore l’esito positivo del voto in commissione sulla nomina di Harald Wögerbauer a membro della Corte dei conti, alla luce della valutazione positiva del suo curriculum vitae e delle risposte fornite per iscritto al questionario fornito ai candidati per l’incarico in questione.</p>
    </intervention>
    <intervention id="2-266-500" speaker_id="96745" name="Catherine Grèze" is_mep="True" mode="written">
      <p sl="fr">Oggi cade il centenario della Giornata internazionale della donna: ho espresso voto contrario alla nomina di Harald Wögerbauer perché la presenza femminile all’interno della Corte dei conti europea è insufficiente.</p>
    </intervention>
    <intervention id="2-266-750" speaker_id="96693" name="Juozas Imbrasas" is_mep="True" mode="written">
      <p sl="lt">Concordo sulla proposta perché Harald Wögerbauer soddisfa le condizioni stabilite all’articolo 286, paragrafo 1, del trattato sul funzionamento dell’Unione europea ed è stato espresso parere positivo sulla proposta di nominarlo membro della Corte dei conti.</p>
    </intervention>
    <intervention id="2-267-000" speaker_id="1403" name="David Martin" is_mep="True" mode="written">
      <p sl="en">Ho deciso di astenermi dal voto sulla nomina di Harald Wögerbauer a membro della Corte dei conti in considerazione di quanto riferitomi dai colleghi sulla scarsa chiarezza nello svolgimento del suo incarico presso la Corte dei conti austriaca.</p>
    </intervention>
    <intervention id="2-267-500" speaker_id="96978" name="Nuno Melo" is_mep="True" mode="written">
      <p sl="pt">La Corte dei conti riveste un ruolo di supervisione, attraverso la verifica della legalità e regolarità di entrate e uscite dell’Unione europea e il controllo della buona gestione finanziaria, operando in totale indipendenza. La nomina dei membri deve quindi basarsi sui due criteri di competenza e indipendenza. Su iniziativa del Consiglio, Harald Wögerbauer è stato proposto per l’incarico presso la Corte dei conti. Ha presentato il suo curriculum vitae, risposto a un questionario scritto e sostenuto un colloquio con la commissione per il controllo dei bilanci. Ha addotto argomentazioni valide per motivare la sua nomina a membro della Corte dei conti svolgendo i suoi doveri con competenza e indipendenza.</p>
    </intervention>
    <intervention id="2-268-000" speaker_id="28255" name="Andreas Mölzer" is_mep="True" mode="written">
      <p sl="de">In conseguenza delle riforme costituzionali richieste dal trattato di Lisbona nel 2010, i partiti di governo austriaci hanno introdotto una sorta di procedura standardizzata di nomina per alcuni incarichi presso l’Unione europea. A quanto pare, una serie di incarichi importanti mancano dall’elenco contenuto nell’articolo 23, paragrafo c, della Costituzione federale austriaca, secondo il quale le decisioni sugli incarichi senior dovrebbero essere comunicate almeno al Presidente austriaco e il governo federale dovrebbe cercare di raggiungere un accordo con il Nationalrat (Consiglio nazionale austriaco) sulle nomine. Harald Wögerbauer, direttore politico del gruppo parlamentare dell’Österreichische Volkspartei (Partito popolare austriaco), diventerà membro del Comitato esecutivo della Corte dei conti europea. A quanto pare, Harald Wögerbauer soddisfa i requisiti tecnici. Poiché tuttavia l’ Österreichische Volkspartei sembra assumere una linea autonoma rispetto alle decisioni sugli incarichi a livello europeo, violando i principi democratici e contravvenendo ai continui appelli alla trasparenza nelle nomine comunitarie, ho deciso di astenermi dal voto.</p>
    </intervention>
    <intervention id="2-268-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho espresso voto favorevole per la relazione sulla nomina di Harald Wögerbauer a membro della Corte dei conti. Tutti i dati presentati, sui quali ho basato la mia decisione, indicano che le condizioni stabilite all’articolo 286, paragrafo 1, del trattato sul funzionamento dell’Unione europea sono soddisfatte, in particolare quelle riguardanti le garanzie di indipendenza. Accolgo dunque con favore la nomina di Harald Wögerbauer a membro della Corte dei conti.</p>
    </intervention>
    <intervention id="2-269-250" speaker_id="96976" name="Luís Paulo Alves" is_mep="True" mode="written">
      <p sl="pt">Esprimo voto favorevole per questa relazione perché è necessario trasporre le diverse raccomandazioni adottate dalla Commissione generale per la pesca nel Mediterraneo (CGPM), e già operative nei paesi aderenti alla CGPM, in un singolo atto legislativo europeo. La semplificazione è necessaria per evitare la stesura di regolamenti annuali ai fini dell’adeguamento normativo, come è avvenuto in passato.</p>
    </intervention>
    <intervention id="2-269-375" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della relazione. L’obiettivo della politica comune della pesca (PCP) è garantire uno sfruttamento sostenibile delle risorse biologiche marine e un elevato livello di protezione dell’ecosistema. La Commissione generale per la pesca nel Mediterraneo (CGPM) è stata istituita nel 1949 con un accordo internazionale e la Comunità europea ne è parte aderente. La CGPM riveste un ruolo importante nell’attuazione dei principali obiettivi della politica della pesca, la promozione dello sviluppo, della conservazione e della gestione delle risorse biologiche marine, la formulazione e raccomandazione di misure di conservazione e la promozione di progetti cooperativi di formazione. Poiché le raccomandazioni adottate dalla CGPM sono vincolanti per le sue parti contraenti e la Comunità è una di esse, le disposizioni dell’accordo devono essere trasposte nel diritto comunitario garantendo la coerenza e l’applicazione di questa politica.</p>
    </intervention>
    <intervention id="2-269-500" speaker_id="29074" name="Vito Bonsignore" is_mep="True" mode="written">
      <p sl="it">Signor Presidente, onorevoli colleghi, ho votato a favore di questo documento che tende a unire in un solo atto legislativo comunitario talune misure decise dalla Commissione generale per la pesca nel Mediterraneo. Fino ad oggi, infatti, la Comunità europea ha adottato regolamenti annuali ai fini dell´adeguamento normativo, mentre con tale relazione si procede verso quella semplificazione burocratica e amministrativa che è uno degli obiettivi dell'Unione europea.</p>
      <p sl="it">Il documento ha poi il merito di porre chiarezza anche su taluni aspetti prettamente tecnici: stabilisce ad esempio chiare misure di restrizione di pesca nel golfo del Leone e fissa la dimensione minima di maglia delle reti nel Mediterraneo e nel mar Nero, al contempo si proibisce l'uso di draghe trainate e reti da traino a più di 1 000 metri di profondità. Condivido infine l'emendamento 27 con cui si stabilisce di stilare ogni anno un elenco delle navi di lunghezza fuori tutto superiore ai 15 metri autorizzate a pescare nella zona CGPM tramite il rilascio di una autorizzazione di pesca.</p>
    </intervention>
    <intervention id="2-269-750" speaker_id="96733" name="Antonio Cancian" is_mep="True" mode="written">
      <p sl="it">Signor Presidente, onorevoli colleghi, ho votato in favore di questa relazione perché ritengo che sia un positivo passo avanti in un settore economico cruciale per l'Europa come quello della pesca. Ritengo che qualsiasi intervento da parte dell'Unione europea in materia debba sempre partire dall'analisi delle necessità che emergono dalle realtà locali che da questa attività dipendono, spesso caratterizzate dalla presenza di piccole e medie imprese, fondamentali per l'economia e la società.</p>
      <p sl="it">Nel Mediterraneo moltissime aree presentano queste caratteristiche, perciò è di grande importanza che le proposte legislative che intendono occuparsi della pesca in questa zona siano chiaramente ispirate al rispetto del principio di sussidiarietà, per non rischiare di compromettere l'intero sistema. Sono inoltre fermamente convinto che sia indispensabile soprattutto proteggere le piccole e medie imprese che operano nel settore, coinvolgendole nel processo decisionale e fornendo loro il massimo sostegno possibile, perché costituiscono realtà molto difficili da riqualificare. Norme che non tengano conto di queste peculiarità potrebbero danneggiare irreparabilmente i mercati più piccoli, costringendoli ad una riconversione in altro ambito che appare molto complessa da realizzare.</p>
    </intervention>
    <intervention id="2-269-875" speaker_id="96867" name="Maria Da Graça Carvalho" is_mep="True" mode="written">
      <p sl="pt">Concordo con il progetto di risoluzione legislativa sulla proposta di regolamento del Parlamento europeo e del Consiglio relative a talune disposizioni per la pesca nella zona coperta dall’accordo CGPM (Commissione generale per la pesca nel Mediterraneo). Per scongiurare l’usurpazione dei poteri del Parlamento, si dovrebbe eliminare dalla proposta l’articolo 28, secondo il quale le disposizioni del regolamento dovrebbero essere emendate seguendo una procedura di comitato e riducendo così il ruolo del Parlamento a semplice destinatario di informazioni inviate dalla Commissione e relative alle procedure del comitato di gestione.</p>
    </intervention>
    <intervention id="2-270-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sulla Commissione generale per la pesca nel Mediterraneo (CGPM) perché è volta a trasporre le raccomandazioni adottate dalla CGPM, e già operative nei paesi aderenti, in un singolo atto legislativo europeo.</p>
    </intervention>
    <intervention id="2-271-000" speaker_id="96977" name="Diogo Feio" is_mep="True" mode="written">
      <p sl="pt">La Commissione generale per la pesca nel Mediterraneo (CGPM) ha adottato una serie di raccomandazioni in occasione delle sessioni annuali. La presente proposta tende semplicemente a trasporre talune raccomandazioni adottate in un singolo atto legislativo europeo, al quale possono essere aggiunte le future raccomandazioni. Il contenuto delle raccomandazioni adottate dalla CGPM e gli obblighi da esse derivanti sono spesso del tutto o in parte coperti dalla normativa comunitaria già adottata e si rende dunque necessario trasporre solo gli aspetti che differiscono. Il regolamento votato si applica alle attività commerciali di pesca e acquacoltura effettuate da navi dell’Unione europea e da cittadini degli Stati membri nella zona coperta dall’accordo CGPM. Non si applica alle operazioni di pesca effettuate a scopo di ricerca scientifica con l’autorizzazione e sotto l’autorità di uno Stato membro; in tal caso, solo la Commissione europea e gli Stati membri nelle cui acque è previsto lo svolgimento dell’attività devono essere informati in anticipo. Ritengo che la proposta della Commissione possa entrare in contrasto con i poteri del Parlamento rispetto all’argomento in questione; in particolare, l’articolo 28 deve essere modificato in modo da garantire l’effettiva partecipazione di questa Assemblea ai futuri emendamenti al regolamento e il rispetto delle prerogative parlamentari.</p>
    </intervention>
    <intervention id="2-271-500" speaker_id="96899" name="José Manuel Fernandes" is_mep="True" mode="written">
      <p sl="pt">La presenta proposta di regolamento del Parlamento europeo e del Consiglio è mirata alla trasposizione di alcune raccomandazioni adottate dalla Commissione generale per la pesca nel Mediterraneo (CGPM). La conversione di questo accordo in un singolo atto legislativo europeo rappresenta un significativo passo avanti perché consente di migliorare il controllo della catture di specie di pesca all’interno delle acque coperte, nonché la cooperazione, l’informazione e la comunicazione tra la Commissione europea, gli Stati membri e il segretariato esecutivo della CGPM. Poiché elimina la necessità di regolamenti annuali e le raccomandazioni sono già operative nei paesi aderenti alla CGPM, tale iniziativa equivale a una semplificazione delle procedure che considero lodevole e sostengo con forza, desideroso che venga attuata con successo.</p>
    </intervention>
    <intervention id="2-272-000" speaker_id="96706" name="João Ferreira" is_mep="True" mode="written">
      <p sl="pt">Riconosciamo e ammettiamo l’importanza della cooperazione multilaterale volta a promuovere la conservazione e gestione adeguate delle risorse biologiche marine, il tema del presente accordo. La proposta di regolamento contiene tuttavia una disposizione che consideriamo inaccettabile e che abbiamo tentato di emendare proponendo l’eliminazione di un paragrafo dell’articolo 28. Alla luce della bocciatura dell’emendamento da parte della maggioranza, abbiamo espresso voto contrario sulla proposta di regolamento finale, che mira a conferire alla Commissione la facoltà di adottare atti delegati che potrebbero interessare un’area appartenente alla zona economica esclusiva (ZEE) di uno Stato membro. L’area cui faccio riferimento è il rilievo sottomarino Eratostene, che appartiene alla ZEE della Repubblica di Cipro. Questa facoltà è in conflitto con la sovranità della Repubblica di Cipro, specie perché l’area in questione è estremamente sensibile dal punto di vista politico, essendo contesa illegalmente da un paese terzo candidato all’ingresso nell’Unione europea.</p>
      <p sl="pt">Il fondale di questa area è dotato di risorse naturali che la Repubblica di Cipro ha il legittimo diritto di sfruttare, conformemente alla Convenzione delle Nazioni Unite sul diritto del mare. Rispetto a tale materia, le competenze dell’Unione europea dovrebbero limitarsi a questioni relative alla politica comune della pesca.</p>
    </intervention>
    <intervention id="2-273-000" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo sempre attribuito la massima importanza alla cooperazione multilaterale volta a promuovere la conservazione e gestione adeguate delle risorse biologiche marine, il tema del presente accordo.</p>
      <p sl="pt">La proposta di regolamento contiene tuttavia una disposizione che consideriamo inaccettabile e che abbiamo tentato di emendare proponendo l’eliminazione di un paragrafo dell’articolo 28. Poiché la maggioranza ha bocciato l’emendamento, abbiamo espresso voto contrario sulla proposta di regolamento finale.</p>
      <p sl="pt">La sovranità della Repubblica di Cipro viene messa in discussione, ancor più perché l’area in questione è estremamente sensibile dal punto di vista politico, essendo contesa illegalmente da un paese terzo candidato all’ingresso nell’Unione europea. Il fondale di questa area è dotato di risorse naturali che la Repubblica di Cipro ha il legittimo diritto di sfruttare, conformemente alla Convenzione delle Nazioni Unite sul diritto del mare. Rispetto a tale materia, le competenze dell’Unione europea dovrebbero limitarsi a questioni relative alla politica comune della pesca.</p>
    </intervention>
    <intervention id="2-273-500" speaker_id="96693" name="Juozas Imbrasas" is_mep="True" mode="written">
      <p sl="lt">Appoggio il documento, dato che le principali funzioni della Commissione generale per la pesca nel Mediterraneo (CGPM) sono la promozione dello sviluppo, della conservazione e della gestione delle risorse biologiche marine e la promozione di progetti cooperativi di formazione. La presente proposta di regolamento intende semplicemente trasporre talune raccomandazioni adottate dalla CGPM, e già operative nei paesi aderenti, in un singolo atto legislativo comunitario. Ciò costituirebbe un passo importante verso la semplificazione, dato che fino ad oggi la Comunità europea ha solamente adottato regolamenti annuali ai fini dell’adeguamento normativo. La proposta prevede una serie di soluzioni interessanti: per quanto riguarda gli attrezzi di pesca, per esempio, la proposta di regolamento specifica la dimensione minima di maglia delle reti da impiegare nel Mediterraneo (articolo 15) e nel Mar Morto (articolo 16) e proibisce l’uso di draghe trainate e reti da traino a più di 1 000 metri di profondità (articolo 17). Prevede inoltre disposizioni da applicare a navi che effettuano attività di pesca illegale, non dichiarata e non regolamentata (pesca INN).</p>
    </intervention>
    <intervention id="2-274-000" speaker_id="1403" name="David Martin" is_mep="True" mode="written">
      <p sl="en">Ho espresso voto a favore della relazione sulla pesca nella zona coperta dall’accordo CGPM (Commissione generale per la pesca nel Mediterraneo). La presente proposta di regolamento tende semplicemente a trasporre talune raccomandazioni adottate dalla CGPM, e già operative nei paesi aderenti, in un singolo atto legislativo comunitario al quale possono essere aggiunte le future raccomandazioni mediante modifiche dello stesso. Ciò costituirebbe un passo importante verso la semplificazione, dato che fino ad oggi la Comunità europea ha solamente adottato regolamenti annuali ai fini dell’adeguamento normativo.</p>
    </intervention>
    <intervention id="2-274-500" speaker_id="4462" name="Clemente Mastella" is_mep="True" mode="written">
      <p sl="it">L'appartenenza dell'Unione Europea alla Commissione generale per la Pesca nel Mediterraneo (CGPM) va incontro a un importante punto di svolta con la presente proposta di regolamento. Essa si rivela di estremo interesse, infatti, nel prevedere la trasposizione di talune raccomandazioni adottate dalla CGPM in un singolo atto legislativo comunitario. Tale atto costituisce uno strumento giuridico sicuramente più stabile dell'attuale e permette di aggiungere delle future raccomandazioni solo tramite una modifica dell'atto legislativo stesso. Esso rappresenta una tappa fondamentale per il miglioramento della certezza del diritto e contribuisce anche alla semplificazione normativa. Al di là della rilevanza di disposizioni riguardo ad una dimensione minima di maglia delle reti di pesca, l'articolo 28 della presente proposta di regolamento mette invece in dubbio le prerogative del Parlamento. Esso, infatti, prevede che le disposizioni contenute nel regolamento possano essere modificate secondo la "procedura di comitatologia", con cui la Commissione viene assistita da comitati di gestione, presieduti da un rappresentante della Commissione e composti da rappresentanti degli Stati membri. Ciò priverebbe, in effetti, il Parlamento delle sue competenze, ragion per cui sembra auspicabile che la Commissione agisca per atti delegati, con possibilità di revoca di delega di poteri da parte del Parlamento o del Consiglio.</p>
    </intervention>
    <intervention id="2-275-000" speaker_id="96813" name="Barbara Matera" is_mep="True" mode="written">
      <p sl="it">Condivido con il relatore la necessità di semplificare la regolamentazione in materia di pesca, addivenendo ad un regolamento che possa recepire, in un unico strumento, le raccomandazioni adottate dalla Commissione generale per la pesca nel Mediterraneo.</p>
      <p sl="it">Condivido anche gli obbiettivi ed i principi applicati nella politica comune della pesca, ma credo che occorra garantire in tutti gli Stati membri costieri un giusto equilibrio tra valore socioeconomico e tutela degli ecosistemi, ovvero credo si debba rivendicare, nel rispetto di un principio generale, anche la tutela degli interessi particolari delle comunità locali.</p>
      <p sl="it">Il regolamento n. 1967/2006 impone con minuzia gli attrezzi autorizzati alla pesca nelle acque della zona CGPM, nel nostro caso particolare, nel Mediterraneo. Bene, onorevoli colleghi, faccio presente, in questa sede, che l’obbiettivo della salvaguardia dei nostri habitat naturali comporta talvolta, così come previsto nella regolamentazione attuale, gravi ripercussioni per alcune comunità di pescatori.</p>
      <p sl="it">L’Italia, a tal proposito, è in attesa, da parte della Commissione, di una deroga al divieto di fatto della pesca di due specie, che costituiscono il prodotto principale di una vasta marineria. Vorrei sensibilizzare, pertanto, tutti i rappresentanti dei 27 Stati membri e, per loro tramite, la Commissione, a considerare l’opportunità di rendere tali strumenti meno rigidi di fronte alle necessità di sopravvivenza di un comparto ittico locale.</p>
    </intervention>
    <intervention id="2-275-125" speaker_id="96978" name="Nuno Melo" is_mep="True" mode="written">
      <p sl="pt">La Commissione generale per la pesca nel Mediterraneo (CGPM) è stata istituita nel 1949 con un accordo internazionale. La sua zona di competenza abbraccia il Mediterraneo, il Mar Nero e le acque adiacenti, con funzioni come la promozione dello sviluppo, della conservazione e della gestione delle risorse biologiche marine, la formulazione e raccomandazione di misure di conservazione e la promozione di progetti cooperativi di formazione. La presente proposta di regolamento ha lo scopo di trasporre talune raccomandazioni adottate dalla CGPM, e già operative nei paesi aderenti, in un singolo atto legislativo dell’Unione europea, cui possono essere aggiunte le future raccomandazioni mediante modifiche dello stesso.</p>
    </intervention>
    <intervention id="2-275-250" speaker_id="96999" name="Alexander Mirsky" is_mep="True" mode="written">
      <p sl="en">La relazione è finalizzata a favorire la trasposizione di svariate raccomandazioni adottate dalla Commissione generale per la pesca nel Mediterraneo (CGPM) e vertenti su misure tecniche. Una di queste, l’articolo 28 (procedura di emendamento), è fonte di preoccupazione per la commissione per la pesca perché è una disposizione molto dubbia: potrebbe infatti mettere a rischio le prerogative del Parlamento e l’attuale equilibrio istituzionale accrescendo le competenze di esecuzione conferite alla Commissione, al punto che tutti i futuri emendamenti al regolamento rientrerebbero tra le prerogative della Commissione stessa. La commissione per la pesca propone quindi l’eliminazione dell’articolo 28. Sembrerebbe che la Commissione non abbia sufficiente familiarità con il trattato di Lisbona e che alcuni funzionari abbiano il desiderio di prendere decisioni che dovrebbero, di fatto, competere al Parlamento. Ciò non può essere consentito. Ho espresso voto favorevole perché ritengo che con questa impudenza la Commissione abbia passato il segno.</p>
    </intervention>
    <intervention id="2-275-500" speaker_id="96694" name="Rolandas Paksas" is_mep="True" mode="written">
      <p sl="lt">Ho votato a favore di questa risoluzione perché la pesca, specie nel Mediterraneo, non è una semplice attività economica, ma appartiene alla cultura e allo stile di vita. Intere regioni vivono di pesca e si rende quindi necessario dedicare particolare attenzione a questa attività, tenendo conto che la pesca nel Mediterraneo presenta più specificità che altrove e dovrebbe essere regolamentata da misure specifiche. A mio parere, è consigliabile trasporre le varie raccomandazioni adottate dalla Commissione generale per la pesca nel Mediterraneo (CGPM) in un singolo atto legislativo comunitario, dato che si tratta di raccomandazioni già in vigore. Sarebbe inoltre auspicabile elaborare misure tecniche volte a rafforzare le restrizioni alle attività di pesca all’interno del Golfo del Leone, disporre un inasprimento dei requisiti relativi alle reti ed emettere autorizzazioni per le attività di pesca.</p>
      <p sl="lt">Condivido che le imbarcazioni autorizzate alla pesca della lampuga siano soggette a normative più severe e al divieto di utilizzare draghe trainate e reti da traino a più di 1 000 metri di profondità. Sarebbe inoltre consigliabile regolamentare le misure di controllo, prevedendo la possibilità di effettuare ispezioni durante le operazioni di sbarco e trasbordo sulle navi dei paesi terzi, e conferire agli Stati membri la facoltà di vietare l’utilizzo dei loro porti a imbarcazioni di paesi terzi. Mi compiaccio di questa proposta di cooperazione attiva e scambio di informazioni con la CGPM.</p>
    </intervention>
    <intervention id="2-275-750" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, ho votato a favore della relazione del collega Rivellini perché concordo pienamente con l'importanza di giungere ad una semplificazione normativa delle regolamentazioni dell'Unione. La relazione offre la possibilità di convogliare tutte le raccomandazioni della Commissione per la Pesca nel Mediterraneo in un unico testo legislativo europeo, facilitando il cittadino nell'accesso alle documentazioni e facilitando gli organi competenti in eventuali modifiche future. Credo che l'attività di semplificazione normativa per il cittadino e gli operatori del settore sia un dovere, che noi, in quanto legislatori, dobbiamo compiere in modo rapido ed attento per permettere loro di comprendere le opportunità che l'Unione europea mette a disposizione, ma soprattutto per eliminare il fardello burocratico che tanti costi aggiuntivi presenta.</p>
    </intervention>
    <intervention id="2-276-000" speaker_id="28409" name="Raül Romeva i Rueda" is_mep="True" mode="written">
      <p sl="en">La Commissione generale per la pesca nel Mediterraneo (CGPM) è stata istituita nel 1949 con un accordo internazionale. La zona coperta dall’accordo abbraccia il Mediterraneo, il Mar Nero e le acque adiacenti. Le principali funzioni della CGPM sono la promozione dello sviluppo, della conservazione e della gestione delle risorse biologiche marine, la formulazione e raccomandazione di misure di conservazione e la promozione di progetti cooperativi di formazione. La presente proposta di regolamento tende semplicemente a trasporre talune raccomandazioni adottate dalla CGPM, e già operative nei paesi aderenti, in un singolo atto legislativo comunitario, al quale possono essere aggiunte le future raccomandazioni mediante modifiche dello stesso. Le disposizioni del regolamento rientrano nelle materie di norma regolamentate da queste organizzazioni. Il Titolo II (misure tecniche) verte sulle restrizioni alle attività di pesca e alle reti da pesca utilizzabili; il Titolo III è incentrato sulle ‘misure di controllo’, come obblighi di rendicontazione, ispezioni, eccetera; il Titolo IV regola la cooperazione e gli obblighi di informazione e rendicontazione, affinché la Commissione e gli Stati membri possano cooperare e scambiare informazioni con il segretariato esecutivo della CGPM.</p>
    </intervention>
    <intervention id="2-277-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa risoluzione perché ritengo che l'attività normativa svolta dalla Commissione generale per la pesca nel Mediterraneo sia stata essenziale nell'ottica di raggiungere un livello di pesca sostenibile nel Mare Nostrum .</p>
      <p sl="it">Le ultime statistiche sugli stock ittici del Mediterraneo rilevano che oltre il 54 per cento di quelli analizzati è sottoposto ad eccessivo sfruttamento. Per questo motivo è una priorità intervenire dal punto di vista legislativo per tutelare l'ambiente marino, riportando a livelli sostenibili l'utilizzo degli stock ittici. Ora sarà importante una piena collaborazione degli Stati membri che, nel più breve tempo possibile, dovranno recepire le nuove norme, prevedendo sanzioni adeguate nei confronti di chi non dovesse rispettarle.</p>
    </intervention>
    <intervention id="2-278-000" speaker_id="4545" name="Catherine Stihler" is_mep="True" mode="written">
      <p sl="en">Ho votato a favore di questa relazione mirata alla semplificazione delle intese attuali sulle attività di pesca all’interno della zona coperta dall’accordo CGPM (Commissione generale per la pesca nel Mediterraneo).</p>
    </intervention>
    <intervention id="2-279-000" speaker_id="96660" name="Niki Tzavela" is_mep="True" mode="written">
      <p sl="el">La Comunità europea e la Grecia appartengono alla zona coperta dall’accordo della Commissione generale per la pesca nel Mediterraneo (CGPM). La proposta di regolamento relativa a talune disposizioni per la pesca nella zona coperta dall’accordo CGPM è volta alla trasposizione di alcune proposte adottate dalla CGPM, e già operative nei paesi aderenti, in un singolo atto legislativo comunitario. Ho espresso voto a favore di questa proposta di risoluzione perché ritengo che le misure di controllo suggerite consentiranno di proteggere l’ambiente naturale, a beneficio di tutte le parti aderenti alla CGPM.</p>
    </intervention>
    <intervention id="2-280-000" speaker_id="97016" name="Angelika Werthmann" is_mep="True" mode="written">
      <p sl="de">Ho votato a favore della relazione sulla proposta di regolamento del Parlamento europeo e del Consiglio relativa a talune disposizioni per la pesca nella zona coperta dall’accordo CGPM (Commissione generale per la pesca nel Mediterraneo). La trasposizione delle raccomandazioni adottate in un singolo atto legislativo comunitario semplificherà la gestione amministrativa e favorirà una maggiore efficienza, due aspetti da accogliere con favore. I singoli adeguamenti tecnici proposti riflettono gli attuali obblighi da rispettare per una politica della pesca responsabile.</p>
    </intervention>
    <intervention id="2-281-250" speaker_id="96976" name="Luís Paulo Alves" is_mep="True" mode="written">
      <p sl="pt">Condivido appieno questa relazione in quanto si propone di introdurre una nuova forma di imposizione fiscale del settore finanziario. Si tratta di una misura che, oltre ad essere urgente in quanto tale, va ad integrare gli strumenti regolamentari e di vigilanza recentemente approvati. A questo proposito, desidero sottolineare che “l’introduzione di una tassa sulle transazioni finanziarie dovrebbe essere fissata sulla base più ampia possibile”, come propone il documento, così da includere tutti i tipi di transazioni. Tra gli altri vantaggi, una tassa sulle transazioni finanziarie renderebbe il mercato più equo e più trasparente, ridurrebbe la speculazione e i livelli di frode fiscale e distribuirebbe l’onere della crisi tra gli operatori finanziari. Le risorse aggiuntive derivanti da questa misura dovrebbero contribuire a combattere la povertà, a incoraggiare la creazione di posti di lavoro, a finanziare lo Stato sociale, a realizzare gli obiettivi climatici e ambientali e a finanziare altri elementi della strategia Europa 2020. Sono d’altro canto d’accordo sulla necessità che la Commissione proceda a un’indagine su un futuro sistema di Eurobond e la prevista emissione di obbligazioni comuni europee di progetto in quanto misure atte a stimolare gli investimenti. Sono altresì favorevole al principio “chi inquina paga”. Non possiamo infine trascurare gli aiuti allo sviluppo, è infatti importante mantenere l’impegno di stanziare lo 0,7 per cento del reddito nazionale lordo di ogni Stato membro per i paesi in via di sviluppo.</p>
    </intervention>
    <intervention id="2-281-500" speaker_id="96954" name="Marta Andreasen" is_mep="True" mode="written">
      <p sl="en">Ho votato contro la relazione Podimata su un finanziamento innovativo perché si propone di introdurre una tassa sui trasferimenti finanziari che, benché si affermi che è necessario proteggere l’economia dal trading rischioso e costituire un fondo da utilizzare nell’eventualità di una nuova crisi e che sarà applicata solo ai servizi all’ingrosso e ai settori professionali, sarà invece inevitabilmente trasferita sui consumatori e i contribuenti che già faticano nell’attuale crisi. La tassa avrà un impatto drammatico sulla City di Londra, sul settore dei servizi finanziari che è il più grande contribuente britannico al Tesoro. Costringerà le imprese a lasciare il Regno Unito con una perdita di posti di lavoro e di gettito fiscale.</p>
    </intervention>
    <intervention id="2-281-562" speaker_id="96862" name="Sophie Auconie" is_mep="True" mode="written">
      <p sl="fr">Nell’attuale contesto di tagli di bilancio, la discussione sul finanziamento innovativo non è solo necessaria, ma vitale. Personalmente, sono molto favorevole all’introduzione di una tassa sulle transazioni finanziarie, idealmente a livello internazionale, o in alternativa, a livello europeo. Mi fa piacere che questa misura sia stata adottata dalla maggioranza dei miei colleghi.</p>
    </intervention>
    <intervention id="2-281-625" speaker_id="96680" name="Zigmantas Balčytis" is_mep="True" mode="written">
      <p sl="lt">La crisi economica e finanziaria mondiale ha messo in evidenza gravi lacune del quadro regolamentare e di vigilanza del sistema finanziario mondiale. È oggi evidente che abbiamo bisogno di nuovi strumenti in grado di porre un freno alla speculazione e di ristabilire il ruolo primario del settore finanziario, assicurando una ripartizione equa e proporzionata dell’onere tra i principali attori finanziari. Dobbiamo iniziare a discutere della tassazione del sistema finanziario che, finora, a differenza di altri settori, beneficia di ampie esenzioni fiscali. C’è anche la tendenza di applicare una generale esenzione IVA a tutte le attività finanziarie di base. Sono favorevole all’introduzione di una tassa sulle transazioni finanziarie che potrebbe contribuire a fronteggiare i modelli commerciali altamente pregiudizievoli nei mercati finanziari, a migliorare l’efficienza del mercato, a ridurre la volatilità dei prezzi e a creare incentivi affinché il settore finanziario effettui investimenti a lungo termine con un valore aggiunto per l’economia reale.</p>
    </intervention>
    <intervention id="2-281-750" speaker_id="1759" name="Dominique Baudis" is_mep="True" mode="written">
      <p sl="fr">Con questo voto, il Parlamento ha posto un’altra pietra miliare sulla strada verso la regolamentazione finanziaria mondiale. Abbiamo inviato un messaggio molto forte a favore dei progetti della presidenza francese del G20. Quando l’economia mostrerà i primi segni di ripresa, dovremo lavorare insieme per promuovere un modello di liberismo ben progettato ed equilibrato. La sinistra europea ha cercato di prendersi tutti i meriti dell’idea della tassazione delle transazioni finanziarie. Ma si è sbagliata. Gli europei sanno quando essere pragmatici. Il voto di oggi mostra che questo principio supera ogni differenza politica.</p>
    </intervention>
    <intervention id="2-282-000" speaker_id="4507" name="Bastiaan Belder" is_mep="True" mode="written">
      <p sl="nl">Non posso appoggiare la relazione Podimata, perché sono gli Stati membri ad essere responsabili della politica fiscale. La relazione non rende giustizia a tale situazione. Il suo obiettivo è quello di imporre una serie di tasse a livello dell’Unione europea, compresa una tassa sulle transazioni finanziarie e una tassa sull’energia. Se è necessaria una tassa sul settore finanziario, allora il suo gettito dovrebbe confluire nell’erario degli Stati membri che sono poi quelli che alla fine hanno dovuto salvare le banche. Gli Stati membri farebbero bene a utilizzare queste entrate per ridurre il debito pubblico che durante la crisi è lievitato. La relazione dà tuttavia per scontato che tali entrate potrebbero andare a vantaggio degli obiettivi di politica mondiale ed europea, compresi il cambiamento climatico e la cooperazione allo sviluppo.</p>
      <p sl="nl">La relazione comprende inoltre un’argomentazione a favore di un contributo di solidarietà sui biglietti aerei, per combattere i problemi di salute pubblica e ridurre gli oneri nel settore dei trasporti. Convengo sul fatto che potremmo realizzare questi utili obiettivi politici e che sarebbe auspicabile pensare di destinare più risorse per questo scopo. Tuttavia, dato che le nostre misure fiscali ne sarebbero influenzate, dovrebbero essere gli Stati membri a prendere queste iniziative, e non l’Europa a imporle dall’alto. Temo che un approccio di questo tipo potrebbe ostacolare una cooperazione proficua con il Consiglio.</p>
    </intervention>
    <intervention id="2-282-500" speaker_id="28214" name="Jean-Luc Bennahmias" is_mep="True" mode="written">
      <p sl="fr">Oltre tre anni dopo la crisi, gli strumenti di regolamentazione dei mercati finanziari sono più unici che rari. Da questo punto di vista, una nuova tassa consentirebbe di svincolare nuove fonti di finanziamento e di regolamentare le pratiche finanziarie più discutibili. Siamo chiari: in questo momento è impossibile affermare con certezza che quanto è accaduto tre anni fa in futuro non si ripeterà. È già un sufficiente motivo di disperazione. Si tratta ora di capire se l’Europa ha la massa critica per adottare azioni specifiche. Credo che ce l’abbia e credo che prima agirà, meglio sarà!</p>
    </intervention>
    <intervention id="2-283-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">L’adozione di questa relazione in plenaria indica una via che l’Unione europea sembra voler imboccare. Sebbene l’idea di introdurre una tassa sulle transazioni finanziarie sembri andare a vantaggio del pubblico, anche se i leader del G20 non sono riusciti a istituire questo contributo a livello mondiale, mi corre l’obbligo di ricordare che potrebbero non mancare effetti indesiderati a medio e lungo termine. Una tassa di questo tipo, una tassa che graverebbe unicamente sui capitali presenti nell’Unione europea, avrà sicuramente l’effetto di fare migrare questi capitali verso paesi extraeuropei sviluppati o emergenti. Inoltre, almeno in una fase iniziale, vedremo che questa tassa sarà trasferita, sotto forma di costi, ai clienti delle banche o di altri servizi finanziari. A prescindere dallo scenario a cui assisteremo, ci sarà un effetto perverso: l’Unione europea si avvicinerà sempre di più ad una situazione pericolosa in cui rischierà di perdere la sua competitività nei confronti di Stati Uniti, Giappone o paesi BRIC, con effetti di rallentamento della crescita economica e problemi, anche per l’economia reale, che dipende dalle fonti di finanziamento meno costose possibili.</p>
    </intervention>
    <intervention id="2-283-500" speaker_id="29074" name="Vito Bonsignore" is_mep="True" mode="written">
      <p sl="it">Signor Presidente, onorevoli colleghi, ho votato a favore di questa relazione perché condivido la necessità di cercare, da parte dell'Unione europea, nuovi strumenti di finanziamento innovativo. Essi, infatti, consentono all'UE di affrontare le sfide attuali, perché svolgono contemporaneamente un ruolo di regolamentazione e un ruolo di produzione di entrate</p>
      <p sl="it">È stato spesso sottolineato in quest'Aula quanto la crisi economica abbia evidenziato le carenze di regolamentazione e vigilanza del sistema finanziario globale. È altrettanto risaputo che oggi sono in primo luogo i contribuenti a farsi carico del costo della crisi, non soltanto attraverso contributi diretti, ma anche in termini di disoccupazione crescente, redditi sempre più bassi, accesso ridotto ai servizi sociali e aumento delle disparità. Per poter formulare risposte organiche e integrate alla crisi occorrono quindi nuovi strumenti.</p>
      <p sl="it">Concordo, perciò, sull'introduzione, da tempo in discussione, di "eurobond ", che possa dar luogo ad una gestione congiunta del debito attraverso l'aggregazione di parte del debito sovrano. Il relatore propone poi altri strumenti di finanziamento, atti a frenare la speculazione: ad esempio, una tassazione coerente ed efficace del settore energetico e l'elaborazione di proposte per una tassazione per lo sviluppo che permetta di incrementare le risorse da destinare al raggiungimento degli obiettivi di sviluppo del millennio.</p>
    </intervention>
    <intervention id="2-284-000" speaker_id="28354" name="Jan Březina" is_mep="True" mode="written">
      <p sl="cs">Nell’Unione europea siamo ancora alle prese con le conseguenze della crisi finanziaria che, nel 2009, è sfociata in una crisi di bilancio, caratterizzata dall’emissione eccessiva di titoli di Stato. Contrariamente a quanto emerge dalla relazione approvata, io non individuo tra le cause le pressioni del mercato, ma piuttosto la politica di bilancio irresponsabile di molti governi nazionali non disposti a riformare i propri sistemi pensionistici, sanitari e occupazionali. A mio avviso, addossare la responsabilità della crisi al fallimento del mercato è sbagliato e tradisce la mancanza del coraggio necessario per affrontare le riforme necessarie. Ora abbiamo approvato regole che prevedono un maggior rigore a livello di regolamentazione finanziaria e vigilanza dei mercati finanziari. Dovremmo andare oltre e adottare misure atte a rilanciare le economie europee, per esempio, sotto forma di finanziamenti per progetti infrastrutturali comuni e incentivi fiscali per le aziende che investono in scienza e ricerca. Vorrei mettervi in guardia contro l’introduzione di una tassa sulle transazioni finanziarie e varie forme di tasse bancarie, perché bloccherebbe il mercato finanziario e costituirebbe una distorsione della concorrenza. Gli Eurobond non sono una soluzione, in quanto si limitano a trasferire l’irresponsabilità fiscale a livello europeo, verso luoghi ancora più lontani dal controllo pubblico, in cui le velleità di spesa eccessiva avrebbero ripercussioni ancora più gravi che a livello nazionale. Non sono nemmeno favorevole a una tassa sul carbonio a livello europeo, perché imporrebbe un onere sproporzionato in particolare sul settore energetico e ridurrebbe in ultima istanza la sicurezza energetica dell’Unione europea.</p>
    </intervention>
    <intervention id="2-285-000" speaker_id="96716" name="Zuzana Brzobohatá" is_mep="True" mode="written">
      <p sl="cs">Le transazioni finanziarie contribuiscono in misura consistente alla creazione di risorse nel settore finanziario e le varie operazioni speculative sui mercati finanziari hanno avuto un peso non trascurabile nella crisi finanziaria mondiale. Non è sicuramente giusto che siano i contribuenti a sostenere da soli l’onere della crisi finanziaria. Ritengo infatti che parte di tale onere dovrebbe essere trasferito al settore finanziario che in questo modo potrebbe farsi carico di parte dei suoi costi. La relazione si concentra nello specifico sulle transazioni particolarmente rischiose e speculative e favorirà pertanto una maggiore responsabilità del settore finanziario attraverso la futura tassazione delle transazioni finanziarie, che paradossalmente condurrà a una maggiore stabilità del settore finanziario mondiale. Un’altra ragione a favore dell’introduzione di una tassa sulle transazioni finanziarie è legata al fatto che i servizi finanziari nella maggior parte degli Stati membri non sono assoggettati a IVA.</p>
    </intervention>
    <intervention id="2-285-250" speaker_id="96733" name="Antonio Cancian" is_mep="True" mode="written">
      <p sl="it">Signor Presidente, onorevoli colleghi, ho votato in favore di questa relazione perché ritengo che sia un positivo passo avanti verso quelli che saranno i futuri innovativi strumenti di finanziamento alla base del rilancio dell'economia europea. Ritengo fondamentale per l'Europa reperire anche sul mercato risorse per finanziare i settori cruciali della nostra economia, in conformità con gli obiettivi dell'Europa 2020, in particolare le infrastrutture transeuropee nel settore trasporti, energia e telecomunicazioni necessarie per l'uscita dalla crisi.</p>
      <p sl="it">È indispensabile trainare l'economia europea. La responsabilità dell'UE non è quella di imporre e/o aumentare le tasse, ma avere il coraggio di affrontare il mercato. La soluzione è riuscire a trovare nuove forme di finanziamento che possano garantire la piena realizzazione dei progetti nel minore tempo possibile, tramite la creazione di fondi ad hoc che abbiano come base l'emissione sul mercato dei capitali di titoli direttamente collegati alla realizzazione e allo sfruttamento economico dell'opera, i cosiddetti Project Bond .</p>
      <p sl="it">Per quanto riguarda un'eventuale tassazione sulle transazioni finanziarie, essa dovrebbe essere proposta in Europa solo se introdotta a livello globale: ritengo che la Commissione debba valutare la possibilità di introdurre questa tassa a livello UE, tentando di stimare se ciò possa provocare conseguenze negative per la competitività del sistema UE.</p>
    </intervention>
    <intervention id="2-285-375" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato a favore della risoluzione del Parlamento in quanto condivido l’obiettivo della Commissione di aumentare il bilancio dell’Unione mediante strumenti fiscali innovativi. Riconosco inoltre i potenziali vantaggi dell’incremento dei finanziamenti del settore privato mediante denaro pubblico. Ritengo inoltre che misure di questo tipo dovrebbero essere accompagnate da una divulgazione trasparente, corredata di adeguati orientamenti relativi agli investimenti, gestione dei rischi, limiti di esposizione e procedure di controllo e vigilanza adeguate, da fissare in modo democraticamente responsabile.</p>
    </intervention>
    <intervention id="2-285-500" speaker_id="28148" name="Françoise Castex" is_mep="True" mode="written">
      <p sl="fr">Accolgo con favore il sostegno espresso in plenaria dal Parlamento europeo rispetto all’introduzione di una tassa sulle transazioni finanziarie. Una tassa sulle transazioni finanziarie a livello europeo penalizzerà notevolmente le transazioni finanziarie molto speculative e socialmente inutili, assicurando al contempo all’Unione europea entrate annue per 200 miliardi di euro. Questo voto va in senso contrario rispetto al patto di competitività. Invece di penalizzare gli Stati e i cittadini, dobbiamo tassare i mercati finanziari. La Commissione e il Consiglio devono urgentemente prenderne atto.</p>
    </intervention>
    <intervention id="2-286-000" speaker_id="1892" name="Carlos Coelho" is_mep="True" mode="written">
      <p sl="pt">Appoggio, seppur con alcune riserve, la relazione Podimata su un finanziamento innovativo. Condivido le preoccupazioni della relatrice sulla crisi economica e finanziaria che stiamo attraversando e la conseguente mancanza d’investimenti. Concordo altresì sul fatto che è auspicabile che gli investimenti si traducano in maggiori progresso e innovazione e che occorre che l’Europa accresca la sua capacità d’investimenti intelligenti. Temo tuttavia che la relazione sia eccessivamente orientata verso l’aumento delle imposte, mentre in molti paesi (come il Portogallo), già siamo vittime di una sorta di overdose di oneri fiscali. Nella sua versione finale, la relazione chiede l’introduzione di una tassa sulle transazioni finanziarie (a livello mondiale, o per lo meno europeo), ammettendo che le sue conseguenze devono essere studiate (e propone a tale fine uno studio a posteriori). Rivolgo un plauso alla difesa del lancio degli Eurobond, che favorirebbero l’accesso al mercato per i paesi più deboli della zona euro, e il parere secondo cui “questo sarebbe vantaggioso per tutti gli Stati membri partecipanti allo stesso e alla zona euro nel suo complesso”.</p>
    </intervention>
    <intervention id="2-287-000" speaker_id="97125" name="Frédéric Daerden" is_mep="True" mode="written">
      <p sl="fr">Alcuni sono contrari a una tassa sulle transazioni finanziarie (TTF) a livello europeo perché avrebbe un effetto distorsivo sulla concorrenza nei mercati finanziari a spese dell’Europa. Non credo che una tassa dello 0,01 per cento su queste transazioni possa indurre gli investitori a ritirarsi dal mercato finanziario più grande del mondo.</p>
      <p sl="fr">Se speriamo che sia il G20 a prendere questa iniziativa a livello mondiale, credo che aspetteremo in eterno. Mi fa pertanto piacere che l’emendamento presentato dal gruppo dell’Alleanza Progressista dei Socialisti e Democratici al Parlamento europeo a favore di questa TTF a livello europeo sia stato approvato. Assicurerebbe entrate annue per circa 200 miliardi di euro, consentendo in questo modo all’Unione di gestire adeguatamente il suo bilancio, in un momento in cui i membri del Consiglio non fanno mistero della loro intenzione di applicare tagli, nonostante il valore aggiunto derivante dalle spese europee.</p>
      <p sl="fr">La crisi, provocata dagli attori del mercato finanziario, è una delle argomentazioni addotte dai nostri governi di destra per chiedere tagli di bilancio, soprattutto a scapito delle spese sociali. I cittadini europei si troverebbero pertanto a pagare per errori che non hanno commesso. La TTF riporterebbe giustizia sociale nelle decisioni europee, consolidando le finanze pubbliche a spese di chi per primo le ha indebolite. È perciò proprio questo il momento giusto per una misura di tale portata.</p>
    </intervention>
    <intervention id="2-287-250" speaker_id="1746" name="Luigi Ciriaco De Mita" is_mep="True" mode="written">
      <p sl="it">Signor Presidente, onorevoli colleghi, la crisi economico-finanziaria ha messo in evidenza la totale assenza di etica in tale ambito. Il paradigma della nuova economia del benessere secondo cui il perseguimento del benessere individuale è la chiave per il benessere collettivo, che ne costituisce la sommatoria, appare in tutta la sua inadeguatezza. Infatti, in questa logica, l'interesse individuale non si pone alcun limite rispetto all'interesse collettivo e tantomeno generale. Poiché invece il governo della cosa pubblica si deve porre innanzitutto l´interesse generale quale orizzonte in cui operare, e all´interno di esso dare libero spazio a libertà e diritti individuali, occorre sostenerla con un sistema tributario equo e progressivo. Coerentemente a questa tassazione, che deve essere sostenuta a livello globale, a partire dall´UE e da tutti i Paesi del G-8 e G-20, occorre rendere assimilabile agli altri redditi i ricavi dalle transazioni finanziarie attraverso una specifica imposizione fiscale che favorisca, insieme ad altre regole e nuovi paradigmi, una maggiore responsabilità degli operatori. Infine la introduzione di Eurobond finalizzati al fondo anticrisi e ai progetti infrastrutturali, potrebbe rafforzare, se addizionale al bilancio comunitario, le capacità di azione dell´UE. La relazione che abbiamo approvato mi pare vada, seppur lentamente, in tali direzioni</p>
    </intervention>
    <intervention id="2-287-500" speaker_id="4335" name="Marielle De Sarnez" is_mep="True" mode="written">
      <p sl="fr">L’attuale crisi economica ha evidenziato varie lacune nella vigilanza del settore finanziario. Abbiamo pertanto bisogno di nuovi strumenti e nuove politiche fiscali. Il sistema finanziario ha effettivamente ottenuto consistenti utili grazie a transazioni speculative e oltre tutto non è assoggettato a nessuna imposta. Votando a favore di una tassa sulle transazioni finanziarie, i cui proventi potrebbero essere utilmente canalizzati verso gli aiuti allo sviluppo, il Parlamento europeo ha espresso la sua volontà di porre fine a questa ingiustizia. La tassa dovrebbe naturalmente essere applicata a livello internazionale, ma se ciò non avvenisse, chiederemmo all’Unione europea di fare fronte alle sue responsabilità attuandola al suo interno. In questo modo, l’Europa darebbe l’esempio, sia in termini di finanziamento innovativo sia in termini di solidarietà verso i paesi in via di sviluppo. Spetta ora alla Commissione europea presentarci una proposta legislativa che soddisfi le aspettative espresse da un’ampia maggioranza del Parlamento.</p>
    </intervention>
    <intervention id="2-288-000" speaker_id="96914" name="Anne Delvaux" is_mep="True" mode="written">
      <p sl="fr">Accolgo con favore questa votazione sulla tassa sulle transazioni finanziarie perché il Parlamento europeo chiede all’Unione di attuare questo regime fiscale senza aspettare un’ipotetica decisione in materia a livello mondiale. L’Unione europea vanta il più grande settore finanziario al mondo e deve pertanto assumere la guida in questo frangente.</p>
      <p sl="fr">Secondo vari studi, l’introduzione di una tassa dello 0,05 per cento sulle transazioni genererebbe un gettito annuo di circa 200 miliardi di euro che si renderebbero disponibili per finanziare la ripresa e la cooperazione allo sviluppo e per la protezione dell’ambiente, scoraggiando al contempo la speculazione finanziaria. Ciò detto, rimango comunque convinta che sia necessario introdurre una tassa di questo tipo a livello internazionale: l’Unione europea deve incoraggiare i suoi partner ad adottare normative in materia di tasse finanziarie.</p>
      <p sl="fr">E lo dico perché, se questa tassa sarà applicata solo nell’Unione europea e non a livello internazionale, dai principali concorrenti finanziari dell’Europa, le finanze europee saranno gravemente penalizzate. Spero in particolare che possa essere raggiunto un compromesso su questo punto durante la presidenza francese del G20.</p>
    </intervention>
    <intervention id="2-289-000" speaker_id="4318" name="Harlem Désir" is_mep="True" mode="written">
      <p sl="fr">Da oltre 10 anni, i socialisti europei lottano al Parlamento europeo per una tassa sulle transazioni finanziarie. Questa tassa offrirebbe molti vantaggi: non solo scoraggerebbe la speculazione finanziaria, ma potrebbe anche finanziare gli aiuti ai paesi in via di sviluppo e il loro adattamento al cambiamento climatico, contribuendo al contempo al bilancio dell’Unione europea.</p>
      <p sl="fr">Il mondo si trova attualmente in una situazione diversa: la recessione ha reso ancora più urgente la necessità di stabilizzare i mercati finanziari e l’Unione europea ha bisogno di risorse nuove per superare questa recessione – deve superarla attraverso la ripresa, non attraverso l’austerità.</p>
      <p sl="fr">Allo stesso tempo, il movimento a favore della tassa sta amplificandosi: sempre più governi sono favorevoli e il Parlamento europeo ha già ripetutamente votato a favore dell’introduzione di una tassa sulle transazioni finanziarie. Questo nuovo voto a favore della tassa è un passo importante: il Parlamento segnala che dobbiamo agire immediatamente a livello europeo, anche se non ci sarà un accordo mondiale. La richiesta del Parlamento è chiara e l’esito del voto è stato schiacciante: ora dobbiamo tradurre le nostre parole in azioni e applicare la tassa sulle transazioni finanziarie.</p>
    </intervention>
    <intervention id="2-289-500" speaker_id="28127" name="Lena Ek" is_mep="True" mode="written">
      <p sl="sv">La relazione su un finanziamento innovativo affronta una serie di aspetti importanti. Purtroppo però propone l’introduzione da parte dell’Europa di una tassa sulle transazioni finanzarie su base unilaterale. Credo che dovremmo prendere in considerazione l’esempio svedese in modo da evitare di commettere lo stesso errore a livello europeo. Il mio paese negli anni ’80 ha introdotto unilateralmente una sorta di tassa sulle transazioni finanziarie, il cui effetto è stata la migrazione della maggior parte degli scambi di azioni, titoli e opzioni a Londra. Ritengo che ci sia un elevato rischio che gli effetti stabilizzatori sul mercato finanziario non si realizzino se l’Unione europea introdurrà unilateralmente una tassa di questo tipo. Il rischio che gli scambi in azioni, titoli e opzioni si trasferiscano verso mercati extraeuropei meno trasparenti e meno aperti è elevato, il che non può certamente contribuire a creare condizioni migliori per il controllo del mercato finanziario. Ho pertanto votato contro l’emendamento che proponeva una Tobin tax europea tuttavia, malgrado questa proposta sia stata approvata, ho deciso di votare comunque a favore della relazione nella votazione finale.</p>
      <p sl="sv">L’ho fatto perché, come negoziatrice di Europa 2020 per il gruppo Alleanza dei Democratici e dei Liberali per l’Europa, avrei diversamente corso il rischio di indebolire la posizione negoziale del gruppo su quelli che per noi sono problemi cruciali, come l’importanza della creazione di un vero mercato interno, che consenta il finanziamento di progetti infrastrutturali mediante obbligazioni europee e la possibilità di individuare una soluzione relativamente ad una tassa europea sul carbonio.</p>
    </intervention>
    <intervention id="2-290-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore di questa relazione perché difende la creazione di strumenti specifici, come l’introduzione di una tassa sulle transazioni finanziarie, che potrebbero contribuire a migliorare l’efficienza del mercato, aumentare la trasparenza, ridurre l’eccessiva volatilità dei prezzi e creare incentivi affinché il settore finanziario effettui investimenti a lungo termine, con un valore aggiunto per l’economia reale.</p>
    </intervention>
    <intervention id="2-291-000" speaker_id="photo_generic" name="Göran Färm, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Noi socialdemocratici svedesi siamo favorevoli a una tassa sulle transazioni finanziarie a livello mondiale. L’Unione europea dovrebbe impegnarsi molto attivamente per realizzare un sistema di questo tipo. Se un accordo internazionale dovesse, con il tempo, rivelarsi politicamente impossibile, sarebbe necessario considerare con grande attenzione l’alternativa di una tassa sulle transazioni all’interno dell’Unione europea che si dovrebbe basare su una valutazione d’impatto equilibrata. La Commissione sta attualmente preparando un’analisi che non ha tuttavia impedito ai suoi rappresentanti di anticipare gli eventi in molteplici occasioni, esprimendo pareri nettamente negativi su una tassa a livello dell’Unione. A nostro avviso è inaccettabile. Pertanto, proprio per fare arrivare alla Commissione un chiaro messaggio, in cui affermiamo che dovremmo considerare seriamente questa tematica e che il processo deve essere imparziale, abbiamo scelto di votare a favore dell’emendamento relativo nello specifico all’introduzione di una tassa a livello dell’Unione. È molto importante che questa tematica possa essere discussa su una base decisionale oggettiva e ponderata.</p>
    </intervention>
    <intervention id="2-291-500" speaker_id="96899" name="José Manuel Fernandes" is_mep="True" mode="written">
      <p sl="pt">La relazione discute della necessità di individuare nuove forme di finanziamento per il settore pubblico a livello mondiale ed europeo. In realtà, l’attuale crisi economica e finanziaria impone agli Stati membri di reperire entrate per mitigare la crisi di bilancio. Tra i nuovi mezzi di finanziamento c’è la tassazione del settore finanziario e delle emissioni di CO2 .</p>
      <p sl="pt">In questi ultimi tempi, il settore finanziario ha snaturato i propri obiettivi che consistono nel finanziare lo sviluppo dell’economia e, adducendo il pretesto della necessità di coprire i rischi, ha aumentato i tassi, realizzando così immediatamente enormi utili, con un pesante impatto sulle finanze pubbliche e i cittadini. Allo stesso tempo, una tassa sulle emissioni di CO2 renderebbe più equo e coerente il principio “chi inquina paga” e contribuirebbe non solo a contenere il cambiamento climatico, ma anche a finanziare progetti di investimento in questo ambito. Concordo con una tassa sulle transazioni finanziarie a livello mondiale. Ritengo che la sua introduzione a livello europeo dovrebbe essere preceduta da uno studio di impatto. Concordo altresì con l’introduzione degli Eurobond, in quanto ritengo che siano uno strumento di gestione comune del debito.</p>
    </intervention>
    <intervention id="2-292-000" speaker_id="96706" name="João Ferreira" is_mep="True" mode="written">
      <p sl="pt">Questa relazione parla di “finanziamento innovativo”. In realtà, non sfugge però alle vecchie e logore posizioni che rifiutano la giustizia più elementare. Il mercato finanziario avrebbe dovuto essere già da molto tempo controllato e regolamentato in modo efficace. Già da tempo si sarebbe dovuto porre un freno alla speculazione, che si trattasse di materie prime, compresi prodotti alimentari, proprietà, sussidi e pensioni, o il debito sovrano degli Stati (solo per dare qualche esempio). La Commissione europea si rifiuta però ostinatamente di portare avanti queste proposte, pur sapendo che le perdite finanziarie causate dall’evasione e dalla frode fiscale in Europa sono stimate ad un importo compreso tra 200 e 250 miliardi di euro all’anno, una somma che sarebbe sufficiente a ridurre i deficit pubblici senza dovere aumentare le tasse sul lavoro – la vecchia soluzione. Inoltre continua a rifiutarsi ostinatamente di introdurre una tassa sulle transazioni finanziarie a livello dell’Unione europea e non spinge per una sua adozione a livello mondiale.</p>
      <p sl="pt">Lo stesso vale per lo scandaloso perdurare dei paradisi fiscali che potrebbero benissimo permettere di reperire fondi per combattere la povertà e altri problemi economici e sociali persistenti. Le stime attuali delle entrate che potrebbero essere generate da una tassa sulle transazioni finanziarie, anche ad un’aliquota bassa, parlano di circa 200 miliardi di euro all’anno a livello dell’Unione.</p>
    </intervention>
    <intervention id="2-292-500" speaker_id="96810" name="Carlo Fidanza" is_mep="True" mode="written">
      <p sl="it">Signor Presidente, onorevoli colleghi, accolgo positivamente la risoluzione sugli strumenti di finanza innovativi che rappresenta il contributo del Parlamento al dibattito su come generare nuove entrate, assicurare una politica fiscale equa e massimizzare le capacità di recupero del prelievo. Sono favorevole all'introduzione di una tassa sulle transazioni finanziarie (TTF): la recente crisi – di cui un certo tipo di finanza speculativa ha grosse colpe – dimostra come poi siano gli Stati e i cittadini a pagare in prima persona i danni causati da altri.</p>
      <p sl="it">Una tassa sulle transazioni finanziarie porterebbe nelle casse pubbliche dell'UE circa 200 miliardi di euro ogni anno e contribuirebbe alla riduzione delle attività speculative, rendendole più costose e quindi meno vantaggiose. Tuttavia, ritengo che tale tassa vada istituita a livello globale e non solo europeo, al fine di evitare di creare uno svantaggio competitivo all'Europa stessa che, non dimentichiamo, ha un'attrattiva molto elevata essendo il più grande mercato mondiale. Infine, è da cogliere con grande favore il pronunciamento del Parlamento a favore degli Eurobond e dei Project Bond per sostenere la ripresa stimolando l'economia reale e favorendo la realizzazione di infrastrutture vitali per l'economia europea.</p>
    </intervention>
    <intervention id="2-293-000" speaker_id="4466" name="Ilda Figueiredo" is_mep="True" mode="written">
      <p sl="pt">Già da molto tempo si sente la necessità di controllare e regolamentare in modo efficace il mercato dei capitali, evitando la speculazione su una gamma molto ampia di prodotti, comprese materie prime, transazioni sulle proprietà immobiliari, prestazioni, pensioni e assicurazioni, nonché una lunga serie di derivati, compresa la speculazione sul debito sovrano.</p>
      <p sl="pt">Purtroppo, la Commissione europea non ha fatto molti progressi con queste proposte, mentre è noto che le perdite finanziarie causate dall’evasione e dalla frode fiscale in Europa sono stimate ad un importo compreso tra 200 e 250 miliardi di euro all’anno, cifra che da sola basterebbe a ridurre i disavanzi pubblici senza dover aumentare le tasse sul lavoro.</p>
      <p sl="pt">Se applicassimo tuttavia tasse sulle transazioni finanziarie a livello mondiale e, quindi, anche a livello dell’Unione europea, oltre a decretare la scomparsa dei paradisi fiscali e dei prodotti finanziari speculativi, potremmo disporre di somme ancora più consistenti per affrontare i problemi economici e sociali.</p>
      <p sl="pt">Le attuali stime delle entrate che potrebbero essere generate da una tassa sulle transazioni finanziarie, anche ad un’aliquota bassa, parlano di circa 200 miliardi di euro all’anno nell’Unione europea.</p>
      <p sl="pt">Alla luce di ciò, non possiamo accettare che, con il prestesto della necessità di ulteriori studi e valutazioni, si procrastini ulteriormente l’assunzione di una posizione chiara sull’introduzione di una tassa sulle transazioni finanziarie.</p>
    </intervention>
    <intervention id="2-293-125" speaker_id="96993" name="Lorenzo Fontana" is_mep="True" mode="written">
      <p sl="it">Signor presidente, onorevoli colleghi, se il sistema finanziario, autore di operazioni avventate e speculazioni, viene additato tra i maggiori responsabili della crisi finanziaria, allora è giusto che siano gli artefici a dover contribuire apportando il contributo economico più significativo. Tuttavia, ritengo che la forma prevista da questa relazione vada ad inficiare i precari equilibri della concorrenza, minandone le basi, visto che una sua applicazione si presupporrebbe su scala globale. Per questo motivo e per non creare un pericoloso precedente di sistema impositivo europeo, ritengo di non appoggiare la relazione della collega, esprimendo un voto contrario.</p>
    </intervention>
    <intervention id="2-293-250" speaker_id="1164" name="Bruno Gollnisch" is_mep="True" mode="written">
      <p sl="fr">Ho votato a favore degli emendamenti e delle parti del testo relative alla tassazione delle transazioni finanziarie. In realtà, ho votato a favore del principio secondo cui gli istituti finanziari dovrebbero contribuire a sostenere il costo della recessione, di cui sono responsabili, e a consolidare le nostre finanze pubbliche.</p>
      <p sl="fr">Il problema di questa relazione, su cui ho espresso voto contrario, è tuttavia che il suo obiettivo principale, tanto per cambiare, è quello di creare nuove tasse, gestite, laddove possibile, a livello europeo o mondiale, o per lo meno in presenza di organismi internazionali che stabiliscono chi saranno i beneficiari e come sarà utilizzato il denaro. Inoltre non c’è garanzia che le tasse sul lavoro siano ridotte in misura significativa. Per analoghi motivi, non posso che oppormi ad una tassa sul carbonio applicata a tutti i livelli, in quanto penalizzerebbe invariabilmente i cittadini meno abbienti, come è accaduto con l’ingiusto e impopolare progetto del Presidente Sarkozy.</p>
      <p sl="fr">Sono altresì contrario all’istituzione di un’agenzia europea responsabile dell’emissione di obbligazioni europee per gestire congiuntamente il debito pubblico – un vero e proprio premio per i pazzi, pagato dai sani di mente. Infine, mi dispiace che, sebbene la parte dedicata agli aiuti allo sviluppo giustamente castighi la corruzione dei governi e i paradisi fiscali, stia ben attenta a non denunciare le pratiche scandalose delle società multinazionali e soprattutto l’uso che fanno dei prezzi di trasferimento.</p>
    </intervention>
    <intervention id="2-293-281" speaker_id="28123" name="Louis Grech" is_mep="True" mode="written">
      <p sl="en">La relazione su un “finanziamento innovativo” manda un messaggio forte agli istituti finanziari e, in particolare, al settore bancario. Afferma che è venuto il momento di regolamentare ulteriormente il settore finanziario, facendo in modo che le banche siano amministrativamente e giuridicamente responsabili di eventuali negligenze e di una gestione dei rischi inefficace. È ormai davanti agli occhi di tutti che il mercato dei servizi finanziari è spesso incapace di autoregolamentarsi in modo sufficiente e che la qualità della protezione e delle salvaguardie per i consumatori nel settore dei servizi finanziari esige miglioramenti tangibili e decisi, in particolare per quanto riguarda gli aspetti del controllo e della vigilanza. Le circostanze attuali potrebbero essere utilizzate come un’opportunità unica per rafforzare il settore dei servizi finanziari e per ripristinare la fiducia nel settore dei cittadini e dei consumatori che ora sono quelli che si trovano a pagare il conto degli errori marchiani commessi e del salvataggio dei grandi istituti finanziari.</p>
      <p sl="en">Detto ciò, la Commissione dovrebbe come prima cosa valutare l’impatto di una tassa sulle transazioni finanziarie sull’economia europea, in quanto qualsiasi proposta futura non dovrebbe basarsi unicamente su decisioni prese d’impulso a fronte del tormentone del momento, ma dovrebbe inserirsi in un approccio pragmatico che dimostrerà di essere in grado di resistere al logorio del tempo e di ricostruire la fiducia dei cittadini europei nei mercati finanziari.</p>
    </intervention>
    <intervention id="2-293-312" speaker_id="96953" name="Estelle Grelier" is_mep="True" mode="written">
      <p sl="fr">L’adozione della relazione Podimata ha dato al Parlamento l’opportunità per esprimere il suo esplicito sostegno all’introduzione di una tassa sulle transazioni finanziarie a livello europeo. Finora, la destra europea ha sempre fatto fallire le proposte dei socialisti su questo tema, sia nelle commissioni parlamentari sia in plenaria. Il fatto che la maggioranza degli eurodeputati, e quindi una parte della destra, sia stata convinta da questo progetto, caldeggiato già da anni dal gruppo dell’Alleanza Progressista dei Socialisti e Democratici al Parlamento europeo, è una buona notizia. Dimostra che, insieme, ci stiamo progressivamente rendendo conto dei pregi di questo progetto. La votazione segna l’inizio di una nuova fase nel processo che condurrà all’introduzione di uno strumento finanziario che servirà in particolare a generare risorse proprie supplementari per il bilancio dell’Unione europea, ma anche per sostenere iniziative di sviluppo a livello internazionale. La battaglia non è tuttavia ancora vinta. Per ora, abbiamo solo una posizione politica. Aldilà delle loro parole, dobbiamo essere vigili rispetto alla vera disponibilità e volontà dei capi di Stato e di governo europei, gran parte dei quali sono di centro-destra, di introdurre questa tassa.</p>
    </intervention>
    <intervention id="2-293-375" speaker_id="28208" name="Nathalie Griesbeck" is_mep="True" mode="written">
      <p sl="fr">Da molti anni combattiamo per l’introduzione di una tassa sulle transazioni finanziarie. Nonostante le numerose riserve con cui si è scontrata quest’idea, l’adozione della risoluzione a larga maggioranza costituisce un passo importante. Incoraggiando la tassazione delle transazioni finanziarie a livello internazionale e, in ogni caso, raccomandando la creazione di una tassa di questo tipo all’interno dell’Unione europea, il Parlamento pone le basi di un nuovo ordine finanziario mondiale. Non dovremmo inoltre dimenticare le nuove prospettive finanziarie che una tassa di questo tipo offrirebbe, dato che la sua introduzione potrebbe generare circa 200 miliardi di euro all’anno. Questo voto costituisce una grande vittoria, tocca ora agli organismi internazionali avere il coraggio di cui hanno dato prova gli eurodeputati.</p>
    </intervention>
    <intervention id="2-293-500" speaker_id="96952" name="Sylvie Guillaume" is_mep="True" mode="written">
      <p sl="fr">La tassazione delle transazioni finanziarie è un obiettivo per il quale da tempo i socialisti e la sinistra europea combattono. L’adozione, a larga maggioranza, della relazione della mia collega greca, onorevole Podimata, è testimonianza dei progressi politici compiuti dal Parlamento europeo. È una grande vittoria per la sinistra europea, una vittoria di cui può andare fiera. Benché il testo non abbia un effetto legislativo diretto, segna un passo politico decisivo: d’ora in poi, la destra europea al Parlamento europeo non potrà impedire l’introduzione di una tassa di questo tipo. È un passo concreto verso il federalismo di bilancio, che rappresenta l’unica possibilità per l’Unione europea di realizzare i suoi obiettivi in termini di crescita e occupazione e per superare la recessione.</p>
    </intervention>
    <intervention id="2-293-750" speaker_id="96693" name="Juozas Imbrasas" is_mep="True" mode="written">
      <p sl="lt">Mi sono espresso a favore di questa relazione perché uno dei principali vantaggi degli strumenti di finanziamento innovativo è rappresentato dal fatto che possono apportare un duplice effetto positivo, in quanto possono contribuire al raggiungimento di importanti obiettivi politici, come la stabilità dei mercati finanziari e la trasparenza, e offrire al contempo un potenziale significativo in termini di generazione di entrate, tenendo però anche conto degli effetti di tali strumenti sulle esternalità negative prodotte dal settore finanziario. Concordo con la disposizione e la richiesta secondo cui le misure di finanziamento innovativo dovrebbero attingere maggiormente da questo settore e contribuire ad allontanare la pressione fiscale dai lavoratori. Uno strumento di questo tipo potrebbe migliorare l’efficienza del mercato, aumentare la trasparenza e porre un freno alla speculazione, ridurre l’eccessiva volatilità dei prezzi, creare incentivi affinché il settore finanziario effettui investimenti a lungo termine con un valore aggiunto per l’economia reale, e inoltre contribuire a finanziare i beni pubblici mondiali e a ridurre i deficit pubblici. Condivido l’idea dell’emissione di obbligazioni comuni europee di progetto per finanziare le notevoli necessità infrastrutturali dell’Europa e taluni progetti strutturali europei nel quadro dell’agenda Europa 2020 e in vista di nuove strategie europee dell’Unione europea già annunciate, quali la nuova strategia per lo sviluppo delle infrastrutture energetiche nonché altri progetti su vasta scala. Le obbligazioni comuni europee di progetto garantirebbero così gli investimenti necessari, attirerebbero le risorse di cui hanno bisogno, e diventerebbero un meccanismo importante per ottimizzare l’effetto leva degli aiuti pubblici. Questi progetti devono anche contribuire alla trasformazione ecologica delle nostre economie, spianando la strada a un’economia a zero emissioni di carbonio.</p>
    </intervention>
    <intervention id="2-294-000" speaker_id="96901" name="Arturs Krišjānis Kariņš" is_mep="True" mode="written">
      <p sl="lv">Una nuova tassa sulle transazioni finanziarie non risolverà i problemi di bilancio degli Stati membri dell’Unione europea. Proprio per questo non ho appoggiato la relazione su un finanziamento innovativo a livello mondiale ed europeo. Contrariamente a quanto credono alcuni, questa tassa non saranno le banche a pagarla, ma i loro clienti, ossia sempre i soliti vecchi contribuenti. In un momento in cui si delinea la ripresa economica, non dovremmo introdurre nuove tasse, dovremmo invece cercare di ridurre la spesa governativa. Una nuova tassa servirebbe unicamente a nascondere l’incapacità dei governi di contenere la spesa e non avrebbe l’effetto auspicato.</p>
    </intervention>
    <intervention id="2-294-500" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, onorevoli colleghi, la relazione sottoposta, oggi, al voto del Parlamento ha per oggetto l'introduzione di innovativi strumenti finanziari. Ho voluto sostenere con il mio voto la risoluzione perché la crisi economica di questi ultimi anni ha evidenziato la mancata regolamentazione e la necessità di dare vita a strumenti finanziari nuovi in grado di risolvere le grandi speculazioni finanziarie. In tal modo, l´azione europea sarà in grado di ristabilire in modo inequivocabile la necessità di rispondere ai bisogni dell'economia reale, sostenendo gli investimenti a lungo termine e creando nuove risorse supplementari, al fine di raccogliere e vincere le principali sfide mondiali ed europee, conseguendo gli obiettivi di crescita e sviluppo nel quadro della strategia 2020. Il vertiginoso aumento delle transazioni finanziarie ha manifestato il crescente divario fra finanza ed economia reale. L'introduzione di una tassa sulle transazioni finanziarie, l'emissione di obbligazioni comuni europee e la previsione di una tassa sul carbonio sono alcune delle proposte orientate alla creazione di nuovi percorsi necessari per la nostra economia tali, tuttavia, da non arrecare in alcun modo pregiudizio alle fasce più vulnerabili di consumatori.</p>
    </intervention>
    <intervention id="2-295-000" speaker_id="23768" name="Bogusław Liberadzki" is_mep="True" mode="written">
      <p sl="pl">Accolgo con estremo favore il risultato dal voto sulla relazione su un finanziamento innovativo a livello mondiale ed europeo. Questa relazione tocca due temi di importanza fondamentale: la tassa sulle transazioni finanziarie e gli Eurobond che potrebbero essere importanti fonti di finanziamento per accrescere le capacità finanziarie ed economiche dell’Unione europea, che potrebbe in questo modo realizzare progetti grandi e strategicamente importanti, compresi progetti nel settore dei trasporti e dell’energia ed eventualmente anche facilitare la mobilizzazione di capitali privati. Il gruppo dell’Alleanza Progressista dei Socialisti e Democratici al Parlamento europeo già da tempo chiede una soluzione simile. Sono lieto che una netta maggioranza abbia votato a favore dell’introduzione di queste soluzioni innovative.</p>
    </intervention>
    <intervention id="2-295-500" speaker_id="photo_generic" name="Sabine Lösing e Sabine Wils" is_mep="True" mode="written">
      <p sl="de">DIE LINKE (La sinistra) già da anni si dichiara favorevole all’introduzione di una tassa sulle transazioni finanziarie. L’idea è stata oggi accettata dal Parlamento europeo in termini generali. La relazione d’iniziativa Podimata, adottata dal Parlamento, non si pronuncia in maniera definitiva pro o contro la tassa sulle transazioni finanziarie. Non è chiaro se possiamo aspettarci una proposta analoga dalla Commissione ed eventualmente quando. La strada che precede l’avvio di un processo legislativo è ancora molto lunga. Attualmente, la Commissione si sta limitando a preparare uno studio di fattibilità. Una delle condizioni generali di questo studio di fattibilità è che la tassa sulle transazioni finanziarie non comprometta la competitività. È alquanto irrealistico pensare in questo momento all’introduzione a livello mondiale di una tassa sulle transazioni finanziarie. La relazione d’iniziativa non riguarda unicamente il tema della tassa sulle transazioni finanziarie, ma anche il regolare funzionamento della politica di concorrenza nell’Unione europea e l’introduzione di una tassa sul carbonio sul modello dell’IVA, applicata a tutti i prodotti nel mercato interno.</p>
      <p sl="de">Non possiamo accettare questa tassa sul carbonio. È una richiesta di politica ambientale dei conservatori, che ricercano un mix energetico che combini energia nucleare e energie rinnovabili. L’energia nucleare non sarebbe toccata da questa tassa. Noi chiediamo la tassazione degli input energetici, compresa l’energia nucleare, attraverso una tassa combinata energia primaria/carbonio. Ci siamo astenute dal voto finale perché non potevamo votare a favore di una relazione che coniuga una buona idea, una tassa sulle transazioni finanziarie, a misure che andrebbero ad accrescere ulteriormente l’onere che grava sui cittadini europei.</p>
    </intervention>
    <intervention id="2-297-000" speaker_id="96823" name="Petru Constantin Luhan" is_mep="True" mode="written">
      <p sl="ro">Negli ultimi anni, la crisi economica e finanziaria mondiale ha evidenziato gravi lacune del quadro regolamentare e di vigilanza del sistema finanziario mondiale. Le transazioni finanziarie sono contraddistine da un enorme aumento di volume e da una notevole discrepanza di dimensioni tra tali operazioni e le necessità dell’economia reale. Gli investimenti a breve termine, che hanno acquisito un ruolo centrale, hanno determinato un’eccessiva volatilità e l’assunzione di rischi eccessivi. Le operazioni altamente speculative a breve termine si sono trovate al centro della crisi e hanno posto in evidenza la chiara connessione tra un quadro di regolamentazione e di vigilanza inefficiente e la sostenibilità delle finanze pubbliche. Ho votato a favore della relazione perché i problemi causati da questo comportamento del mercato hanno avuto un grave impatto sulle finanze pubbliche, sui cittadini europei e non solo. La relazione si propone di creare strumenti atti a porre a freno la speculazione, assicurare un’equa ripartizione degli oneri tra i principali attori finanziari e a creare nuove risorse supplementari al fine di raccogliere le sfide principali.</p>
      <p sl="ro">Si stima che l’evasione e la frode fiscale costino attualmente circa 250 miliardi di euro all’anno agli Stati membri dell’Unione europea. L’elemento nuovo è la tassa sulle transazioni finanziarie, che genererebbe entrate per circa 200 miliardi di euro all’anno per l’Unione europea e scoraggerebbe le transazioni speculative.</p>
    </intervention>
    <intervention id="2-298-000" speaker_id="1403" name="David Martin" is_mep="True" mode="written">
      <p sl="en">Con il loro voto a favore di questa relazione, gli europarlamentari rispondono alla richiesta dei cittadini che domandano una tassazione giusta del settore finanziario. Il settore finanziario è in ampia misura esentato dal pagamento dell’IVA e beneficia di ampie esenzioni fiscali, mentre i comuni cittadini hanno dovuto farsi carico dei costi della crisi finanziaria, compreso un contributo di 9 500 euro a titolo di aiuto governativo per ogni uomo, donna e bambino nell’Unione europea. Con questo voto, gli eurodeputati hanno espresso il loro appoggio alle centinaia di migliaia di persone che si impegnano attivamente per una tassa “Robin Hood” – una piccola tassa sulle transazioni finanziarie in grado di raccogliere miliardi per realizzare le priorità interne e onorare i nostri impegni per combattere la povertà e il cambiamento climatico a livello internazionale.</p>
      <p sl="en">Un accordo mondiale sarebbe il modo migliore per introdurre una tassa di questo tipo; ma l’imposta di bollo sulle azioni applicata dal Regno Unito dimostra che è possibile introdurre una tassa sulle transazioni finanziarie (TTF) efficace e ben strutturata senza andare ad indebolire la competitività. Una TTF coordinata a livello europeo sarebbe il primo passo verso una TTF mondiale. È venuto il momento di agire e l’Unione europea può guidare questa campagna per una tassazione mondiale più giusta.</p>
    </intervention>
    <intervention id="2-299-000" speaker_id="2173" name="Arlene McCarthy" is_mep="True" mode="written">
      <p sl="en">Gli eurodeputati laburisti reagiscono alla richiesta dell’opinione pubblica che chiede una tassazione giusta del settore finanziario. Il settore finanziario è in ampia misura esentato dal pagamento dell’IVA e beneficia di ampie esenzioni fiscali, mentre i comuni cittadini hanno dovuto farsi carico dei costi della crisi finanziaria, compreso un contributo di 9 500 euro a titolo di aiuto governativo per ogni uomo, donna e bambino nell’Unione europea. Con questo voto, gli eurodeputati laburisti hanno espresso il loro appoggio alle centinaia di migliaia di persone che si impegnano attivamente per una tassa “Robin Hood” – una piccola tassa sulle transazioni finanziarie in grado di raccogliere miliardi per realizzare le priorità interne e onorare i nostri impegni per combattere la povertà e il cambiamento climatico a livello internazionale. Un accordo mondiale sarebbe il modo migliore per introdurre una tassa di questo tipo; ma l’imposta di bollo sulle azioni applicata dal Regno Unito dimostra che è possibile introdurre una tassa sulle transazioni finanziarie (TTF) efficace e ben strutturata senza andare ad indebolire la competitività. Una TTF coordinata a livello dell’Unione europea sarebbe il primo passo verso una TTF mondiale. È venuto il momento di agire e l’Unione europea può guidare questa campagna per una tassazione mondiale più giusta.</p>
    </intervention>
    <intervention id="2-300-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La sinistra promuove da anni l’idea di una tassa sulle transazioni finanziarie. Oggi quest’idea ha trovato consenso. Questa concessione alle nostre idee è la benvenuta. Una tassa sulle transazioni finanziarie dovrebbe tuttavia avere come unico scopo quello di promuovere l’interesse generale dei cittadini, e non il regolare funzionamento del libero commercio o dello scambio dei diritti di inquinare che alcuni – e anche questo testo – chiamano il “mercato del carbonio”. Voterò contro questa volgare aberrazione di quella che era una buona idea.</p>
    </intervention>
    <intervention id="2-300-500" speaker_id="96978" name="Nuno Melo" is_mep="True" mode="written">
      <p sl="pt">Benché condivida gran parte del contenuto della relazione, non ho potuto votare a suo favore in quanto raccomanda l’introduzione di una tassa sulle transazioni finanziarie (a livello mondiale, o almeno europeo), pur ammettendo che le sue conseguenze devono ancora essere esaminate (e propone infatti uno studio a posteriori). Il partito che rappresento si è sempre opposto all’introduzione di una tassa sulle transazioni finanziarie di questo tipo in Portogallo, alla luce dell’effetto negativo che potrebbe avere sui mercati finanziari. Il Portogallo è un paese estremamente provato e non è in grado di sostenere ulteriori oneri fiscali, dato che alla fine dei conti, questa tassa sarebbe sostenuta dai cittadini, in quanto gli istituti finanziari la trasferirebbero ai loro clienti. L’introduzione di una tassa di questo tipo solo a livello europeo potrebbe regalare ad altri mercati vantaggi competitivi rispetto ai mercati finanziari europei.</p>
    </intervention>
    <intervention id="2-301-000" speaker_id="28407" name="Willy Meyer" is_mep="True" mode="written">
      <p sl="es">(Ho votato a favore della relazione Podimata su un finanziamento innovativo a livello mondiale ed europeo in quanto introduce un’idea che è stata uno dei pilastri della sinistra nel mondo: l’introduzione di una tassa sulle transazioni finanziarie. Il testo potrebbe certamente essere più coraggioso e non subordinare la tassa all’istituzione di una tassa simile a livello mondiale.</p>
      <p sl="es">La mia organizzazione politica ha sempre sostenuto la necessità di creare una tassa sui flussi di capitali mondiali, come la cosiddetta Tobin tax . Per questo motivo, anche se reputo insufficiente la proposta avanzata nella relazione, credo che costituisca un passo nella giusta direzione.</p>
    </intervention>
    <intervention id="2-302-000" speaker_id="96670" name="Louis Michel" is_mep="True" mode="written">
      <p sl="fr">In occasione della crisi economica e monetaria mondiale del 2007, abbiamo potuto constatare le gravi debolezze del quadro regolamentare e di vigilanza del sistema finanziario mondiale. Ho guidato la battaglia all’interno del Parlamento europeo a favore di un finanziamento innovativo costituendo un gruppo di lavoro sulla fattibilità di una tassa sulle transazioni internazionali. Sono convinto che una tassa di questo tipo non solo consentirebbe una regolamentazione migliore del settore finanziario, ponendo freno all’attività puramente speculativa, ma aiuterebbe anche i più poveri, in particolare i paesi in via di sviluppo, e i meno sviluppati tra di loro, a realizzare gli obiettivi di sviluppo del Millennio e ad adottare le misure necessarie per l’adattamento al cambiamento climatico.</p>
      <p sl="fr">Una tassa sulle transazioni finanziarie a livello europeo potrebbe potenzialmente generare circa 200 miliardi di euro di entrate all’anno nell’Unione europea e quasi 650 miliardi di dollari all’anno a livello mondiale. Se facessimo progressi rilevanti a livello europeo applicando una tassa sulle transazioni finanziarie internazionali, manterremmo invariato il forte messaggio che abbiamo già trasmesso nel dicembre 2010 quando abbiamo adottato le raccomandazioni intitolate “la crisi finanziaria, economica e sociale: raccomandazioni sulle misure e le iniziative da adottare”.</p>
    </intervention>
    <intervention id="2-302-500" speaker_id="96999" name="Alexander Mirsky" is_mep="True" mode="written">
      <p sl="en">L’adozione di questa relazione sarebbe il primo segnale forte da parte del Parlamento a favore di una tassa sulle transazioni finanziarie in un momento in cui la Commissione adotta un approccio ambiguo, mostrando da una parte l’intenzione di regolamentare gli attori finanziari, concedendo però loro dall’altra ampie esenzioni fiscali. È necessario segnalare l’atteggiamento ipocrita di alcuni leader dalla destra che chiedono la tassazione del settore finanziario, ma solo a livello mondiale, mentre sappiamo tutti che la sua attuazione è alquanto improbabile. La Commissione dovrebbe dire a chiare lettere che la tassa sulle transazioni deve essere pagata da tutti. Una situazione in cui gli agricoltori pagano le tasse, mentre i finanzieri non lo fanno, è inaccettabile. L’ingiustizia sociale dà adito a rancori e il permissivismo trasforma le istituzioni governative in una buca della sabbia creata dalle banche. Ho votato a favore.</p>
    </intervention>
    <intervention id="2-303-000" speaker_id="28255" name="Andreas Mölzer" is_mep="True" mode="written">
      <p sl="de">L'introduzione di una tassa sulle transazioni finanziarie costituisce un passo nella giusta direzione e andrebbe a colpire principalmente i fondi hedge e prodotti simili; con un interessamento limitato dell’economia reale. È indubbiamente giusto che l’Europa assuma la guida in questo ambito – dopo tutto, se volessimo coinvolgere anche gli americani, dovremmo aspettare all’infinito. Una tassa sulle transazioni finanziarie non dovrebbe in ogni caso essere usata come mezzo per fare entrare una tassa comunitaria dalla porta di servizio. Purtroppo però la relazione dell’onorevole Podimata ci conduce proprio in questa direzione. La sovranità fiscale deve rimanere a livello degli Stati membri. Se Bruxelles non riesce a gestire il denaro che incassa, significa che deve stringere la cinghia. Ci sono già abbastanza competenze che potrebbero essere regolamentate meglio a livello nazionale che non a livello dell’Unione europea. Le altre richieste contenute nella relazione, ossia l’introduzione degli Eurobond e di una tassa sul carbonio, dovrebbero essere respinte. Da una parte, gli Eurobond sono un prodotto che contraddice ogni buon senso economico, mentre dall’altra, ai paesi prudenti della zona euro viene ancora una volta ingiustamente chiesto di pagare il conto. L’Unione europea diventerebbe semplicemente un’Unione di trasferimenti. Inoltre, una tassa sul carbonio con obiettivi discutibili danneggerebbe l’economia europea e distruggerebbe posti di lavoro con un effetto sicuramente negativo per la maggior parte dei cittadini. Per queste ragioni, ritengo che dovremmo respingere la relazione.</p>
    </intervention>
    <intervention id="2-304-000" speaker_id="97280" name="Claudio Morganti" is_mep="True" mode="written">
      <p sl="it">Signor presidente, onorevoli colleghi, ho voluto esprimere il mio parere negativo su questa relazione, poiché, se da un lato l'idea di una contribuzione da parte del sistema finanziario, che molte colpe ha nella crisi degli ultimi due anni, parrebbe giusta, d'altro canto le modalità di applicazione mi lasciano molto perplesso.</p>
      <p sl="it">Debbo dire che valuto positivamente la proposta relativa alla creazione degli eurobond, che credo possano essere uno strumento utile, ma è la preponderante parte relativa all'introduzione di una tassa sulle transazioni finanziarie a creare i maggiori problemi. Ritengo sia troppo rischiosa una sua applicazione ad un solo livello di Unione europea, poiché rischierebbe di togliere competitività all'intero sistema finanziario comunitario e che gli operatori potrebbero aggirare senza troppe difficoltà puntando su altre piazze.</p>
      <p sl="it">Inoltre non vorrei che questa tassa potesse aprire la strada alla creazione di un potenziale erario centralizzato a livello UE, ipotesi che mi troverebbe nettamente contrario.</p>
    </intervention>
    <intervention id="2-304-500" speaker_id="96981" name="Franz Obermayr" is_mep="True" mode="written">
      <p sl="de">Finora è stato il contribuente europeo a farsi carico della maggior parte dei costi della crisi economica. È quindi importante utilizzare altri strumenti per fare sì che gli attori e gli speculatori dei mercati finanziari si assumano una parte di responsabilità. È una questione di giustizia. Una tassa sulle transazioni finanziarie non dovrebbe essere utilizzata da Bruxelles come pretesto per introdurre una tassazione diretta. Un’azione di questo tipo eroderebbe la sovranità in materia fiscale e generale degli Stati membri. La relazione rivela delle tendenze in questa direzione, ed è il motivo per il quale ho espresso un voto contrario.</p>
    </intervention>
    <intervention id="2-304-750" speaker_id="96694" name="Rolandas Paksas" is_mep="True" mode="written">
      <p sl="lt">(Ho votato a favore di questa risoluzione su un finanziamento innovativo a livello mondiale ed europeo. L’Europa, con il più grande mercato finanziario del mondo, sta a poco a poco cercando di rimettersi in piedi dopo la crisi i cui effetti si faranno sentire ancora per molti anni. È conseguentemente cruciale introdurre misure finanziarie innovative in grado di assicurare stabilità e trasparenza finanziarie. Attualmente, alla maggior parte dei servizi finanziari non è imposta l’IVA, conseguentemente nel settore finanziario si perde un’importante fonte di reddito e la pressione fiscale per i lavoratori aumenta. Credo che la tassa sulle transazioni finanziarie sia una misura finanziaria efficace che potrebbe contribuire a ridurre la speculazione e i disavanzi pubblici. Dopo aver correttamente valutato il suo potenziale effetto negativo sulla competitività complessiva dell’Unione europea, dobbiamo fare tutto il possibile perché sia applicata anche a livello mondiale. Inoltre, per incrementare il PIL di tutti i paesi, sarebbe utile introdurre una tassa sugli attivi bancari proporzionata all’importanza sistemica degli istituti di credito interessati e al livello di rischio connesso alle singole attività. Condivido la proposta relativa all’emissione di obbligazioni europee di progetto che, come strumento di gestione comune del debito, potranno attirare maggiori investimenti verso progetti infrastrutturali europei. Inoltre, al fine di ottimizzare i risultati dell’applicazione della tassa sul carbonio, è necessario fissare i requisiti minimi obbligatori per tutti gli Stati membri, per impedire che oneri eccessivi si spostino sui consumatori a basso reddito.</p>
    </intervention>
    <intervention id="2-305-000" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della relazione di iniziativa del Parlamento europeo su un finanziamento innovativo a livello mondiale ed europeo. La crisi finanziaria e la crisi del debito hanno messo a nudo le attuali lacune in termini di funzionamento e di controllo del settore finanziario. L’introduzione di una tassa sulle transazioni finanziarie non è una proposta nuova ed è sicuramente impopolare in tutti i paesi sviluppati, senza eccezione alcuna, soprattutto in quelli che applicano politiche di bassa imposizione fiscale. In ogni caso, qualora un accordo mondiale risultasse impossibile, l’introduzione di una tassa sulle transazioni finanziarie nell’Unione europea, se non indebolisce la sua competitività, contribuirà a migliorare il funzionamento di questo settore specifico generando al contempo consistenti entrate pubbliche. È proprio questa la sostanza dell'emendamento n: 2, per il quale ho votato a favore.</p>
    </intervention>
    <intervention id="2-296-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La relazione riguarda gli strumenti di finanziamento innovativo a livello mondiale ed europeo. Delinea misure atte ad affrontare il problema delle gravi lacune del quadro regolamentare e di vigilanza del sistema finanziario mondiale che sono emerse a seguito della crisi economica e finanziaria mondiale del 2007-2009. Le transazioni finanziarie sono attualmente contraddistinte da un enorme aumento di volume e da una notevole discrepanza di dimensioni tra tali operazioni e le necessità del “mondo reale”. Nuovi modelli commerciali, come gli investimenti a breve termine e il trading automatizzato ad alta frequenza, che hanno acquisito un ruolo centrale nelle tendenze finanziarie su scala mondiale, portando a un’eccessiva volatilità e all’assunzione di rischi eccessivi, meritano l’attenzione dei nostri governanti. Sono ragioni sufficienti a giustificare che il Parlamento europeo, nell’ambito del suo mandato, dia un suo contributo e indichi le misure che reputa più idonee per risolvere la situazione attuale.</p>
    </intervention>
    <intervention id="2-296-750" speaker_id="photo_generic" name="Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">La relazione su un finanziamento innovativo affronta numerosi aspetti rilevanti, come per esempio l’importanza di creare un vero mercato interno come base per la crescita europea, l’importanza di consentire il finanziamento di progetti infrastrutturali europei medianti obbligazioni europee di progetto, nonché una possibile soluzione relativamente alla tassa europea sul carbonio in modo da poter passare ad una produzione sostenibile in Europa. È anche significativo che la relazione evidenzi che gli Stati membri dell’Unione devono soddisfare gli obiettivi fissati in termini di aiuti.</p>
      <p sl="sv">Abbiamo tuttavia deciso di astenerci nella votazione finale perché non crediamo che sia opportuno che l’Europa introduca una tassa sulle transazioni finanziarie in maniera indipendente se non lo faranno anche altri paesi. Riteniamo che l’esempio svedese dovrebbe essere tenuto in considerazione per evitare di ripetere lo stesso errore a livello europeo: negli anni ‘80 è stata introdotta unilateralmente una sorta di tassa sulle transazioni finanziarie, con il risultato che la maggior parte degli scambi in azioni, titoli e opzioni si è spostata a Londra.</p>
      <p sl="sv">Riteniamo che ci sia un elevato rischio che gli effetti stabilizzatori del mercato finanziario, che speriamo possano essere indotti dalla tassa sulle transazioni finanziarie, non si concretizzino se l’Unione europea introdurrà una tassa simile unilateralmente. C’è un considerevole rischio che gli scambi in azioni, titoli e opzioni si trasferiscano invece verso mercati extraeuropei meno trasparenti e meno aperti. Non si creeranno certamente così condizioni migliori per il controllo del mercato finanziario e si rischierebbe inoltre di indebolire la vigilanza europea comune del mercato finanziario che abbiamo realizzato.</p>
    </intervention>
    <intervention id="2-306-000" speaker_id="28406" name="Miguel Portas" is_mep="True" mode="written">
      <p sl="pt">Per affrontare la crisi finanziaria mondiale e la grave recessione che ne è scaturita, numerosi governi hanno aumentato il debito sovrano a livelli insostenibili, con l’obiettivo di salvare le società finanziarie e di rivitalizzare le loro rispettive economie. Allo stesso tempo, le banche stanno accumulando utili sfruttando i differenziali tra i prestiti ottenuti dalle banche centrali ad un tasso di interesse quasi pari a zero e il prezzo al quale concedono prestiti ai loro clienti e agli Stati. Le società finanziarie devono pertanto rispondere a un imperativo morale assumendosi le proprie responsabilità di fronte alla crisi che loro stesse hanno causato: Una tassa sulle transazioni finanziarie è il minimo che si possa chiedere.</p>
      <p sl="pt">A chi cerca di procrastinare questa assunzione di responsabilità, adducendo a mo’ di pretesto, l’argomentazione secondo cui una tassa di questo tipo può essere introdotta solo a livello mondiale, vorrei dire: (1) che la posizione dell'Unione europea sarebbe notevolmente rafforzata dall’introduzione unilaterale di questa tassa; (2) se una parte del capitale utilizzato per le transazioni speculative dovesse lasciare l’Unione europea, si constaterebbe una riduzione della volatilità dei mercati finanziari, sicuramente vantaggiosa; (3) se una regolamentazione finanziaria a livello mondiale non è né fattibile né auspicabile, saranno necessarie regole ragionevoli sulla circolazione dei capitali. La relazione costituisce un passo in questa direzione.</p>
    </intervention>
    <intervention id="2-307-000" speaker_id="96998" name="Evelyn Regner" is_mep="True" mode="written">
      <p sl="de">Ho votato a favore della relazione perché è ora che l’Unione europea assuma un ruolo guida ed introduca una tassa sulle transazioni finanziarie a livello europeo. Credo che se compiremo noi questo primo passo, aumenteranno anche le probabilità di poter raggiungere l’obiettivo di una tassa sulle transazioni finanziarie a livello mondiale. L’emendamento proposto dal mio gruppo che chiede l’introduzione di una tassa sulle transazioni finanziarie a livello dell’Unione europea senza ulteriori attese (per esempio per condurre ulteriori studi) è stato approvato con una maggioranza risicata. Vorrei ora chiedere al Commissario responsabile, Šemeta, di agire.</p>
      <p sl="de">La risoluzione è stata approvata ad ampia maggioranza con 529 voti a favore, 127 voti contrari e 18 astensioni. Il Parlamento sta lanciando un segnale forte che non può essere ignorato dalla Commissione o reinterpretato per futili motivi. Chiedo al Presidente Barroso di agire, di esercitare la prerogativa di iniziativa della Commissione e di presentare un progetto di proposta a noi legislatori. Potrebbero in questo modo essere raccolti in totale 200 miliardi di euro – fondi di cui c’è un disperato bisogno e che dovrebbero essere sborsati dai responsabili della crisi. Non dovremmo andare a chiedere ai contribuenti di coprire i buchi causati dalla crisi finanziaria, dovremmo invece esigere finalmente dal settore finanziario che paghi la sua parte. Questo denaro dovrebbe essere utilizzato sia per il consolidamento del bilancio sia come fonte di entrare proprie per il bilancio dell’Unione europea.</p>
    </intervention>
    <intervention id="2-308-000" speaker_id="28409" name="Raül Romeva i Rueda" is_mep="True" mode="written">
      <p sl="en">Oggi il Parlamento europeo ha ribadito la richiesta di introdurre una tassa sulle transazioni finanziarie a livello europeo nel contesto di una relazione su un finanziamento innovativo approvata dagli eurodeputati. I verdi chiedono da tempo l’introduzione di una tassa sulle transazioni finanziarie e hanno accolto favorevolmente l’esito del voto con i commenti dell’onorevole Lamberts: “Il Parlamento europeo ha continuato ad esercitare pressione per l'introduzione di una tassa sulle transazioni finanziarie a livello dell’Unione europea. Mentre la finalità ultima dovrebbe essere quella di introdurre una TTF a livello mondiale, è comunque utile che l'Unione europea vada avanti da sola. Gli eurodeputati oggi hanno esortato la Commissione ad adottare misure in questo senso. I verdi si fanno da tempo fautori dell’introduzione di una tassa sulle transazioni finanziarie sia come mezzo per porre freno a speculazioni estremamente pericolose sia come nuova fonte di entrate pubbliche. Oltre a costituire una fonte di reddito potenzialmente significativa in un momento in cui i Tesori nazionali sono sotto pressione, una tassa sulle transazioni finanziarie è socialmente giusta. Una TTF consentirebbe inoltre di gestire il rischio sistemico derivante dal trading automatizzato ad alta frequenza, agendo da deterrente per le speculazioni rischiose. È ora che la Commissione e gli Stati membri smettano di temporeggiare.</p>
    </intervention>
    <intervention id="2-309-000" speaker_id="96819" name="Licia Ronzulli" is_mep="True" mode="written">
      <p sl="it">La recente crisi economica ha messo a nudo le carenze del sistema di regolamentazione e vigilanza della finanza mondiale.</p>
      <p sl="it">Troppo spesso, infatti, il volume di queste operazioni ha di gran lunga superato le necessità del mondo reale, causando speculazioni che nel tempo hanno reso i capitali in gioco estremamente volatili e a rischio insolvenza. Questo sta pesando in primis sui contribuenti, anche in termini di alti tassi di disoccupazione, redditi sempre più bassi, accesso ridotto ai servizi sociali e aumento delle disparità.</p>
      <p sl="it">Per prevenire future crisi, l'Unione Europea deve promuovere subito cambiamenti concreti nella regolamentazione e nella vigilanza, dando forma ad un contesto finanziario più sano e solido. L'idea di un prelievo sulle operazioni finanziarie presenta importanti vantaggi, soprattutto all'indomani di una crisi come quella attuale: stabilizzare i mercati, incentivare gli investimenti a lungo termine e garantire la tracciabilità ai fini di revisione delle singole operazioni.</p>
      <p sl="it">Porre freno alle speculazioni, sostenere gli investimenti a lungo termine e conseguire una maggiore crescita a lungo termine nel quadro della strategia UE 2020: tutto questo deve essere completato dall'importanza di introdurre un sistema di finanziamento simile non solo nell'Unione europea, in modo da non generare svantaggi competitivi a nostro danno.</p>
    </intervention>
    <intervention id="2-310-000" speaker_id="97308" name="Vilja Savisaar-Toomast" is_mep="True" mode="written">
      <p sl="et">Nel voto di oggi è stato espresso sostegno per la relazione su un finanziamento innovativo a livello mondiale ed europeo. L’unica parte che non ha trovato appoggio è stata la proposta che invita la Commissione indagare sulla fattibilità di un’imposta europea sul carbonio che, sul modello dell’IVA, sarà applicata a tutti i prodotti nel mercato interno. Sono lieta di poter osservare che sono stati appoggiati i punti principali, quelli in cui si chiede alla Commissione di studiare la fattibilità e la praticabilità di varie nuove tasse e le loro eventuali conseguenze. Come le tasse bancarie, anche le tasse sulle attività finanziarie e le tasse sulle transazioni finanziarie hanno il loro obiettivo economico e il loro potenziale di creazione di reddito è diverso, è quindi importante che, prima di imporre altre tasse, sia condotta un’analisi approfondita.</p>
      <p sl="et">È stato appoggiato il principio secondo cui, se viene imposta una tassa sulle transazioni finanziarie, dovrebbe essere fissata sulla base più ampia possibile. Allo stesso tempo, gli eurodeputati; inclusa la sottoscritta, hanno chiesto di sapere chi pagherà alla fine dei conti questa tassa, perché l’onere fiscale grava normalmente sui clienti che, in questo caso, sarebbero gli investitori al dettaglio e i singoli. Grazie.</p>
    </intervention>
    <intervention id="2-311-000" speaker_id="96671" name="Edward Scicluna" is_mep="True" mode="written">
      <p sl="en">Appoggio la relazione Podimata che contiene numerose buone idee su una tassa sulle transazioni finanziarie a livello mondiale. La verità è che buona parte del settore finanziario, in particolare le banche d’affari, deve ancora affrontare un processo di riforma alla luce di tutte le falle che sono state messe a nudo dalla crisi finanziaria. Persino il governatore della Banca d'Inghilterra, Mervyn King, la scorsa settimana ha ammesso che il costo delle misure di austerità adottate nel Regno Unito e in tutta Europa, è sostenuto da “persone assolutamente irreprensibili” mentre il settore finanziario è tornato alla mentalità “business as usual ”.</p>
      <p sl="en">È giusto che il settore privato paghi la sua parte delle conseguenze della crisi finanziaria e provveda a qualsiasi futuro salvataggio, visto che ci sono ancora molte banche reputate “troppo grandi per fallire”. Spetta ora al FMI e alla Commissione europea valutare gli aspetti positivi e negativi di una tassa sulle transazioni finanziarie.</p>
    </intervention>
    <intervention id="2-312-000" speaker_id="2081" name="Peter Skinner" is_mep="True" mode="written">
      <p sl="en">Durante la votazione odierna sulla relazione Podimata su un finanziamento innovativo, è stato votato un emendamento separato che chiedeva alla Commissione di avanzare proposte per una tassa sulle transazioni finanziarie in assenza di qualsiasi iniziativa a livello del G20.</p>
      <p sl="en">Ho votato a favore dell’emendamento in nome della solidarietà di gruppo e perché credo che un chiaro sostegno all’idea di una TTF da parte dell'Europa potrebbe stimolare ulteriori discussioni al G20.</p>
      <p sl="en">Sono in ogni caso consapevole del fatto che l’introduzione di una TTF a livello dell'Unione europea, nel caso in cui non fosse attuata anche a livello mondiale, comporta potenziali rischi per la competitività del Regno Unito come piazza finanziaria, con evidenti conseguenze sui cittadini del Sud-est dell’Inghilterra. Diffido di una TTF esclusivamente europea e credo che qualsiasi proposta debba essere oggetto di una rigorosa valutazione di impatto al fine di accertarsi che gli effetti positivi siano superiori agli inconvenienti per i miei elettori. Prima di aver ottenuto il risultato di una valutazione di impatto di questo tipo, non posso fare altro che respingere con determinazione le proposte che parlano di una TTF generalizzata dello 0,05 per cento su tutte le transazioni finanziarie in quanto arbitraria e mal congegnata.</p>
    </intervention>
    <intervention id="2-312-500" speaker_id="37676" name="Søren Bo Søndergaard" is_mep="True" mode="written">
      <p sl="da">Ho votato contro la relazione in quanto non garantisce che una tassa sulle transazioni finanziarie sia poi utilizzata per lo scopo che dovrebbe avere una vera Tobin tax , ossia andare a favore dei paesi in via di sviluppo e degli investimenti per il clima. La relazione non è chiara in merito al fatto che la tassa vada effettivamente ad alimentare i bilanci dell’Unione europea, il che potrebbe aprire la porta ad ancor più problemi. In primo luogo, sono fondamentalmente contrario all’incremento delle risorse proprie dell’Unione europea. Secondo, perderemo l’occasione di avere una vera Tobin tax se l’Unione europea avrà il diritto di disporre liberamente della tassa – come si legge nella proposta della Commissione, secondo cui l’imposta tassa dovrebbe finanziare i progetti dell'Unione europea e coprire i buchi di bilancio dell’Unione. Il mio voto non deve essere interpretato come opposizione ad una tassa sulle transazioni finanziarie nell’Unione europea. Sono assolutamente d’accordo con una vera Tobin tax e sono altresì a favore degli elementi positivi contenuti nella relazione; come la lotta contro la frode fiscale, il principio “chi inquina paga” e l’invito a puntare sull’efficienza energetica.</p>
    </intervention>
    <intervention id="2-313-000" speaker_id="4751" name="Bart Staes" is_mep="True" mode="written">
      <p sl="nl">Oggi ho nuovamente votato a favore dell’introduzione di una tassa sulle transazioni finanziarie (TTF) e convengo che, se non applichiamo una TTF a livello mondiale; l’Unione europea dovrebbe comunque compiere il primo passo. Dobbiamo sfruttare questo slancio e limitare l’avidità dei settori finanziari e bancari. Dopo tutto, una crisi mondiale esige soluzioni mondiali e l’Europa, in quanto mercato finanziario più importante del mondo, può svolgere il ruolo di apripista in questo contesto. Una tassa sulle transazioni finanziarie potrebbe assicurare agli Stati membri entrate sufficienti a riportare in equilibrio i loro bilanci e a far funzionare le loro economie.</p>
      <p sl="nl">Dato che il potenziale di gettito di una TTF dello 0,05 per cento è pari a circa 200 miliardi di euro nell’Unione europea e 650 miliardi di dollari a livello mondiale, questa tassa potrebbe contribuire in maniera decisiva a soddisfare l’esigenza di reperire risorse nuove e sostenibili. Una TTF potrebbe porre freno alla speculazione e stabilizzare i mercati, creare incentivi per investimenti a lungo termine e, dato che ogni transazione è tracciabile, potrebbe aumentare la trasparenza e fare in modo che gli attori finanziari accettino di farsi carico della loro parte di costi della crisi. La relazione chiede inoltre un’analisi più approfondita delle possibilità di emettere Eurobond e applicare una tassa sul CO2 .</p>
    </intervention>
    <intervention id="2-314-000" speaker_id="4545" name="Catherine Stihler" is_mep="True" mode="written">
      <p sl="en">A differenza dei miei colleghi scozzesi conservatori e liberali, io ho appoggiato questa relazione che prende in esame una serie di possibili fonti di finanziamento; compresa una tassa sulle transazioni finanziarie. Chiede inoltre che sia avviato un dibattito sull’uso delle entrate che potrebbero essere generate da una TTF.</p>
    </intervention>
    <intervention id="2-315-000" speaker_id="96860" name="Michèle Striffler" is_mep="True" mode="written">
      <p sl="fr">Ho manifestato il mio convinto sostegno all’introduzione di una tassa sulle transazioni finanziarie a livello mondiale durante la votazione sulla relazione su uno strumento finanziario innovativo a livello mondiale ed europeo. La possibilità di applicare una tassa di questo tipo unicamente a livello europeo dovrebbe tuttavia prima essere oggetto di uno studio di fattibilità da parte della Commissione europea. Dovremmo in effetti stabilire se questa tassa potrebbe essere introdotta a livello europeo senza produrre effetti negativi sulla competitività europea a livello internazionale.</p>
    </intervention>
    <intervention id="2-316-000" speaker_id="96974" name="Nuno Teixeira" is_mep="True" mode="written">
      <p sl="pt">La crisi economica e finanziaria ha rivelato gravi lacune nel quadro regolamentare e di vigilanza del sistema finanziario mondiale. Alla crisi occorre rispondere con strumenti nuovi in grado di porre freno alla speculazione, ristabilire il ruolo del settore finanziario; assicurare una ripartizione equa degli oneri e creare nuove risorse supplementari al fine di raccogliere le sfide mondiali, quali il cambiamento climatico, gli obiettivi di sviluppo e una crescita intelligente, sostenibile e inclusiva nel contesto della strategia Europa 2020. Questa relazione di iniziativa è il frutto della volontà di reperire fonti di finanziamento nuove e innovative. Gli strumenti di tassazione che si basano sulla percezione di entrate non sono considerati sufficienti. Il documento esamina le possibilità seguenti per il finanziamento innovativo: tassazione del settore finanziario, Eurobond e tassazione del settore energetico. A mio avviso, è fondamentale innovare in termini di mezzi di finanziamento alternativi all’altezza delle sfide odierne e in sintonia con il mondo moderno, ma non è opportuno farlo senza aver prima studiato il loro impatto concreto. Importante quanto l’aumento delle entrate è il potenziamento del ruolo regolamentare del mercato, creando meccanismi per rafforzare la sua trasparenza, la sua efficienza e la sua stabilità. Per queste ragioni, in plenaria ho votato a favore del documento.</p>
    </intervention>
    <intervention id="2-317-000" speaker_id="28584" name="Georgios Toussas" is_mep="True" mode="written">
      <p sl="el">La relazione è un insulto all’intelligenza della classe lavoratrice e della gente comune, che soffrono per la barbara guerra scatenata contro di loro dal capitale e dai suoi rappresentanti politici. Chiarisce sin dall'inizio che non se ne parla nemmeno di tassare il capitale: “sottolinea che l’aumento delle aliquote, l’estensione del campo di applicazione degli attuali strumenti fiscali … non possono rappresentare una soluzione sufficiente e sostenibile”. Ma per ingannare i lavoratori chiede all'Unione europea di adottare una “tassa sulle transazioni finanziarie” dello 0,01 per cento, che viene presentata come una cosiddetta “equa ripartizione degli oneri” della crisi tra il capitale e i lavoratori e un sforzo per limitare la speculazione da parte del capitale. Allo stesso tempo, la tassazione diretta sulla povera gente comune aumenta e la tassazione indiretta che va letteralmente ad erodere i redditi della classe lavoratrice e dei ceti più bassi sale alle stelle. La tassa sulle transazioni finanziarie non è una tassa sul settore finanziario, è un’altra tassa indiretta. Oltre a questa nuova tassa indiretta, viene anche proposto uno stuolo di cosiddette misure di “finanziamento innovativo”; come una tassa sul carbonio, un contributo di solidarietà sui biglietti aerei, e addirittura una “lotteria mondiale” per combattere la fame. Il partito comunista greco ha votato contro questa relazione, sottolineando che l’unica soluzione popolare per uscire dalla crisi capitalistica è quella di concentrarsi sugli utili dei monopoli.</p>
    </intervention>
    <intervention id="2-318-000" speaker_id="96660" name="Niki Tzavela" is_mep="True" mode="written">
      <p sl="en">Ho votato a favore della relazione. A mio parere, la relazione dell’onorevole Podimata è molto equilibrata e ben motivata. Apprezzo inoltre i quattro strumenti finanziari che la relazione introduce. Le quattro misure sono tutte innovative e vorrei sottolineare che non si tratta solo della tassa sulle transazioni finanziarie. Dovremmo essere attenti nella scelta degli strumenti da attuare: a mio avviso, dovremmo escludere le tasse settoriali – come quelle sul settore energetico – che hanno un effetto moltiplicatore sul costo della vita. Per la fase finale credo pertanto che la Commissione dovrebbe svolgere un esame con una valutazione di impatto dell’efficienza e dei risultati potenziali del ricorso a questi strumenti.</p>
    </intervention>
    <intervention id="2-319-000" speaker_id="28221" name="Thomas Ulmer" is_mep="True" mode="written">
      <p sl="de">La relazione contiene alcune buone idee, per esempio, una tassa sulle transazioni finanziarie dello 0,05 per cento soltanto farebbe confluire nel bilancio dell’Unione europea 200 miliardi di euro. Si tratta di denaro che attualmente non stiamo utilizzando e che renderebbe la speculazione più difficile, ma non impossibile. È ora importante sapere che cosa farà il Consiglio dei ministri con questa relazione di iniziativa. La strada è ancora molto lunga.</p>
    </intervention>
    <intervention id="2-320-000" speaker_id="96918" name="Derek Vaughan" is_mep="True" mode="written">
      <p sl="en">In una situazione in cui i cittadini di tutta l’Unione europea devono fare fronte ai costi sempre più salati della crisi finanziaria, le misure contenute nella relazione potrebbero consentire di reperire miliardi di euro e alleggerire parte della pressione che grava sulle famiglie in questo contesto finanziario così difficile.</p>
      <p sl="en">Una piccola tassa sulle transazioni finanziarie potrà essere utilizzata per combattere la povertà nel Regno Unito e in tutto il mondo, mitigando gli effetti del cambiamento climatico. I sostenitori di questa cosiddetta tassa “Robin Hood”, compresi gli eurodeputati laburisti, ora; forti del loro successo, devono continuare ad esercitare pressione sul settore finanziario mondiale per estendere questo programma e creare una tassa sulle transazioni finanziarie a livello mondiale.</p>
    </intervention>
    <intervention id="2-320-500" speaker_id="5737" name="Dominique Vlasto" is_mep="True" mode="written">
      <p sl="fr">Ho votato a favore di questa risoluzione volta ad incoraggiare il finanziamento innovativo mediante una tassa sulle transazioni finanziarie, accrescendo le capacità di ripresa dell’economia e promuovendo la transizione alla crescita verde pur mantenendo gli aiuti ai paesi in via di sviluppo. La crisi economica ha dimostrato, in modo molto violento, l’importanza fondamentale di una governance finanziaria mondiale per evitare di cadere nuovamente in balia dei capricci del capitalismo finanziario sfrenato. È questo l’obiettivo della Presidenza francese del G20 e dobbiamo fare tutto il possibile per realizzarlo. La speculazione finanziaria, favorita dall'assenza di regole e di vigilanza, ha cancellato milioni di posti di lavoro, ha gravemente danneggiato le finanze pubbliche e ha considerevolmente ridotto il tenore di vita di un’ampia maggioranza di europei. È giunto il momento di abbandonare questa visione a breve termine dell’economia, in cui il denaro conta più di qualsiasi altra cosa e l’irresponsabilità regna sovrana e che ci ha portato fino sull’orlo del baratro; affinché il sistema finanziario possa ritrovare il suo ruolo che è quello di servire l’economia reale e i cittadini. L’Unione europea dovrebbe costituire un esempio in questo senso e la risoluzione adottata dall’Aula manda un segnale forte ai nostri partner.</p>
    </intervention>
    <intervention id="2-321-000" speaker_id="97016" name="Angelika Werthmann" is_mep="True" mode="written">
      <p sl="de">Ho votato a favore della relazione dell’onorevole Podimata su un finanziamento innovativo a livello mondiale ed europeo. Finora, i contribuenti europei sono stati i soli a pagare il conto della crisi economica e finanziaria del 2007 e degli anni successivi. Questa è la prima relazione che esamina una serie di meccanismi innovativi destinati a fare in modo che anche gli attori del mercato finanziario si facciano carico di una parte dei costi. La proposta di una tassa sulle transazioni finanziarie a livello mondiale, se possibile, deve essere accolta favorevolmente e, in alternativa, dovrebbe essere preso in considerazione un programma simile a livello dell’Unione.</p>
      <p sl="de">Il grande vantaggio di questa tassa non è rappresentato solo dal potenziale reddito proveniente da un settore che in passato è stato oggetto di prelievi limitati o addirittura inesistenti; ma anche da un contestuale effetto di regolazione. È noto che il settore finanziario, spesso costruito sulla speculazione, è ormai completamente scollato dall'economia reale. Tassando il settore finanziario, potremmo generare incentivi per investimenti a lungo termine, tenendo così in considerazione le esigenze dell’economia reale.</p>
    </intervention>
    <intervention id="2-323-250" speaker_id="96976" name="Luís Paulo Alves" is_mep="True" mode="written">
      <p sl="pt">Esprimo il mio sostegno a favore della relazione perché l'importanza della riduzione delle disuguaglianze sanitarie è strettamente correlata alla riduzione delle disuguaglianze sociali, come sottolinea questo testo. Le disuguaglianze sanitarie iniziano a manifestarsi già nelle prime fasi della vita e continuano per tutta la sua durata, riproponendosi anche nelle generazioni successive. Pertanto gli Stati membri sono chiamati ad adottare il principio di "salute in tutte le politiche " e, inoltre, sostengo fortemente le raccomandazioni del relatore volte a difendere la necessità di promuovere un accesso universale al sistema sanitario, includendo i migranti sprovvisti di documenti e l’accesso alla protezione sociale per le donne incinte secondo quanto previsto dalle leggi in vigore nei loro paesi.</p>
    </intervention>
    <intervention id="2-323-281" speaker_id="96862" name="Sophie Auconie" is_mep="True" mode="written">
      <p sl="fr">La relazione Estrela rappresenta un ottimo strumento per esaminare le disuguaglianze sanitarie che esistono all'interno dell'Unione e per valutare le misure da prendere al fine di ridurle. Pertanto mi sono espressa a favore di questo testo che ritengo di grande utilità, per lo meno per riaffermare l'inviolabile natura del diritto all'aborto e la necessità di garantire alle donne un accesso agevole ai metodi contraccettivi, in un periodo in cui tali diritti non sono effettivamente garantiti in tutti gli Stati membri dell'UE. La marcia verso l’uguaglianza prosegue.</p>
    </intervention>
    <intervention id="2-323-312" speaker_id="96680" name="Zigmantas Balčytis" is_mep="True" mode="written">
      <p sl="lt">Vi sono notevoli disuguaglianze sanitarie tra i paesi e le regioni dell’Unione e, a causa della crisi economica e finanziaria, alcuni Stati membri hanno adottato misure di austerità che comportano una riduzione del livello di finanziamento destinato alla sanità pubblica, alla prevenzione delle malattie e all’assistenza a lungo termine. L'accesso a servizi sanitari di qualità non è garantito a tutti i cittadini dell’Unione e questa situazione si verifica in particolar modo nelle regioni più disagiate, in cui i pazienti non hanno accesso a servizi sanitari e di trattamento di qualità. Le disparità principali si rilevano per quanto riguarda il rimborso per le terapie e il trattamento di patologie individuali complesse, quali il morbo di Alzheimer, che non consente ai pazienti di taluni Stati membri di ricevere i rimborsi necessari per le terapie e il trattamento. Ritengo che la Commissione europea sia chiamata ad adottare misure volte a ridurre le disparità d’accesso a servizi di assistenza sanitaria di qualità elevata, cui sono sottoposti numerosi cittadini europei creando meccanismi volti a monitorare le disuguaglianze sanitarie. La Commissione dovrebbe inoltre presentare un’iniziativa tesa a promuovere e a sostenere lo sviluppo, da parte degli Stati membri, di strategie nazionali o regionali integrate per ridurre le disuguaglianze sanitarie.</p>
    </intervention>
    <intervention id="2-323-375" speaker_id="5956" name="Regina Bastos" is_mep="True" mode="written">
      <p sl="pt">Oggigiorno, i cittadini europei vivono più a lungo e in condizioni di salute migliori e, nonostante i livelli di sanità siano migliorati nel corso degli anni all’interno dell’Unione, esistono tutt'ora in Europa disuguaglianze sanitarie tra gli Stati membri e all’interno dei loro stessi territori. A causa dell’attuale crisi economica, sociale e finanziaria queste disuguaglianze tendono ad accentuarsi. In qualità di relatore ombra per parere della commissione per il mercato interno e la protezione dei consumatori, ho sottolineato la necessità di trovare soluzioni che dovranno coinvolgere tutti gli attori: l’Unione europea, i governi nazionali, le autorità regionali e locali e gli operatori dell’economia sociale. Le sfide che l’Unione europea si trova ad affrontare, derivanti dai cambiamenti demografici, comportano la necessità di un piano concreto per contrastare le disuguaglianze sanitarie nelle aree rurali.</p>
      <p sl="pt">Il rafforzamento del meccanismo per il riconoscimento delle qualifiche agevolerà la circolazione delle competenze all’interno dell’UE e la mobilità dei professionisti. Le campagne volte a promuovere stili di vita sani e programmi di prevenzione e controlli mirati a gruppi specifici rappresentano ulteriori elementi importanti per ridurre le disuguaglianze sanitarie. Sulla scorta di quanto fin qui esposto, mi sono espressa a favore di questa relazione.</p>
    </intervention>
    <intervention id="2-323-437" speaker_id="28214" name="Jean-Luc Bennahmias" is_mep="True" mode="written">
      <p sl="fr">In un momento in cui le nostre rispettive società europee risentono ancora pienamente degli effetti sociali della crisi economica e finanziaria, il voto odierno sulla relazione Estrela circa la riduzione delle disuguaglianze sanitarie assume un'importanza cruciale. Il testo, infatti, ricorda che le disuguaglianze riguardano inoltre i servizi di assistenza sanitaria e che è importante agire sulle loro cause principali, al fine di consentire a tutti i cittadini europei di godere finalmente dei propri diritti sociali di base. I cittadini non sono su un piano paritario in termini di aspettativa di vita, povertà o esclusione sociale e non tutti sono esposti ai medesimi rischi per la salute. La relazione, inoltre, menziona i migranti sprovvisti di documenti che spesso riscontrano enormi difficoltà ad accedere ai servizi sanitari dei paesi ospitanti.</p>
      <p sl="fr">Invitiamo, pertanto, gli Stati membri a migliorare l'accesso all'assistenza sanitaria per tutti, cittadini e non, e ci appelliamo affinché coordinino ulteriormente le loro politiche sanitarie. L’accesso a un’assistenza sanitaria di elevata qualità rappresenta uno dei diritti fondamentali più importanti e dovrebbe essere una priorità sia per l’Unione che per gli Stati membri che hanno ancora competenza in questa area.</p>
    </intervention>
    <intervention id="2-323-500" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, onorevoli colleghi, nell'Unione europea si registrano notevoli disuguaglianze sanitarie e anche gli interventi per contrastare tali disuguaglianze variano ampiamente all'interno degli Stati membri. Poiché credo che queste differenze in materia di salute possano produrre un'influenza non trascurabile sugli individui durante tutto l'arco della vita, esse costituiscono un problema che deve essere affrontato con determinazione e con una visione politica innovativa.</p>
      <p sl="it">La relazione in discussione contiene spunti di notevole interesse in merito al riconoscimento del concreto diritto alla salute dei cittadini, in particolare, ponendo l'attenzione sia sulla formazione della popolazione, sia sulla capillarità dei servizi sanitari. Le conseguenze sociali della recente crisi economico-finanziaria sono evidenti: dall'inizio della crisi, il numero delle persone senza un lavoro è aumentato di 5 milioni, molti nuclei familiari sono stati colpiti dalla recessione e si trovano ora più esposti al rischio di povertà o a una situazione di eccessivo indebitamento. A mio avviso, è fondamentale che la riduzione di tali disuguaglianze sia considerata una priorità a tutti i livelli del processo decisionale. Invito, inoltre, la Commissione a dare loro un maggiore riconoscimento nell'ambito della strategia Europa 2020 e a garantire che l'obiettivo della riduzione delle disuguaglianze sanitarie sia pienamente preso in considerazione nel quadro delle future iniziative comunitarie.</p>
    </intervention>
    <intervention id="2-323-750" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore di questo testo perché le disuguaglianze sanitarie rappresentano un problema che deve essere affrontato in via prioritaria; esse, infatti, si presentano in tenera età e persistono anche oltre la vecchiaia, trasmettendosi alle generazioni successive. Le disuguaglianze subite nei primi anni di vita per quanto riguarda l'accesso all'istruzione, all'occupazione e all'assistenza sanitaria, così come quelle basate sul sesso e sul contesto culturale, possono avere un'influenza fondamentale sulla salute delle persone lungo tutto l'arco della vita. Inoltre, la povertà e l'esclusione sociale comportano conseguenze notevoli sullo stato di salute e le ragioni di queste differenze sono, in molti casi, evitabili e ingiuste. È necessario adottare misure specifiche, in particolare a favore dei gruppi più vulnerabili, al fine di affrontare la questione delle disuguaglianze sanitarie ed è essenziale che la loro riduzione sia considerata una priorità fondamentale, garantendo valutazioni d’impatto efficaci in ambito sanitario.</p>
    </intervention>
    <intervention id="2-324-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">La crisi ha comportato conseguenze gravi sul settore sanitario in numerosi Stati membri, sia in termini di offerta che di domanda. Dal punto di vista dell’offerta, la crisi economica e finanziaria ha determinato una riduzione del livello di finanziamenti destinati alla sanità pubblica e ai servizi di assistenza sanitaria, riduzione derivante anche, nel lungo termine, dai tagli di bilancio e dal minor gettito fiscale, legato alla riscossione delle imposte. D'altro canto, la richiesta di servizi di assistenza sanitaria, anche a lungo termine, è aumentata a seguito di una combinazione di fattori che contribuiscono al deterioramento dello stato sanitario della popolazione in generale. Numerosi Stati membri hanno inserito nei rispettivi piani di ripresa misure destinate a mitigare l’impatto della crisi economica sui servizi di assistenza sanitaria, tramite investimenti nell’infrastruttura sanitaria, con un utilizzo efficace dei fondi destinati ai servizi di assistenza sanitaria e mediante una ristrutturazione e riorganizzazione del sistema sanitario.</p>
      <p sl="ro">Tuttavia, vi sono notevoli discrepanze tra gli Stati membri in termini di misure adottate per contrastare le disuguaglianze. La questione dell'accesso è fondamentale per tutti i servizi pubblici.</p>
      <p sl="ro">La raccolta e lo scambio di dati riguardanti strategie, politiche e interventi efficaci aiuteranno a ottenere il sostegno a livello amministrativo e di altri settori.</p>
    </intervention>
    <intervention id="2-325-000" speaker_id="1892" name="Carlos Coelho" is_mep="True" mode="written">
      <p sl="pt">Concordo pienamente con quanto affermato dal relatore, l’onorevole Estrela, secondo cui vi sono disuguaglianze sanitare tra i cittadini delle diverse regioni dell'Unione e tra i gruppi di popolazione più o meno avvantaggiati. Queste disuguaglianze tendono a manifestarsi fin dalla nascita, persistono fino all'anzianità e sono influenzate nel corso della vita dall'accesso all'istruzione, all'occupazione e all'assistenza sanitaria e potrebbero essere accentuate dalle differenze di genere e razza. È essenziale dunque ridurre le disuguaglianze esistenti che compromettono gli impegni presi dall'UE in materia di solidarietà, coesione sociale ed economica, diritti umani e pari opportunità e pertanto questa azione rappresenta una priorità nell'ambito della strategia comunitaria in materia sanitaria per il periodo 2008 - 2013. Tuttavia, è importante riconoscere che la politica sanitaria ricade sotto la responsabilità degli Stati membri, insieme alla creazione dei rispettivi sistemi per garantire l'accesso dei cittadini all'assistenza sanitaria. Il testo descrive numerose misure interessanti senza, tuttavia, esaminarne l’impatto finanziario. Mi rammarico anche dell'introduzione della questione dell’aborto che è di competenza nazionale e non europea.</p>
    </intervention>
    <intervention id="2-325-500" speaker_id="4335" name="Marielle De Sarnez" is_mep="True" mode="written">
      <p sl="fr">I principi riguardanti l'universalità, l'accesso a servizi di assistenza di qualità elevata, l'equità e la solidarietà devono diventare realtà all'interno dei sistemi sanitari dell’Unione europea. Alla luce di tali motivazioni, il Parlamento europeo ha adottato la relazione Estrela a larga maggioranza. Ciononostante, è possibile riscontrare ancora numerose disuguaglianze nei sistemi sanitari dei 27 Stati membri e gli eurodeputati hanno rivolto un appello per il miglioramento dell'accesso universale all'assistenza sanitaria, anche sotto il profilo economico. Le prestazioni di base devono avere un costo inferiore ed è necessario rendere i medicinali più accessibili sotto il profilo economico come pure ridurre le disuguaglianze fra i vari gruppi sociali e le diverse fasce di età. Gli Stati membri dovrebbero migliorare l’efficacia della spesa pubblica destinata al settore sanitario, concentrandosi sulla prevenzione e offrendo programmi mirati per i gruppi più vulnerabili. Gli eurodeputati chiedono pertanto alla Commissione europea e ai governi degli Stati membri di agire in questa direzione, in modo tale da assicurare uno standard sanitario in Europa che sia all’altezza del modello sociale europeo che auspichiamo.</p>
    </intervention>
    <intervention id="2-326-000" speaker_id="96914" name="Anne Delvaux" is_mep="True" mode="written">
      <p sl="fr">Attendevo con ansia la possibilità di sostenere la relazione Estrela sulla riduzione delle disuguaglianze sanitarie esistenti tra gli Stati membri dell'Unione e anche al loro interno, per il semplice motivo che il testo riferisce di un’ampia gamma di disuguaglianze che ancora esistono nell'UE. Oltre ad essere ingiuste, queste disuguaglianze sono il risultato non solo di numerosi fattori economici, ambientali e connessi alle scelte di vita, ma anche di problemi relativi all’accesso ai servizi di assistenza sanitaria, sia per ragioni economiche o a causa di una "cattiva ripartizione delle risorse mediche" in alcune zone dell’Unione. Nonostante la politica sanitaria (per la maggior parte) ricada sotto la responsabilità nazionale, noi europarlamentari abbiamo il dovere di incoraggiare gli Stati membri a proseguire nei loro sforzi volti a ridurre le disuguaglianze socio-economiche e, conseguentemente, nel campo dell'assistenza sanitaria.</p>
      <p sl="fr">Gli Stati membri devono assicurare che i gruppi più vulnerabili (le persone disabili, gli anziani, i migranti … e le donne!) possano effettivamente godere di un accesso equo ai servizi di assistenza sanitaria. È inoltre necessario concentrarsi sulla prevenzione e sull’informazione in ambito sanitario, di concerto con le organizzazioni della società civile.</p>
    </intervention>
    <intervention id="2-327-000" speaker_id="96977" name="Diogo Feio" is_mep="True" mode="written">
      <p sl="pt">Nonostante la relazione contenga disposizioni che ritengo siano di notevole rilevanza per la crescente importanza dell'assistenza sanitaria per gli anziani e per la necessità di migliorare la conoscenza delle patologie che colpiscono in particolar questa fascia della popolazione, in generale dice ben poco di nuovo. Infatti, nel tentativo di menzionare tutti gli aspetti, il testo finisce per rappresentare una sorta di "lista dei desideri" a cui il relatore ha aggiunto, con il pretesto di "ridurre le disuguaglianze sanitarie", questioni tra le più disparate e sconnesse dalla parità di accesso all'assistenza sanitaria quali: la violenza domestica, l’analisi del settore farmaceutico, le politiche degli Stati membri sull’interruzione volontaria di gravidanza e l’accesso degli omosessuali ai trattamenti per la fertilità. Non ritengo che questo sia il contesto appropriato in cui affrontare determinate questioni. Siamo tutti ben coscienti, infatti, che le questioni dell’accesso all’aborto e alla riproduzione assistita per le coppie omosessuali sono molto controverse all’interno degli Stati membri, e che spetta a essi decidere liberamente a riguardo. Pertanto, anche per questa ragione, non posso esprimermi a favore della relazione.</p>
    </intervention>
    <intervention id="2-327-500" speaker_id="96899" name="José Manuel Fernandes" is_mep="True" mode="written">
      <p sl="pt">La salute e l’aspettativa di vita sono strettamente correlate alle condizioni sociali. È essenziale che la riduzione delle disuguaglianze sia considerata una priorità fondamentale a tutti i livelli dell’attività politica, nel perseguimento della strategia di "salute in tutte le politiche " e nel garantire che vengano svolte valutazioni d’impatto efficaci. Le disuguaglianze continuano ad esistere, come dimostrato dal fatto che nel 2007 la speranza di vita alla nascita negli Stati membri dell’UE mostrava una differenza di 14,2 anni per gli uomini e di 8,3 anni per le donne. È necessario migliorare l’accesso universale ai sistemi sanitari e che l’assistenza sanitaria sia accessibile a tutti sotto il profilo economico. È importante migliorare l’accesso alla prevenzione delle malattie e alla promozione della salute pubblica, così come ai servizi sanitari primari e specialistici e ridurre le disuguaglianze fra i vari gruppi sociali.</p>
      <p sl="pt">Tuttavia, ho votato a sfavore della relazione in quanto non concordo con il paragrafo 29 che, cito testualmente, "invita l'UE e gli Stati membri a adottare le necessarie misure, in relazione all'accesso alle tecnologie di riproduzione assistita, onde eliminare le discriminazioni nei confronti delle donne in base a fattori quali lo stato civile, l'età, l'orientamento sessuale o l'origine etnica o culturale".</p>
    </intervention>
    <intervention id="2-327-750" speaker_id="96706" name="João Ferreira" is_mep="True" mode="written">
      <p sl="pt">La relazione contiene una serie di orientamenti che riteniamo validi e giusti anche se abbiamo dei commenti da aggiungere.</p>
      <p sl="pt">Le cosiddette politiche di austerità che sono profondamente antisociali per essenza e contenuto, e che operano tagli agli investimenti pubblici e alle funzioni sociali dello Stato, in particolare per la sanità, accentuano le disuguaglianze in ambito sanitario oltre a comportare conseguenze estremamente dannose da un punto di vista economico e sociale.</p>
      <p sl="pt">Quando in nome della necessità di ridurre il disavanzo di bilancio aumenta, a causa dei tagli alle sovvenzioni dello Stato, tanto il costo dell'accesso ai servizi pubblici di assistenza sanitaria quanto quello dei medicinali perfino per le patologie croniche, e quando il trasporto dei pazienti alle visite mediche per il trattamento viene eliminato in aree in cui non esistono mezzi di trasporto pubblici, vi è un conseguente aumento delle disuguaglianze sanitarie, e questa situazione si sta attualmente verificando in Portogallo. Di conseguenza, i cittadini con un reddito inferiore riscontrano sempre più difficoltà nell’accedere ai servizi di assistenza sanitaria.</p>
      <p sl="pt">Al posto delle semplici parole, è necessario attuare un vero e proprio cambiamento nel contenuto delle politiche: - quelle neoliberali devono essere abbandonate, garantendo effettive pari opportunità, per lo meno in termini di accesso all'assistenza sanitaria.</p>
    </intervention>
    <intervention id="2-329-000" speaker_id="4466" name="Ilda Figueiredo" is_mep="True" mode="written">
      <p sl="pt">Il testo affronta una serie di questioni importanti ma non centra il punto dei problemi che sono attualmente causati dalle politiche di austerità e antisociali che stanno contribuendo ad aumentare le disuguaglianze in ambito sanitario.</p>
      <p sl="pt">Le parole dunque non sono assolutamente più sufficienti. È necessario accantonare le politiche neoliberali e conferire un’elevata priorità alla prevenzione e alla sanità pubblica, al fine di garantire effettive pari opportunità di accesso ai servizi di assistenza sanitaria.</p>
      <p sl="pt">Il patto di stabilità deve essere accantonato al fine di evitare l'aumento del costo dell'accesso ai servizi pubblici di assistenza sanitaria, insieme a quello dei medicinali, perfino per le patologie croniche, a causa dei tagli alle sovvenzioni di Stato, e per evitare che il trasporto dei pazienti alle visite mediche per il trattamento sia eliminato perfino in aree in cui non esistono mezzi di trasporto pubblici, tutto in nome della necessità di ridurre il disavanzo di bilancio.</p>
      <p sl="pt">Siamo ben coscienti che queste politiche comportano un aumento delle disuguaglianze in ambito sanitario e questa situazione si sta verificando attualmente in Portogallo. I cittadini con un reddito inferiore affrontano sempre più difficoltà nell'accedere ai servizi di assistenza sanitaria. Pertanto, piuttosto che continuare con le belle parole, è necessario invertire la rotta delle politiche, al fine di conferire priorità al rispetto per i diritti umani e alla coesione economica e sociale.</p>
    </intervention>
    <intervention id="2-329-250" speaker_id="58758" name="Elisabetta Gardini" is_mep="True" mode="written">
      <p sl="it">Signor Presidente, onorevoli colleghi, bisogna riconoscere che questa relazione contiene numerosi spunti di notevole interesse in merito al riconoscimento del diritto alla salute in senso concreto (accesso alle cure, formazione della popolazione, capillarità dei servizi, ecc.).</p>
      <p sl="it">Non possiamo però non sollevare alcune riserve che derivano da contraddizioni intrinseche al documento stesso e che hanno dato il via ad un ampio dibattito. Bisognerebbe intendere l'uguaglianza in senso concreto e non isolando i singoli (in particolare le donne) dalle relazioni con il proprio partner, con i bambini e dal contesto sociale in cui la sessualità e l'attitudine riproduttiva vengono concretamente esercitate. Inoltre, è preoccupante la proclamazione di "nuovi diritti" quali il "diritto all'aborto sicuro" poiché tale affermazione comprime o talvolta annulla diritti altrui (aspettative del padre o le speranze di vita del concepito).</p>
      <p sl="it">Allo stesso modo possiamo evidenziare alcune lacune come il completo tacere del documento circa gli operatori professionali: si tace sul loro ruolo e le loro responsabilità, vengono trattati come automi e non come professionisti portatori di proprie competenze, abilità e soprattutto di una loro propria coscienza personale.</p>
    </intervention>
    <intervention id="2-329-500" speaker_id="1164" name="Bruno Gollnisch" is_mep="True" mode="written">
      <p sl="fr">Questo testo contiene proposte oltraggiose quale quella, ad esempio, di "consentire” agli operatori sanitari di "adottare un approccio interculturale basato sul rispetto della diversità” nel trattare pazienti immigrati. Inoltre, si pone come obiettivo l’eliminazione della discriminazione riguardante l’accesso alle tecnologie di riproduzione assistita, con particolare riferimento alle discriminazioni basate sull’età o sull’orientamento sessuale, affermando al contempo il dovere di promuovere l'accesso universale all’aborto. Il tema predominante, quindi, è una sintesi della cultura della morte e dell’inversione dei valori. Il testo, infine, invita gli Stati membri a creare l’equivalente degli aiuti medici di Stato, ovvero l’accesso gratuito ai servizi sanitari per gli immigrati clandestini.</p>
      <p sl="fr">Ci tengo a ricordare che in Francia, allo stadio attuale, questo tipo di assistenza è accessibile a tutti gli immigrati clandestini in ogni caso, visto che l'intenzione iniziale era quella di rispondere alle situazioni di emergenza o al rischio di epidemie, e i criteri per tale accesso sono minimi e non verificabili. Questo sistema, che non presenta controlli e limiti, consente di ricorrere a trattamenti palliativi, promuove l'immigrazione clandestina e incoraggia il turismo medico e qualsiasi altra forma immaginabile di imbrogli, con costi sempre più crescenti. In un momento in cui i nostri ospedali e sistemi sanitari sono in rovina, e in cui un numero sempre maggiore di cittadini deve fare a meno dell’assistenza perché non è in grado di affrontarne i costi, una proposta del genere risulta scandalosa.</p>
    </intervention>
    <intervention id="2-330-000" speaker_id="28123" name="Louis Grech" is_mep="True" mode="written">
      <p sl="en">Ho votato a favore della relazione sulla riduzione delle disuguaglianze sanitariem, che affronta la questione delle disparità esistenti nei servizi sanitari nei 27 Stati membri dell’Unione. Il relatore sottolinea che tali disuguaglianze sanitarie per i cittadini di tutta l’Unione, sono dovute, in molti casi, alle differenze di opportunità, di accesso a servizi e risorse materiali, al contesto sociale, al reddito e all'istruzione, e si sono accentuate in seguito alla crisi finanziaria. Concordo con le diverse questioni affrontate nella relazione, una delle quali è rappresentata dall'invito rivolto alla Commissione a collaborare con gli Stati membri per promuovere le migliori prassi in materia di prezzi e di rimborso del costo dei farmaci, con lo scopo di ottimizzarne l'accessibilità economica e ridurre le disuguaglianze nell’accesso alle medicine. Il testo, inoltre, invita l'UE e gli Stati membri a riconoscere la violenza maschile contro le donne alla stregua di una questione di sanità pubblica, e incoraggia gli Stati membri ad adattare i loro sistemi sanitari alle esigenze delle categorie più vulnerabili, elaborando metodi per la definizione delle tariffe dei professionisti del settore che garantiscano l'accesso alle cure per tutti i pazienti. Tuttavia, non concordo con i riferimenti del testo a sostegno della promozione dell'aborto.</p>
    </intervention>
    <intervention id="2-331-000" speaker_id="2025" name="Françoise Grossetête" is_mep="True" mode="written">
      <p sl="fr">Era assolutamente necessario, come si è verificato, che la relazione prendesse in considerazione le disuguaglianze sanitarie basate sull’età.</p>
      <p sl="fr">Esse comportano un accesso limitato ad adeguati servizi sanitari e a trattamenti innovativi: gli anziani dovrebbero essere posti nelle condizioni di poter utilizzare medicinali testati in quanto a efficacia e sicurezza per individui della stessa età. Infatti, gli individui appartenenti a questa fascia d'età sono tutt'ora troppo spesso esclusi dalle sperimentazioni cliniche. L’età media dei pazienti che prendono parte ai test clinici per il trattamento dell'ipertensione è di 63 anni, quando il 44 per cento dei pazienti ha un'età superiore ai 70 nel momento in cui questa patologia viene loro diagnosticata per la prima volta.</p>
      <p sl="fr">L’Unione e gli Stati membri devono elaborare, senza ulteriori indugi, dei piani per le conseguenze economiche e sociali dell’invecchiamento della popolazione europea e devono tenere in debita considerazione tale cambiamento demografico.</p>
    </intervention>
    <intervention id="2-331-500" speaker_id="96952" name="Sylvie Guillaume" is_mep="True" mode="written">
      <p sl="fr">La lotta contro le disuguaglianze sanitare tra paesi e regioni dell’Unione, accentuate dalla crisi economica, è finalmente divenuta una priorità, grazie all'adozione della relazione Estrela. In quanto relatore per parere della commissione per i diritti della donna e l’uguaglianza di genere, mi sono espressa a favore di questo testo che volge a migliorare l’accesso all’assistenza sanitaria per tutti, in particolare per i gruppi più vulnerabili, e a sostenere la ricerca medica e farmaceutica. Il testo, inoltre, invita gli Stati membri a porre un freno ai tagli di bilancio in materia di servizi di assistenza sanitaria e a prendere in considerazione il fattore di genere in materia di disuguaglianze sanitarie, migliorando l'accesso delle donne all’assistenza in materia di riproduzione. Questi notevoli passi avanti rappresentano solo l’inizio della lotta contro le disuguaglianze sanitarie nell’Unione europea.</p>
    </intervention>
    <intervention id="2-331-750" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questa relazione perché, malgrado i miglioramenti conseguiti in materia di assistenza sanitaria, il divario in termini di risultati nell’assistenza sanitaria tra i livelli più alti e quelli più bassi della scala sociale rimane ampio, e in alcuni settori continua ad aumentare. Le disuguaglianze subite nei primi anni di vita per quanto riguarda l'accesso all'istruzione, all'occupazione e all'assistenza sanitaria, così come quelle basate sul sesso e sul contesto culturale, possono avere un'influenza fondamentale sulla salute delle persone lungo tutto l'arco della vita. La combinazione tra la povertà e altri fattori che rendono una persona vulnerabile, come l'infanzia, la vecchiaia o la disabilità, aumenta ulteriormente i rischi per la salute e, viceversa, delle cattive condizioni di salute possono portare alla povertà e/o all'esclusione sociale. È sempre più riconosciuto il collegamento tra i determinanti sociali e le disuguaglianze in materia di salute, il che significa che si comincia a considerare sempre più diffusamente i problemi sociali come aspetti collegati a problemi di salute, che richiedono una risposta integrata. Le conseguenze sociali dell'attuale crisi economica e finanziaria si sono ormai manifestate. Il numero delle persone senza un lavoro è aumentato di 5 milioni dall'inizio della crisi. Molti nuclei familiari hanno visto il loro reddito crollare, molti si trovano ora più esposti alla povertà e all'eccessivo indebitamento e alcuni hanno perso la casa. I lavoratori con contratti a breve termine sono stati tra i primi a essere colpiti dalla recessione. I migranti, i lavoratori giovani e quelli più anziani, più suscettibili di trovarsi in una posizione precaria, hanno subito particolarmente le conseguenze della crisi, ma anche lavoratori appartenenti a categorie sinora relativamente ben tutelate si sono ritrovati senza lavoro. Occorre una visione politica innovativa per affrontare le disuguaglianze in termini di salute, specialmente per le persone appartenenti ai gruppi socioeconomici più svantaggiati.</p>
    </intervention>
    <intervention id="2-332-000" speaker_id="28314" name="Anneli Jäätteenmäki" is_mep="True" mode="written">
      <p sl="fi">Fino a ora, è stata attribuita scarsa attenzione alla questione della riduzione delle disuguaglianze sanitarie in Europa, una problematica che deve essere risolta. Vi sono numerosi fattori che determinano le disuguaglianze sanitarie tra i gruppi di popolazione e riguardano, ad esempio, le condizioni di vita, l’istruzione e la formazione, la professione, la prevenzione delle malattie e la fornitura di servizi volti a promuovere la sanità. È bene che i cittadini abbiano cominciato a comprendere sempre di più il legame esistente tra problemi particolari e quelli legati alla salute. Questi problemi devono essere risolti globalmente.</p>
      <p sl="fi">I fattori che comportano disuguaglianze sanitarie possono essere affrontati attraverso l’azione socio-politica. Il problema legato al consumo di alcol può essere contrastato, ad esempio, attraverso politiche attuate a livello nazionale (come politiche fiscali e dei prezzi), politiche regionali (attraverso un incremento dei controlli) e attraverso politiche di attività a livello locale (sviluppando, per esempio, attività ricreative per i giovani).</p>
      <p sl="fi">A livello europeo, invece, gli Stati membri devono scambiare informazioni e le migliori pratiche in ambito sanitario. È importante sottolineare la necessità di ridurre le disuguaglianze sanitarie a tutti i livelli del processo decisionale e, in particolare, di promuovere una cooperazione continua tra tutti gli attori interessati, al fine di ridurre le disuguaglianze sanitarie.</p>
    </intervention>
    <intervention id="2-333-000" speaker_id="96771" name="Jarosław Kalinowski" is_mep="True" mode="written">
      <p sl="pl">Siamo tutti ben coscienti dell’importanza della salute, anche se spesso non riusciamo ad apprezzarla adeguatamente fino a quando ci ammaliano noi stessi, oppure un problema di salute riguarda un componente della nostra famiglia o un amico. L’accesso all'assistenza sanitaria rappresenta uno dei tanti fattori che determinano lo stato di salute dei cittadini di ogni paese o area geografica, insieme ad altri che comportano conseguenze della medesima entità quali lo status professionale e la derivanti condizioni materiali, l’accesso all’istruzione, l’età avanzata o la disabilità, l'appartenenza a una minoranza e molti altri ancora. La "stratificazione sociale" e l’arcaica divisione in "classi" rappresentano ulteriori fattori che causano differenze sproporzionate tra i cittadini europei in termini di sanità. La nostra priorità, e quella dell’Unione europea, dovrebbe essere di garantire che tutti gli abitanti del nostro continente possano godere di un accesso paritario all'assistenza sanitaria, ponendo fine alle differenze sociali.</p>
    </intervention>
    <intervention id="2-333-500" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, la salute e il benessere dei cittadini europei rappresenta una priorità che questo Parlamento deve garantire e tutelare. Ma ancor più, favorire una omogenea garanzia di tale diritto a tutti i paesi europei è per noi fondamentale.</p>
      <p sl="it">Spesso le disuguaglianze socio-economiche, culturali e strutturali creano uno scenario diversificato in cui non tutti hanno eguale accesso alle strutture di cura e di assistenza medica. Accade quindi che i gruppi più deboli, i migranti, gli anziani, i bambini e i disabili paghino, anche con la vita, il caro prezzo di un diritto alla salute che viene loro negato. Questo non deve succedere, onorevoli colleghi, né a livello europeo, né a livello nazionale né a livello regionale. Le vittime di una, purtroppo diffusa, malasanità sono incolpevoli quanto coloro che non hanno pari accesso alle strutture di cura.</p>
      <p sl="it">Ho votato a favore della risoluzione che favorisce l'abbattimento delle disuguaglianze tra i diversi Stati membri per quanto riguarda gli standard sanitari e promuove politiche per la salute più efficienti e a portata di tutti, non solo per gli utenti, ma anche per coloro che, nella veste di addetti e personale sanitario, possano trovare condizioni di lavoro più idonee per operare al meglio per la salute di tutti.</p>
    </intervention>
    <intervention id="2-334-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Intendo dichiarare che il mio voto contrario alla relazione Estrela sulla riduzione delle disuguaglianze sanitarie è dovuto al contenuto del paragrafo 25 che sottolinea, tra le altre cose, che l'Unione europea e gli Stati membri devono garantire alle donne il diritto all’aborto sicuro.</p>
      <p sl="pl">Tengo a sottolineare che il testo presentato solleva questioni importanti in materia di sanità e fornisce materiale interessante che può fungere da base per un ulteriore lavoro, ma non ho potuto esprimermi a favore della sua adozione proprio a causa del summenzionato riferimento all'aborto. Sottolineo sempre che l’aborto non può essere considerato come un elemento che prescinde dalle convinzioni circa le conseguenze dell’inizio della vita sessuale attiva, in quanto ritengo che la vita umana meriti maggiore attenzione.</p>
    </intervention>
    <intervention id="2-335-000" speaker_id="4462" name="Clemente Mastella" is_mep="True" mode="written">
      <p sl="it">Le disuguaglianze in materia di salute costituiscono un problema da affrontare anche a livello europeo. Le ragioni spesso derivano da differenze in termini di opportunità, accesso ai servizi e risorse materiali, come pure da diverse scelte di vita operate dai singoli. Occorre una visione politica innovativa per affrontarle.</p>
      <p sl="it">La crisi economica e finanziaria degli ultimi anni ha determinato una riduzione del livello di finanziamento dei servizi sanitari e di assistenza a lungo termine, a seguito di tagli di bilancio e di riduzioni del gettito fiscale, mentre la richiesta di servizi sanitari e di assistenza a lungo termine è aumentata. Numerosi Stati membri hanno inserito nei rispettivi piani di ripresa misure quali investimenti nell'infrastruttura sanitaria, ristrutturazioni e finanziamenti supplementari del sistema sanitario.</p>
      <p sl="it">Gli interventi per contrastare le disuguaglianze sanitarie, tuttavia, variano ampiamente da Stato a Stato. La raccolta e la condivisione di dati riguardanti strategie, politiche e interventi efficaci aiuteranno ad ottenere il sostegno da parte dei governi.</p>
      <p sl="it">È essenziale che la riduzione delle disuguaglianze sanitarie sia considerata una priorità fondamentale, perseguendo così un approccio basato sulla "salute in tutte le politiche" e garantendo valutazioni d'impatto efficaci che tengano conto dei risultati ottenuti in termini di uguaglianza in ambito sanitario.</p>
    </intervention>
    <intervention id="2-336-000" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione e mi compiaccio dell'attenzione che attribuisce alle disuguaglianze sanitarie esistenti nei gruppi socioeconomici più svantaggiati. Accolgo di buon grado l’attenzione rivolta all'importanza di fattori quali gli alloggi e la professione in relazione alla salute e concordo, inoltre, con la necessità di vigilare sull’aumentato rischio di obesità e di consumo di alcolici e tabacco nei gruppi socioeconomici più svantaggiati.</p>
    </intervention>
    <intervention id="2-337-000" speaker_id="23704" name="Jiří Maštálka" is_mep="True" mode="written">
      <p sl="cs">Desidero congratularmi con il relatore per l'eccellente lavoro svolto e ringraziarla per aver accolto le mie proposte di emendamento. La questione della parità di accesso alla sanità rappresenta uno dei pilastri della nostra politica comune ora e, soprattutto, nel futuro. L'andamento diseguale delle diverse economie e l'attuale crisi economica non dovrebbero imporre limiti all'attività volta a garantire pari opportunità per l’erogazione di servizi sanitari ai cittadini europei, a prescindere dalle differenze tra i sistemi sanitari. Ritengo sia molto importante che il testo ponga l’accento sulla necessità di una maggiore sensibilizzazione dei pazienti e di un servizio di consulenza legale per gli immigrati, anche clandestini, e per gli altri individui. Il principio fondamentale deve essere quello di garantire la salute di ogni singolo cittadino attraverso l’accessibilità territoriale e finanziaria, e non solo ai medicinali. Un importante fattore per il progresso futuro sta nel garantire un coordinamento dell'istruzione e della formazione professionale per gli operatori sanitari, insieme all'istituzione di standard minimi per la qualità e la sicurezza dell'assistenza. Il relatore sottolinea, a giusta ragione, l'importanza della prevenzione del consumo di tabacco, l’obesità e altre condizioni che comportano conseguenze sulla durata della vita attiva. Sostengo la chiara richiesta rivolta alla Commissione di incoraggiare gli Stati membri a fornire e finanziare i trattamenti dei pazienti interessati da patologie quali il morbo di Alzheimer, il diabete e la sclerosi multipla. In molti Stati membri il trattamento di tali patologie non prevede forme di finanziamento ed esse colpiscono sia gli anziani e, in particolare, i giovani e sono causa di esclusione sociale.</p>
    </intervention>
    <intervention id="2-338-000" speaker_id="96820" name="Marisa Matias" is_mep="True" mode="written">
      <p sl="pt">La relazione evidenzia le disuguaglianze esistenti in ambito sanitario tra i cittadini europei, gli uomini e le donne, i giovani e gli anziani e che sono dovute ad una vasta gamma di fattori economici, sociali e relativi alle situazioni professionali e di istruzione e alle condizioni di vita. Il testo sottolinea l’importanza di mantenere e migliorare l’universalità e l’accesso per tutti a servizi sanitari di qualità elevata, compresi, tra gli altri gruppi vulnerabili, i migranti sprovvisti di documenti,. La relazione evidenzia come la crisi economica e finanziaria, insieme alle misure di austerità imposte dagli Stati membri, abbiano comportato gravi conseguenze nel settore sanitario, contribuendo così ad accentuarne le disuguaglianze. Il testo incoraggia la Commissione e gli Stati membri a elaborare un insieme comune di indicatori per il controllo delle disuguaglianze sanitarie, di continuare a perseguire la strategia di "salute in tutte le politiche" e sottolinea l’importanza dell’azione preventiva e dell’ "approccio basato sull’assistenza locale". Alla luce di quanto fin qui affermato e al fine di incoraggiare le proposte contenute nella relazione, ho votato a favore.</p>
    </intervention>
    <intervention id="2-339-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La garanzia di accesso all'assistenza sanitaria per tutti, cittadini e non, provvisti o meno di documenti, rappresenta un principio base della sicurezza pubblica. Il modo migliore per proteggere la salute degli individui passa attraverso la tutela della salute di tutti in generale. Accolgo di buon grado questa relazione che rende la questione della sanità pubblica un elemento indispensabile per il bene comune.</p>
    </intervention>
    <intervention id="2-339-500" speaker_id="96978" name="Nuno Melo" is_mep="True" mode="written">
      <p sl="pt">La relazione su cui siamo chiamati ad esprimerci oggi si occupa di alcune questione importanti, principalmente della difesa dell’uguaglianza nell’assistenza sanitaria per tutti, condizione non è stata ancora raggiunta all’interno dell’UE e, in particolare tra i gruppi più svantaggiati come i bambini, gli anziani e, in alcuni casi le donne. Ritengo, tuttavia, che il testo affronti questioni per niente affatto correlate alla sanità. Sono principalmente colpito dall'approccio adottato nei confronti delle politiche degli Stati membri per quanto riguarda l'interruzione volontaria di gravidanza e l'accesso degli omosessuali ai trattamenti per la fertilità che, ritengo, debbano rispettare il principio di sussidiarietà ed essere gestite in maniera meno furtiva. Sulla scorta di quanto fin qui esposto, mi sono espresso a sfavore di questo testo.</p>
    </intervention>
    <intervention id="2-340-000" speaker_id="28407" name="Willy Meyer" is_mep="True" mode="written">
      <p sl="es">Ho votato a favore della relazione Estrela sulla riduzione delle disuguaglianze sanitarie nell’Unione europea.</p>
      <p sl="es">L’accesso ai servizi di assistenza sanitaria per tutti i cittadini, siano essi europei o immigranti provvisti o meno di documenti, rappresenta uno dei diritti umani fondamentali. Sono proprio questi individui ad essere maggiormente esposti al rischio di esclusione ed è necessario garantire loro questo diritto fondamentale e, pertanto, ho votato a favore della relazione.</p>
    </intervention>
    <intervention id="2-340-500" speaker_id="96999" name="Alexander Mirsky" is_mep="True" mode="written">
      <p sl="en">Le disuguaglianze subite nei primi anni di vita per quanto riguarda l'accesso all'istruzione, all'occupazione e all'assistenza sanitaria, così come quelle basate sul sesso e sul contesto culturale, possono avere un'influenza fondamentale sulla salute delle persone lungo tutto l'arco della loro vita. È necessario sottolineare che nessuno sembra voler affrontare seriamente questo problema e perciò la relazione Estrela risulta, al riguardo, uno strumento davvero opportuno. Quando saremo in grado di garantire pari condizioni di assistenza sanitaria a tutte le fasce di popolazione, la società diverrà più efficiente dal punto di vista economico, finanziario e politico. Mi esprimo dunque a favore di questa relazione.</p>
    </intervention>
    <intervention id="2-341-000" speaker_id="28255" name="Andreas Mölzer" is_mep="True" mode="written">
      <p sl="de">La sanità pubblica continua ad essere la nostra risorsa principale e i governi dovrebbero considerarla una priorità assoluta. Esistono, tuttavia, ancora notevoli disuguaglianze nei vari stati all’interno dell’UE per quanto attiene alla salute della popolazione. Le conseguenze sono evidenti guardando, ad esempio, ai diversi livelli di speranza di vita, che puo' variare di 5,6 anni nel caso degli uomini e di ben 6,6 anni nel caso delle donne all'interno dei 27 Stati membri dell'Unione. La ragioni alla base di tali disparità sono radicate negli scarsi livelli di istruzione e negli elevati livelli di povertà e disoccupazione e non è quindi molto sorprendente che l'ondata di licenziamenti a seguito della crisi economica non abbia avuto un effetto positivo sulla sanità pubblica. Dopo tutto, la perdita di reddito riduce notevolmente l'accesso ai servizi sanitari in molti paesi. Ho votato a sfavore della relazione perché non fornisce dettagli abbastanza concreti in merito alle strategie da attuare per affrontare il problema.</p>
    </intervention>
    <intervention id="2-341-250" speaker_id="97197" name="Alfredo Pallone" is_mep="True" mode="written">
      <p sl="it">Il tentativo di ridurre le disuguaglianze a livello sanitario nell'Unione europea, per uno sviluppo sociale ed economico coeso, è certamente da valutare positivamente, e per questo ho votato a favore della relazione Estrela. I suggerimenti per migliorare il livello sanitario in Europa attraverso l'educazione sanitaria, l'accesso alle cure, la conoscenza di dati e l'uso di meccanismi per misurare, controllare, valutare e comunicare le informazioni offrono un contributo importante al fine di sviluppare politiche per l'effettiva riduzione delle disuguaglianze sanitarie. Chiaramente, nel fare ciò, però ritengo altrettanto importante rispettare il principio di sussidiarietà e alcune tipicità e peculiarità nazionali che ritengo vadano difese e salvaguardate.</p>
    </intervention>
    <intervention id="2-341-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Questa relazione sulla riduzione delle disuguaglianze sanitarie nell'Unione europea contiene numerose misure che considero proficue e importanti. Ciononostante, mi sono astenuta dalla votazione finale perché non concordo sul fatto che l'Unione europea e gli Stati membri debbano garantire alle donne il libero accesso all’aborto. Sarebbe necessario effettuare investimenti a livello della pianificazione familiare e della contraccezione, lasciando l’aborto come ultima soluzione in caso di situazioni straordinarie. Inoltre, non credo debba esserci libero accesso alle tecnologie di riproduzione assistita, che dovrebbero essere soggette al principio di sussidiarietà e non dovrebbero mai essere usate quali strumento per eliminare discriminazioni nei confronti delle donne in base a fattori quali lo stato civile, l'età, l'orientamento sessuale o l'origine etnica o culturale.</p>
    </intervention>
    <intervention id="2-342-000" speaker_id="38595" name="Rovana Plumb" is_mep="True" mode="written">
      <p sl="ro">Le differenze nella speranza di vita all’interno dell'UE cambiano da uno stato all’altro, variando dai 14,2 anni per gli uomini e 8,3 anni per le donne (in Romania questo dato è di 11,86 per gli uomini e di 7,83 per le donne). Perfino all'interno dei paesi stessi, gruppi con diversi livelli sociali e di istruzione presentano differenti prospettive di salute. L’incremento del tasso di disoccupazione e le misure di austerità potrebbero accentuare le disuguaglianze sanitarie che già esistono nell’UE. Ho votato a favore di questa risoluzione, con lo scopo di richiedere un miglioramento delle misure di monitoraggio e prevenzione delle patologie e al fine di richiamare l’attenzione sulle esigenze dei gruppi vulnerabili.</p>
    </intervention>
    <intervention id="2-343-000" speaker_id="28409" name="Raül Romeva i Rueda" is_mep="True" mode="written">
      <p sl="en">Poiché il progetto di relazione presentato include già la maggior parte delle questioni rilevanti non è stato necessario presentare molti emendamenti. Con il mio gruppo, Verde/Alleanza libera europea, abbiamo firmato una serie di emendamenti insieme al relatore e ai relatori ombra, ma siamo stati gli unici a muovere critiche all’'attuale modello di sviluppo dei farmaci basato su brevetti, e che comporta prezzi elevati per l’innovazione in campo medico, oltre ad una carenza di accessibilità sotto il profilo economico ai farmaci essenziali. Abbiamo rivolto un invito a sviluppare nuovi modelli di innovazione in campo medico e ad affrontare la carenza di accessibilità da un punto di vista economico ai medicinali essenziali. Abbiamo inoltre rivolto un appello per la creazione di nuovi modelli di ricerca in ambito medico (sistemi premiali di innovazione, modalità eque per il rilascio di licenze, pool di brevetti, partenariati pubblici e privati e concessione di fondi europei per la ricerca condizionati al valore sociale), ma questi emendamenti non sono stati adottati.</p>
    </intervention>
    <intervention id="2-344-000" speaker_id="96819" name="Licia Ronzulli" is_mep="True" mode="written">
      <p sl="it">I dati Eurostat del 2010 parlano chiaro: esistono ancora grandi disuguaglianze fra i 27 Stati membri per quanto riguarda la qualità dei trattamenti sanitari erogati.</p>
      <p sl="it">Parametri come l'aspettativa di vita nei diversi Stati membri hanno ancora una variabilità eccessiva da regione a regione, testimoniando che gli standard qualitativi delle prestazioni sanitarie sono ancora troppo eterogenei all'interno dell'UE. L'accesso all'istruzione primaria e secondaria, l'avere un'occupazione stabile e soddisfacente, il sesso, il background culturale e la possibilità di accedere ad un'assistenza sanitaria di qualità sono i fattori che, più degli altri, concorrono ad innalzare la qualità della vita dei cittadini.</p>
      <p sl="it">Per questo motivo la relazione deve tener conto soprattutto dei diritti delle fasce più deboli, in particolar modo delle donne e delle loro esigenze specifiche.</p>
    </intervention>
    <intervention id="2-345-000" speaker_id="97196" name="Oreste Rossi" is_mep="True" mode="written">
      <p sl="it">Pur partendo da un principio condivisibile, e cioè che il livello medio della salute dell'Unione europea ha continuato a migliorare, nonostante sussistano ancora importanti differenze in campo sanitario dovute ai diversi sistemi dei paesi membri, la relazione si perde nei diritti dei migranti. Questi vengono inseriti fra i gruppi più vulnerabili, quali disabili, anziani e bambini, non tenendo conto che molti di loro sono clandestini e quindi in Europa in modo irregolare.</p>
      <p sl="it">Non possiamo pertanto considerare i migranti alla stregua dei disabili, che sono invece una categoria vulnerabile che richiede attenzioni particolari e un'assistenza adeguata alle loro esigenze. La relazione divide la società in classi – ricchi, poveri, minoranze etniche, uomini, donne, bambini – con metodologia superata anziché parlare di cittadini con diritti e pretende di misurare, tramite apposita legislazione, tali presunte disuguaglianze sanitarie.</p>
      <p sl="it">Gli emendamenti approvati hanno addirittura peggiorato il testo, inserendo tematiche diverse come il cambiamento climatico, la violenza sulle donne, la riproduzione assistita, la parità di accesso al sistema sanitario per i clandestini.</p>
    </intervention>
    <intervention id="2-345-500" speaker_id="37312" name="Christel Schaldemose" is_mep="True" mode="written">
      <p sl="da">A nome dei quattro deputati danesi socialdemocratici al Parlamento europeo (onorevoli Jørgensen, Schaldemose, Thomsen e Christensen). Abbiamo votato a favore della relazione Estrela sulla riduzione delle disuguaglianze sanitarie nell’Unione europea. La relazione contiene numerose proposte importanti volte a ridurre le disuguaglianze sanitarie. Tuttavia, essa propone anche di conferire ai migranti sprovvisti di documenti il diritto di avere accesso ai servizi sanitari negli Stati membri. Non condividiamo questo punto di vista ma crediamo, invece, che ricevere trattamenti medici di emergenza sia un diritto umano che prescinde dallo status sociale di un individuo.</p>
    </intervention>
    <intervention id="2-346-000" speaker_id="2081" name="Peter Skinner" is_mep="True" mode="written">
      <p sl="en">Ho votato a favore di questa relazione al fine di sostenere l’approccio del relatore che ha delineato principi molto importanti per la salute delle donne, un gran numero delle quali, nella società europea, non gode dei diritti sanitari essenziali e dell’accesso alle infrastrutture sanitarie a causa della loro posizione economica e sociale all’interno della società stessa, e questa situazione riguarda in particolare le donne appartenenti a minoranze etniche o nella condizione di migranti sprovviste di documenti. Se da un lato è importante adottare misure di salvaguardia contro il “turismo sanitario”, come è stato infelicemente definito, dall’altro è essenziale ricordare il nostro impegno a favore dei diritti fondamentali dell'uomo.</p>
    </intervention>
    <intervention id="2-347-000" speaker_id="4545" name="Catherine Stihler" is_mep="True" mode="written">
      <p sl="en">Ho votato a favore di questa relazione che prende in esame diverse disuguaglianze sanitarie negli Stati membri, e incoraggia gli stessi a continuare a conferire priorità all'assistenza sanitaria anche nel corso della crisi finanziaria e della ripresa. È dunque di importanza cruciale che queste disuguaglianze non siano accentuate dai tentativi da parte dei governi di operare tagli alla spesa.</p>
    </intervention>
    <intervention id="2-348-000" speaker_id="96860" name="Michèle Striffler" is_mep="True" mode="written">
      <p sl="fr">Ho votato a favore della relazione sulla riduzione delle disuguaglianze sanitarie nell’Unione europea perché ritengo che vi siano, allo stadio attuale, notevoli disparità tra gli Stati membri in materia di sanità. Tutti gli Stati membri dell'Unione, ad esempio, sono chiamati a garantire che le donne godano di un accesso agevole ai metodi di contraccezione e del diritto all'aborto.</p>
    </intervention>
    <intervention id="2-349-000" speaker_id="96660" name="Niki Tzavela" is_mep="True" mode="written">
      <p sl="en">Non ho sostenuto questa relazione perché ritengo non abbia affatto affrontato la questione delle disuguaglianze sanitarie e, al contrario, abbia adottato un approccio totalmente differente. Nonostante non concordi con molte parti della relazione, intendo porre l’accento sulle libertà conferite ai migranti "sprovvisti di documenti" o "irregolari", così come definiti dal testo, che rappresenta in sostanza un modo di riformulare il termine “immigrati clandestini”. La relazione incoraggia a conferire numerose libertà civili e in materia di sanità a individui che sono entrati illegalmente in molti paesi dell’UE.</p>
      <p sl="en">Questa relazione comporterà numerosi svantaggi per gli Stati membri che fronteggiano su base quotidiana il problema dell’immigrazione,, come la Grecia e l’Italia. Infatti, la relazione non solo conferisce agli immigrati clandestini il diritto di richiedere un accesso paritario all’assistenza sanitaria, ma diverrà anche la motivazione per cui un numero sempre crescente di cosiddetti "richiedenti asilo" desidererà approdare in Europa, volendo beneficiare dell’assistenza sanitaria gratuita, che è inesistente in molti paesi del terzo mondo.</p>
    </intervention>
    <intervention id="2-350-000" speaker_id="28221" name="Thomas Ulmer" is_mep="True" mode="written">
      <p sl="de">Ho votato a sfavore della relazione perchè promuove ancora volta l’aborto in maniera non ufficiale. Gli esseri umani sono creature di Dio e non dovremmo ergerci ad arbitri nelle questioni riguardanti la vita e la morte. Non vi è possibilità di giungere a compromessi su quest’argomento. Nonostante questa mia scelta non sia una scelta di maggioranza, non cambierò la mia posizione e mi rifiuto di sacrificare una sola vita a causa dei costumi contemporanei. Ho preso la stessa decisione in merito alla diagnostica preimpiantatoria.</p>
    </intervention>
    <intervention id="2-351-000" speaker_id="97016" name="Angelika Werthmann" is_mep="True" mode="written">
      <p sl="de">La relazione Estrela si occupa della riduzione delle disuguaglianze sanitarie nell’Unione europea. Accolgo di buon grado questo testo perché ritengo che, nonostante l'attuale crisi economica e finanziaria richieda che la nostra attenzione sia maggiormente focalizzata sulle questioni economiche e giuridiche, non dovremmo perdere di vista temi importanti quali la sanità, l'istruzione e la sicurezza sociale. L’attuazione dei principali obiettivi comunitari, come la strategia UE 2020 sarà possibile solo in presenza di sistemi sostenibili nella vasta area della sicurezza sociale e delle pari opportunità e, pertanto, mi sono espressa a favore di questa relazione.</p>
    </intervention>
    <intervention id="2-352-500" speaker_id="96976" name="Luís Paulo Alves" is_mep="True" mode="written">
      <p sl="pt">Mi esprimo a favore di questa relazione, tenendo conto degli emendamenti proposti dal gruppo dell’Alleanza Progressista di Socialisti e Democratici al Parlamento europeo. Abbiamo il dovere di trasferire la nostra esperienza in materia di governance economica in modo da consentire ai paesi in via di sviluppo di definire i loro regimi fiscali. Questo rappresenta l’unico modo possibile per creare un sistema fiscale sostenibile, più giusto ed equo, per combattere l'evasione e, conseguentemente, promuovere un migliore ambiente fiscale internazionale. Inoltre, desidero sottolineare che questa relazione mette in risalto, significativamente, la necessità pressante di eliminare i paradisi fiscali, una misura cruciale in materia di trasparenza che consentirà di introdurre il necessario scambio automatico di informazioni in materia di imposte.</p>
    </intervention>
    <intervention id="2-352-562" speaker_id="96862" name="Sophie Auconie" is_mep="True" mode="written">
      <p sl="fr">Nonostante l'imposizione fiscale rappresenti una fonte di finanziamento affidabile e sostenibile, grazie all’istituzione di un regime di tassazione progressiva, un'amministrazione fiscale efficiente e ad un uso trasparente e responsabile delle entrate, molti paesi in via di sviluppo non attuano un’aliquota minima d’imposta per finanziare i loro servizi pubblici. L’Unione europea è quindi chiamata a cooperare con questi paesi, al fine di incoraggiare la buona governance in materia tributaria. Pertanto ho votato a favore di questa relazione, che consente la creazione di un sistema fiscale stabile più efficiente. e al contempo più equo, al fine di ridurre il livello di povertà in questi paesi. Il testo, inoltre, permetterà di creare un ambiente fiscale internazionale trasparente, cooperativo ed equo.</p>
    </intervention>
    <intervention id="2-352-625" speaker_id="96680" name="Zigmantas Balčytis" is_mep="True" mode="written">
      <p sl="lt">I paesi in via di sviluppo affrontano numerose difficoltà nella creazione di sistemi fiscali, per quanto attiene all'istituzione, alla riscossione e all'amministrazione delle imposte. La lotta ai paradisi fiscali è una delle principali sfide previste dagli obiettivi di sviluppo del Millennio, in quanto essi indeboliscono le istituzioni e i sistemi politici dei paesi in via di sviluppo. I centri offshore e i paradisi fiscali agevolano fughe illecite di capitali per mille miliardi di dollari l'anno, cifra che corrisponde a circa dieci volte l'importo degli aiuti finanziari forniti ai paesi in via di sviluppo per alleviare la povertà e favorire lo sviluppo economico. Concordo con le proposte della relazione secondo cui, nello stanziare fondi di assistenza finanziaria, i donatori dovrebbero sostenere i paesi in via di sviluppo nei loro sforzi volti a migliorare la governance fiscale e a garantire che gli aiuti siano utilizzati in maniera responsabile e trasparente.</p>
    </intervention>
    <intervention id="2-352-750" speaker_id="29074" name="Vito Bonsignore" is_mep="True" mode="written">
      <p sl="it">Signor Presidente, onorevoli colleghi, tale relazione, in accordo con la Commissione, pone l'accento sul potenziamento delle sinergie tra le politiche fiscali e quelle di sviluppo. A tale scopo, infatti, la Commissione ha pubblicato due studi e un anno fa in quest'Aula è stata approvata una risoluzione sul medesimo argomento. Ho espresso voto favorevole perché condivido il conseguimento degli obiettivi di sviluppo del Millennio (OSM) e la gestione del sistema fiscale, l'impegno a sostenere i sistemi fiscali dei paesi in via di sviluppo, il dialogo e la cooperazione internazionali in ambito tributario.</p>
      <p sl="it">Tuttavia, è doveroso sottolineare le insufficienze ancora in atto relative alla gestione delle entrate doganali, alle attuali lacune dell'OCSE, all'erosione delle entrate fiscali. Ritengo opportuno che l'Unione Europea si adoperi per combattere inefficienze quali la lotta ai paradisi fiscali, la manipolazione dei prezzi commerciali, la debolezza della struttura internazionale. È tempo di ridurre la manipolazione dei prezzi commerciali, la cosiddetta "maledizione delle risorse naturali", l'ampliamento della base imponibile, un maggiore coordinamento tra donatori.</p>
    </intervention>
    <intervention id="2-352-875" speaker_id="96867" name="Maria Da Graça Carvalho" is_mep="True" mode="written">
      <p sl="pt">La crescente globalizzazione dei mercati e la mobilità dei contribuenti comporta, al giorno d'oggi, maggiori complicazioni per quanto riguarda l’imposizione fiscale. È diventato sempre più difficile e complicato rettificare la situazione dei paesi in via di sviluppo a causa di fattori interni come la presenza di vasti settori sommersi, la predominanza dell’agricoltura e l'impiego limitato di nuove tecnologie. Accolgo di buon grado l'iniziativa della Commissione volta alla cooperazione con questi paesi al fine di promuovere una buona governance in materia tributaria, attraverso una relazione che identifica i problemi principali e le soluzioni in modo da incentivare le sinergie tra la politica fiscale e di sviluppo, rendendo entrambe più efficienti.</p>
    </intervention>
    <intervention id="2-353-000" speaker_id="1892" name="Carlos Coelho" is_mep="True" mode="written">
      <p sl="pt">L’esistenza di sistemi fiscali efficienti, equi e trasparenti è di importanza cruciale per il progresso dei paesi in via di sviluppo, in quanto contribuiscono al finanziamento dei loro beni pubblici, alla sostenibilità delle loro istituzioni, a ridurre la loro dipendenza dagli aiuti esterni e al raggiungimento degli obiettivi di sviluppo del Millennio. In questo contesto, credo fermamente che l’Unione europea debba, da un lato, concentrarsi sulle azioni da adottare per contrastare i paradisi fiscali e l’evasione (che minano i sistemi economici e politici nei paesi in via di sviluppo, incoraggiando la criminalità finanziaria e la disuguale ridistribuzione delle entrate fiscali) e, dall’altro, avviare un processo di cooperazione e dialogo con le autorità tributarie di questi paesi.</p>
      <p sl="pt">Intendo inoltre sottolineare l’importanza dell'ampliamento della base imponibile in questi paesi, dove i sistemi fiscali presentano la caratteristica di essere basati sulla fiscalità indiretta (in cui gli introiti maggiori derivano dalle imposte sulle merci e sui servizi) che soffoca le entrate fiscali e crea inefficienza al loro interno. È necessario incanalare gli sforzi verso lo sviluppo di una fiscalità diretta ed è ugualmente importante promuovere la coerenza tra la politica di sviluppo dell’Unione e la sua politica commerciale.</p>
    </intervention>
    <intervention id="2-353-500" speaker_id="4335" name="Marielle De Sarnez" is_mep="True" mode="written">
      <p sl="fr">Le risorse doganali dei paesi in via di sviluppo si sono drasticamente ridotte a seguito della liberalizzazione del mercato, e questa perdita può essere compensata da una migliore governance e da un sistema fiscale più equo ed efficiente. Dovremmo quindi sviluppare in questi paesi un sostegno tecnico e legale migliore, al fine di introdurre un regime di tassazione progressiva, trasparente ed equo; dovremmo, ad esempio, abolire qualsiasi tipo di esenzione o preferenza fiscale discrezionale per le multinazionali e le industrie estrattive. Un altro modo in cui possiamo ulteriormente aiutare questi paesi è rappresentato dall’eliminazione dei paradisi fiscali che ne ostacolano notevolmente lo sviluppo. Ovviamente un sistema di tassazione più equo e una maggiore certezza giuridica incoraggeranno investimenti esteri privati e quindi incentiveranno la crescita. Tutte queste diposizioni, tuttavia, non devono condurre ad una riduzione degli aiuti ufficiali allo sviluppo, questione su cui è importante rimanere vigili perché gli Stati membri tendono sempre a ridurre la fetta del proprio PIL destinata agli aiuti allo sviluppo.</p>
    </intervention>
    <intervention id="2-354-000" speaker_id="96914" name="Anne Delvaux" is_mep="True" mode="written">
      <p sl="fr">Ho votato a favore di questa relazione perché sottolinea la necessità di contrastare il problema della concorrenza fiscale e dell’evasione dei paesi del sud e afferma che il principio di scambio automatico di informazioni in materia di imposizione fiscale dovrebbe essere applicato universalmente. Il testo, inoltre, pone l'accento sull'importanza del principio di rendicontazione finanziaria paese per paese per tutte le multinazionali e si impegna a contrastare il fenomeno dei paradisi fiscali, andando ben oltre le azioni insufficienti prese dall’OCSE e, infine, sottolinea la necessità di aumentare la coerenza delle politiche europee a sostegno dello sviluppo.</p>
    </intervention>
    <intervention id="2-355-000" speaker_id="96977" name="Diogo Feio" is_mep="True" mode="written">
      <p sl="pt">Questa relazione trae origine da un testo della Commissione che riconosce il legame tra il raggiungimento degli obiettivi di sviluppo del Millennio e una buona governance fiscale. La relazione si pone come obiettivo la necessità di promuovere una maggiore sinergia tra la politica fiscale e quella per lo sviluppo, rendendo entrambe più efficienti e, a tal fine, identifica le difficoltà presenti nei paesi in via di sviluppo relativamente alla mobilitazione del gettito fiscale. La relazione, inoltre, fornisce suggerimenti in merito al modo in cui l’Unione potrebbe migliorare l’impiego dei fondi e degli strumenti esistenti e sottolinea l’importanza del sostegno a favore di sistemi fiscali efficaci e sostenibili, in particolare attraverso la lotta all’evasione e alle frodi fiscali, in modo tale da contribuire alla creazione di un ambiente fiscale internazionale trasparente ed equo, fornendo assistenza nelle azioni tese a contrastare i paradisi fiscali. Questi paesi saranno in grado di superare la loro condizione di dipendenza dagli aiuti esterni proprio grazie ad una buona governance economica, contribuendo allo sviluppo dei settori pubblico e privato e alla crescita economica.</p>
    </intervention>
    <intervention id="2-355-500" speaker_id="96899" name="José Manuel Fernandes" is_mep="True" mode="written">
      <p sl="pt">Questa relazione affronta la tematica del regime fiscale e dello sviluppo nei paesi in via di sviluppo. Al fine di raggiungere gli obiettivi stabiliti dalle Nazioni Unite nel 2000 nella Dichiarazione del Millennio, questi paesi sono chiamati a incentivare un buona governance in materia fiscale, massimizzando ogni forma di sostegno esterno. Nel 2009 la Commissione europea, che è interessata alla cooperazione con questi paesi, pubblicò il testo “Fiscalità e sviluppo – Cooperazione con i paesi in via di sviluppo per la promozione delle buone pratiche di gestione in materia tributaria” , volto a promuovere sinergie tra la politica per lo sviluppo e quella fiscale, al fine di renderle più eque, trasparenti ed efficaci. Il Parlamento approvò la stessa risoluzione nel 2010.</p>
      <p sl="pt">L’Unione europea ritiene che sistemi fiscali più equi e più coerenti possano contribuire a ridurre la povertà e compensare la perdita di alcune entrate. Mi esprimo, pertanto, a favore di questa relazione che invita a eliminare i paradisi fiscali, vere e proprie "armi di distruzione di massa" per i paesi in via di sviluppo, e incoraggia a contrastare la criminalità economica e ad agire per contrastare l'evasione fiscale e la concorrenza sleale, sostenendo lo sviluppo attraverso la buona governance.</p>
    </intervention>
    <intervention id="2-355-750" speaker_id="96706" name="João Ferreira" is_mep="True" mode="written">
      <p sl="pt">La relazione identifica una serie di questioni importanti e molto attuali, ovvero: Attribuire "alla lotta contro i paradisi fiscali e la corruzione la priorità assoluta nell'agenda"; "difficoltà che i paesi in via di sviluppo incontrano nel raccogliere entrate interne … esenzioni molteplici alle grosse imprese nazionali ed estere al fine di attrarre gli investimenti"; "l'imposta sulle transazioni finanziarie" a livello internazionale e "come primo passo a livello dell'UE"; "i paesi a basso reddito devono avere i mezzi per negoziare efficacemente con le società multinazionali" al fine di "imporre controlli sui capitali" ed esecitare la loro sovranità a pieno titolo. Tuttavia, questa relazione non è scevra di contraddizioni, in particolare nell'identificare i problemi che deriveranno dall'attuazione degli accordi di partenariato economico, nello specifico in merito alla riduzione del gettito fiscale e non adotta una posizione chiara per respingere tali accordi.</p>
      <p sl="pt">Il testo inoltre non adotta una posizione critica di fondo circa le responsabilità della Banca Mondiale, del Fondo monetario internazionale e dell’Organizzazione mondiale del commercio nella promozione di politiche che favoriscono la distruzione di infrastrutture di produzione e di servizi pubblici, creando disoccupazione e minando i mercati interni di questi paesi, indebolendo ulteriormente il loro gettito fiscale, i bilanci, la sovranità e la loro indipendenza.</p>
    </intervention>
    <intervention id="2-355-875" speaker_id="4466" name="Ilda Figueiredo" is_mep="True" mode="written">
      <p sl="pt">Nel riconoscere l’importanza della cooperazione in materia di tassazione, non dovremmo ignorare che la politica fiscale è uno strumento essenziale di politica economica e sociale, e la sua definizione è notevolmente influenzata da valutazioni e criteri politici chiari.</p>
      <p sl="pt">Non spetta dunque all’Unione europea esportare la cosiddetta “buona governance fiscale”. La sovranità, le scelte e le opzioni dei paesi in via di sviluppo devono essere rispettate appieno, con la dovuta attenzione alle loro situazioni e condizioni specifiche.</p>
      <p sl="pt">Allo stesso tempo, i cosiddetti "accordi di partenariato economico" che abbiamo imposto, malgrado la loro resistenza, ai paesi in via di sviluppo, limitano considerevolmente i loro sistemi fiscali vista la notevole riduzione delle entrate doganali che comportano, oltre a causare ulteriori danni gravi.</p>
      <p sl="pt">Inoltre, il persistere di paradisi fiscali comporta gravi perdite di entrate per i paesi in via di sviluppo ogni anno.</p>
      <p sl="pt">L’Unione europea, quindi, deve modificare le sue politiche e risolvere queste contraddizioni.</p>
    </intervention>
    <intervention id="2-355-937" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questo testo perché identifica alcuni aspetti positivi come il chiaro riconoscimento della tassazione in quanto elemento essenziale per creare le basi di un sistema democratico affidabile e reattivo. Un ulteriore aspetto è rappresentato dal fatto che l'UE è impegnata a sostenere il principio della titolarità delle strategie di sviluppo e riconosce che spetta in primo luogo ai paesi in via di sviluppo il miglioramento dei propri sistemi tributari, conformemente alle proprie scelte e situazioni economiche e politiche. La Commissione mira a utilizzare gli strumenti dell'UE per fornire un maggiore sostegno nell'elaborazione dei sistemi fiscali dei paesi in via di sviluppo e nell'attuazione dei principi di buona gestione del settore tributario, per esempio prestando maggiore attenzione all'integrazione efficace dei principi della buona gestione in ambito tributario all’interno della programmazione, dell’attuazione e del monitoraggio dei documenti di strategia nazionale e regionale. La Commissione sostiene le norme di rendicontazione finanziaria paese per paese per le multinazionali, quali strumenti per individuare l'elusione e l'evasione fiscale internazionale. È importante sottolineare, inoltre, il fatto che una comunicazione sulla responsabilità sociale delle imprese prenderà in considerazione le modalità di sviluppo di un sistema per la pubblicazione obbligatoria delle informazioni sulla gestione nei rendiconti annuali. La Commissione intende sostenere il dialogo e la cooperazione internazionali in ambito tributario, soprattutto attraverso una maggiore partecipazione dei paesi in via di sviluppo ai principali forum internazionali. La Commissione, inoltre, ribadisce la necessità di concludere e attuare accordi per lo scambio di informazioni in materia fiscale, anche attraverso meccanismi multilaterali, facendo riferimento al modello della direttiva UE in materia di tassazione dei redditi da risparmio, basata sullo scambio automatico di informazioni.</p>
    </intervention>
    <intervention id="2-356-000" speaker_id="96771" name="Jarosław Kalinowski" is_mep="True" mode="written">
      <p sl="pl">I sistemi di tassazione adeguati rappresntano una base per la crescita economica sostenibile e la stabilità monetaria. I paesi in via di sviluppo, dove tali sistemi non funzionano affatto o funzionano in maniera scarsamente adeguata, si trovano a fronteggiare gravi problemi economici e politici.</p>
      <p sl="pl">Gli standard giuridici internazionali a sostegno dell’adeguato funzionamento del sistema di tassazione dovrebbero comportare un effetto positivo sulla situazione economica di questi paesi. Ricordiamo, tuttavia, che non dovremmo in nessun caso imporre ad altri le politiche fiscali, perché spetta ad ogni singolo paese decidere in merito, prendendo in considerazione le sue attuali condizioni sociali, politiche ed economiche. Impegnamoci dunque a sostenere le buone politiche fiscali, ma non ad imporle.</p>
    </intervention>
    <intervention id="2-356-500" speaker_id="96882" name="Elisabeth Köstinger" is_mep="True" mode="written">
      <p sl="de">Gli sforzi volti a rendere i regimi fiscali più sostenibili, equi e trasparenti contribuiscono anche a promuovere l'istituzione di sistemi democratici. A seguito della globalizzazione e della mobilità internazionale del capitale, è diventato difficile tassarlo. È necessario sostenere i paesi in via di sviluppo per dar loro uno spazio politico di manovra sufficiente che permetta di prevenire la speculazione e di garantire la stabilità finanziaria. Accolgo di buon grado le iniziative congiunte tese a contrastare i paradisi fiscali e anche le pratiche che intensificano il dialogo internazionale tra i paesi interessati. Un approccio responsabile alla tassazione comporterà sicuramente un effetto positivo duraturo sullo sviluppo di questi paesi.</p>
    </intervention>
    <intervention id="2-357-000" speaker_id="1403" name="David Martin" is_mep="True" mode="written">
      <p sl="en">Accolgo di buon grado questa relazione che sottolinea la necessità di rafforzare le capacità di una buona gestione in materia tributaria ai fini dello sviluppo, e ravvisa l’esigenza di un quadro normativo inteso a sostenere la cooperazione internazionale in ambito fiscale, la trasparenza, lo sviluppo dei settori pubblico e privato e la crescita economica. Il testo mette in risalto che il rapporto tra gettito fiscale e PIL nei paesi in via di sviluppo è compreso tra il 10per cento e il 20per cento, a fronte del 25-40per cento dei paesi sviluppati ed evidenzia che il Parlamento europeo si rammarica che i donatori abbiano sinora fornito un sostegno piuttosto scarso all'assistenza fiscale; accoglie con favore, in tale contesto, la proposta della Commissione volta a sostenere maggiormente i paesi in via di sviluppo nelle riforme fiscali e nel rafforzamento delle amministrazioni tributarie per quanto riguarda il FES per i paesi ACP, lo strumento di cooperazione allo sviluppo e lo strumento europeo di vicinato e partenariato (ENPI), nonché a sostenere le autorità di vigilanza nazionali, i parlamenti e gli attori non statali. La relazione, infine, osserva che si dovrebbe porre maggiormente l'accento sugli sforzi intesi ad avviare lo sviluppo di capacità nei paesi in via di sviluppo, al fine di aiutarli a utilizzare in modo efficace lo scambio di informazioni e a contrastare efficacemente l'evasione fiscale per mezzo della loro legislazione interna.</p>
    </intervention>
    <intervention id="2-357-500" speaker_id="4462" name="Clemente Mastella" is_mep="True" mode="written">
      <p sl="it">La Commissione sta svolgendo un buon lavoro nel promuovere principi e criteri per sviluppare buone pratiche di gestione in materia tributaria nell'ambito della cooperazione con i Paesi in via di sviluppo. Fondamentali sono i criteri di trasparenza, di scambio d'informazioni e di equa concorrenza tributaria. E' un processo che la Commissione mira ad attuare attraverso il potenziamento delle sinergie tra le politiche fiscali e quelle di sviluppo, allo scopo di individuare le difficoltà riscontrate da questi Paesi nella mobilitazione delle entrate attraverso la tassazione. D'altro canto, però, la Commissione, tralascia ancora diverse problematiche, che richiedono una pronta risposta. Si ritiene necessaria, infatti, una decisa lotta ai paradisi fiscali, per il conseguimento degli obiettivi di sviluppo del Millennio, senza in alcun modo limitare le ulteriori misure intraprese, in particolar modo prestando attenzione ai trattati fiscali. A tal fine, è auspicabile che la maggior parte delle organizzazioni internazionali detenga un mandato specifico allo scopo di contrastare i paradisi fiscali. E' infine indispensabile un ampliamento della base imponibile, che passi attraverso l'adeguamento della riforma fiscale allo sviluppo della tassazione diretta, per risolvere le difficoltà di riscossione derivate dal sistema regressivo dell'IVA.</p>
    </intervention>
    <intervention id="2-358-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La lotta contro le società offshore e altre forme di evasione fiscale rappresenta una necessità. La maggioranza di questo Parlamento ha garantito una libertà operativa quasi totale ai fondi speculativi. Qual è dunque il senso delle restrizioni puramente dichiarative contenute in questa relazione? Gli accordi di partenariato economico, negoziati in maniera scandalosa esercitando ogni tipo di pressione, stanno rovinando gli stati ACP senza lasciar loro possibilità di ripresa sul lungo termine. La relazione non proferisce parola in merito a tutte queste questioni e, ancor peggio, sostiene che qualsiasi forma di nazionalizzazione o rinazionalizzazione debba essere accantonata. Sulla scorta di quanto fin qui esposto, mi esprimo a sfavore di questo testo.</p>
    </intervention>
    <intervention id="2-358-250" speaker_id="96978" name="Nuno Melo" is_mep="True" mode="written">
      <p sl="pt">È un dato di fatto che una scarsa governance fiscale vada a discapito dell’andamento economico soddisfacente degli Stati membri. La Commissione riconosce chiaramente il rapporto tra il conseguimento degli obiettivi di sviluppo del Millennio e la gestione del sistema fiscale. La lotta all'evasione fiscale rappresenta dunque un imperativo ed è necessario compiere passi per armonizzare tali misure all'interno dell'Unione europea perché è ben noto che alcuni paesi sono più efficaci rispetto ad altri nel contrastare le frodi e l’evasione fiscale.</p>
    </intervention>
    <intervention id="2-358-500" speaker_id="96999" name="Alexander Mirsky" is_mep="True" mode="written">
      <p sl="en">Dovremmo sostenere i paesi in via di sviluppo nell'elaborazione delle politiche e fornire meccanismi che consentano di evitare l’evasione fiscale e questo comporta una maggiore trasparenza. Inoltre, dovremmo trasferire la nostra esperienza in materia di governance economica ai singoli paesi così, da sostenerli nella creazione dei propri regimi tributari. La riduzione del livello di corruzione nei paesi in via di sviluppo e l’aumento delle loro entrate comporterà maggiore stabilità ed equilibrio, eliminando le tensioni e riducendo al minimo il totale degli aiuti finanziari stanziati dall’Unione a favori di questi paesi. Questa relazione è puntuale e di importanza fondamentale e perciò ho votato a favore.</p>
    </intervention>
    <intervention id="2-359-000" speaker_id="28255" name="Andreas Mölzer" is_mep="True" mode="written">
      <p sl="de">Ritengo sia strettamente necessario per i paesi in via di sviluppo istituire un regime tributario efficiente e le idee contenute in questa relazione sono perfettamente adeguate a riguardo. Nello specifico ritengo doveroso che quando nuovi sistemi fiscali sono attuati con il sostegno dell’Unione europea, si faccia attenzione ad assicurare che gli accordi di partenariato economico tra l’UE e i paesi in via di sviluppo perseguano questo obiettivo, piuttosto che ostacolarlo. Inoltre, la politica degli investimenti nell'UE deve creare per gli investitori un ambiente favorevole alle imprese tanto a livello interno e quanto all'estero. Tutte le misure adottate dovrebbero comportare un sostanziale miglioramento delle condizioni di vita della maggior parte della popolazione, che è attualmente tagliata fuori dai guadagni derivanti dalla vendita di materie prime e che è spesso costretta a migrare. Ho votato a favore di questa relazione perché adotta un approccio di ampio respiro a riguardo dei molti fattori coinvolti.</p>
    </intervention>
    <intervention id="2-359-250" speaker_id="96981" name="Franz Obermayr" is_mep="True" mode="written">
      <p sl="de">Sono necessarie misure specifiche volte a migliorare la promozione di principi di comportamento responsabile in materia di tassazione relativamente, ad esempio, alla trasparenza, allo scambio di informazioni e a un'equa concorrenza fiscale. È importante migliorare gli effetti della sinergia tra la tassazione e la politica per lo sviluppo e, dato che il testo presentato segue questa direzione, ho votato a favore.</p>
    </intervention>
    <intervention id="2-359-375" speaker_id="96694" name="Rolandas Paksas" is_mep="True" mode="written">
      <p sl="lt">Visto che i paesi in via di sviluppo hanno perso notevoli entrate derivanti dalle imposte commerciali, è di fondamentale importanza garantire una cooperazione efficace in materia tributaria e di sviluppo. È importante che ogni paese crei un regime fiscale efficiente ed efficace ed elabori politiche per attuarlo, perché esso rappresenta la spina dorsale delle proprie finanze pubbliche e uno strumento per attirare investimenti. Pertanto dobbiamo lasciare ai paesi in via di sviluppo poteri discrezionali in quest’ambito. La cooperazione deve basarsi sull’assistenza reciproca, senza creare ulteriori ostacoli o fardelli per entrambe le parti. Concordo con la proposta di contribuire a garantire un miglioramento da un punto di vista quantitativo e qualitativo della mobilitazione delle entrate dei paesi in via di sviluppo. Gli aiuti stanziati a favore di questi paesi dovrebbero essere mirati ed efficaci e dovrebbero essere forniti solo se necessari, non conferendo ai paesi stessi il diritto di decidere sulla necessità o meno.</p>
      <p sl="lt">Non credo sia consigliabile aggravare l’Unione europea di ulteriori oneri ed erogare indennizzi ai paesi in via di sviluppo per il declino delle loro entrate doganali. Credo sia necessario determinare un'imposta sulle transazioni finanziarie che limiterebbe le speculazioni e permetterebbe al mercato di funzionare in maniera più efficace. Inoltre, dobbiamo concentrare i nostri sforzi per garantire che tale imposta non sia applicata solo a livello comunitario, ma anche a livello globale.</p>
    </intervention>
    <intervention id="2-359-437" speaker_id="97197" name="Alfredo Pallone" is_mep="True" mode="written">
      <p sl="it">Ho votato a favore della relazione della collega Joly su fiscalità e sviluppo, cooperazione con i paesi in via di sviluppo per la promozione delle buone pratiche di gestione in materia tributaria, perché - in linea con la Strategia Europa 2020 - credo sia fondamentale dotarsi di una Governance globale che sostenga il dialogo e la cooperazione internazionali in ambito tributario. Concordo con la relazione quando afferma di voler ampliare le sinergie tra politiche fiscali e di sviluppo attraverso lo scambio d'informazioni in materia fiscale e attraverso meccanismi multilaterali che facciano riferimento al modello della direttiva UE in materia di tassazione dei redditi da risparmio al fine di combattere evasione ed elusione fiscale. La cooperazione tributaria con i paesi in via di sviluppo serve proprio a evitare che questi diventino dei "paradisi fiscali" per le multinazionali e che ci sia una distorsione di competitività che condizioni negativamente lo sviluppo dei processi economici data l'interconnessione globale del sistema economico.</p>
    </intervention>
    <intervention id="2-359-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore di questa relazione su fiscalità e sviluppo – cooperazione con i paesi in via di sviluppo per la promozione delle buone pratiche di gestione in materia tributaria, perché concordo con quanto espresso dal relatore circa l’importanza di tale questione per favorire lo sviluppo di un regime fiscale efficiente nei paesi in via di sviluppo, delle cui finanze pubbliche deve diventare la spina dorsale. La nuova politica comunitaria a favore degli investimenti nei paesi in via di sviluppo deve contribuire a instaurare un ambiente più favorevole agli investimenti privati esteri e nazionali, nonché a creare le condizioni per una maggiore efficacia degli aiuti internazionali. Al fine di favorire la crescita, la politica degli investimenti dell’UE deve concentrarsi sullo sviluppo delle piccole e medie imprese attraverso il microcredito, sull’efficacia dei servizi pubblici, sui partenariati pubblico-privati e sullo scambio di conoscenze. Il documento di lavoro della Commissione, pubblicato nell’aprile 2009 e intitolato "Fiscalità e sviluppo – Cooperazione con i paesi in via di sviluppo per la promozione delle buone pratiche di gestione in materia tributaria", fornisce indicatori e metodologie per la promozione di sinergie tra la politica per lo sviluppo e quella fiscale, al fine di rendere entrambe più efficienti.</p>
    </intervention>
    <intervention id="2-437-500" speaker_id="28406" name="Miguel Portas" is_mep="True" mode="written">
      <p sl="pt">Ho votato a favore di questa relazione perché riconosce chiaramente il legame esistente tra il raggiungimento degli obiettivi di sviluppo del Millennio e la governance fiscale. Il testo, inoltre, riconosce che un’imposizione fiscale caratterizzata da una tassazione progressiva rappresenta un elemento essenziale per la democrazia e sottolinea che i centri offshore e i paradisi fiscali agevolano fughe illecite di capitali che, insieme a sistemi a "imposte zero" volti ad attrarre fondi e investimenti, comportano un trasferimento degli oneri ai lavoratori e alle famiglie con reddito inferiore, riducendo la qualità e la quantità dei servizi pubblici nei paesi poveri e anche la loro capacità di lottare contro la povertà. L’assistenza ai servizi giudiziari e anticorruzione dei paesi in via di sviluppo nei loro sforzi volti a sviluppare un regime di tassazione progressiva rappresenterebbe un eccellente servizio fornito dall'Unione europea.</p>
    </intervention>
    <intervention id="2-360-000" speaker_id="28409" name="Raül Romeva i Rueda" is_mep="True" mode="written">
      <p sl="en">Il Parlamento oggi ha sottolineato quanto sia importante affrontare il problema dell'erosione delle entrate fiscali nei paesi in via di sviluppo, in particolar modo attraverso ulteriori misure volte a contrastare i paradisi fiscali. Al fine di risultare credibile al riguardo, l'Unione deve chiaramente porre un limite ai propri paradisi fiscali e agire al di là del quadro dell’OCSE. La relazione, inoltre, richiede l’adozione di una convenzione internazionale in materia tributaria che preveda sanzioni tanto per le giurisdizioni che non cooperano quanto per gli istituti finanziari che operano con i paradisi fiscali. Gli onorevoli deputati hanno inoltre sottolineato la necessità di assicurare maggiore trasparenza da parte delle multinazionali in merito alla loro osservanza degli obblighi fiscali nei paesi in via di sviluppo, in particolare da parte dell'industria estrattiva, garantendo una rendicontazione paese per paese. L’assistenza fiscale dell'Unione dovrebbe incoraggiare, in questi paesi, lo sviluppo di un regime di tassazione progressiva, in particolare assicurando una ridistribuzione equa dei profitti delle grandi imprese. Una buona governance fiscale rappresenta un elemento cruciale per lo sviluppo e l’Unione dovrebbe fornire il proprio sostegno in questa materia ai paesi in via di sviluppo, in particolar modo alla luce della drastica riduzione delle imposte commerciali dovuta alla liberalizzazione degli scambi commerciali a livello globale. Mi compiaccio del sostegno espresso dagli onorevoli deputati a favore di questa relazione che delinea proposte chiare in questa direzione.</p>
    </intervention>
    <intervention id="2-361-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore del testo di questa relazione perché condivido l'idea che una più intensa sinergia tra le politiche fiscali e quelle di sviluppo possa aiutare i PVS.</p>
      <p sl="it">Anche secondo le ultime relazioni della Commissione sulla fiscalità e sullo sviluppo la tassazione, se appositamente congeniata, può essere una fonte di finanziamento per le politiche di sviluppo. Non è un caso che molti paesi in via di sviluppo infatti non raggiungano neppure il livello minimo di gettito fiscale necessario per finanziare i servizi pubblici di base.</p>
      <p sl="it">La cooperazione per rafforzare il proprio sistema fiscale e la lotta ai paradisi fiscali, che agevolano fughe illecite di capitali, devono essere alla base di questi processi, in grado di favorire l'introduzione di obblighi di rendicontazione finanziaria paese per paese, a vantaggio della lotta contro la povertà.</p>
    </intervention>
    <intervention id="2-361-500" speaker_id="23787" name="Czesław Adam Siekierski" is_mep="True" mode="written">
      <p sl="pl">Un requisito fondamentale per il buon funzionamento di uno Stato è rappresentato da una buona strutturazione del settore dell'imposizione fiscale. Al fine di operare in seno all’economia globale, i paesi in via di sviluppo devono integrare e riformare i loro regimi fiscali. Le imposte rivestono un ruolo sociale, politico ed economico nei paesi democratici e non solo costituiscono la principale fonte di entrate per lo stato, ma permettono anche di raggiungere obiettivi sociali di primaria importanza, finanziando servizi quali l’assistenza sanitaria e sociale, l’istruzione e le pensioni.</p>
      <p sl="pl">Il gettito fiscale dei paesi in via di sviluppo potrebbe finanziare in maniera sostenibile il loro sviluppo e migliorare la qualità della vita dei loro cittadini. Ciononostante, attualmente questo gettito è spesso insufficiente per coprire i costi dei servizi pubblici di base o per contrastare la povertà. Nell'era della globalizzazione, la maggiore mobilità dei capitali soggetti a imposizione fiscale e l’eliminazione delle barriere commerciali, hanno ridotto le entrate fiscali, ponendo una sfida non solo per i paesi più poveri. A prescindere dagli ovvi vantaggi che comporta, la progressiva liberalizzazione degli scambi commerciali riduce le entrate doganali. È di fondamentale importanza che le tasse provenienti dall’esterno siano sostituite con quelle riscosse a livello nazionale. Le imposte sul reddito rappresentano una delle principali forme di tassazione nei paesi ricchi, ma apportano un contributo minimo nei paesi in via di sviluppo. La maggior parte dei cittadini, infatti, lavora in modo irregolare nel settore agricolo e percepisce redditi con frequenza saltuaria e questa situazione rende difficile l'applicazione efficace dell'imposta sul reddito.</p>
    </intervention>
    <intervention id="2-362-000" speaker_id="4545" name="Catherine Stihler" is_mep="True" mode="written">
      <p sl="en">Mi sono espressa a favore di questa relazione che sottolinea l’importanza dell’imposizione fiscale per raggiungere gli obiettivi delle politiche per lo sviluppo e suggerisce in che modo l’Unione europea puo’ impiegare in maniera più efficace i fondi e gli strumenti esistenti a tale scopo.</p>
    </intervention>
    <intervention id="2-363-000" speaker_id="96860" name="Michèle Striffler" is_mep="True" mode="written">
      <p sl="fr">L’adozione della relazione su "fiscalità e sviluppo – cooperazione con i paesi in via di sviluppo per la promozione delle buone pratiche di gestione in materia tributaria" assume particolare importanza relativamente all’efficacia degli aiuti allo sviluppo stanziati a favore dei paesi in via di sviluppo dagli Stati membri dell'Unione europea e dalla Commissione europea. L’impegno volto a garantire il rispetto dei principi di buona governance in materia tributaria (trasparenza, scambio di informazioni ed equa concorrenza fiscale) e a contrastare i paradisi fiscali che ostacolano lo sviluppo dei paesi meno avanzati, rappresenta una necessità assoluta e continuerà ad essere una priorità nel corso del mio mandato.</p>
    </intervention>
    <intervention id="2-364-000" speaker_id="96660" name="Niki Tzavela" is_mep="True" mode="written">
      <p sl="el">Ho votato a favore di questa specifica proposta di risoluzione perché ritengo che la riforma e l’aggiornamento dei regimi fiscali dei paesi in via di sviluppo siano strumenti importanti per evitare le fughe illecite di capitali e per combattere l’evasione fiscale. Questi capitali illecitamente esportati, che spesso finiscono in paradisi fiscali, comportano conseguenze dirette sulle economie di questi paesi, soprattutto in questo particolare periodo di crisi economica. Il miglioramento dei regime fiscali ci consentirà di esercitare un’influenza positiva sulla crescita nei paesi in via di sviluppo, di applicare un quadro di buona governance economica, di promuovere la trasparenza e di guadagnare la fiducia dei cittadini.</p>
    </intervention>
    <intervention id="2-365-000" speaker_id="97016" name="Angelika Werthmann" is_mep="True" mode="written">
      <p sl="de">Ho votato a favore della relazione Joly. L'istituzione di un regime fiscale pienamente operativo rappresenta la base di ogni forma di democrazia responsabile. La relazione invita a sostenere i paesi in via di sviluppo nel loro sforzo mirato a creare tali strutture, in modo da promuovere la responsabilità in questi Stati su base sostenibile. Dopotutto, gli aiuti allo sviluppo non saranno sufficienti per raggiungere gli obiettivi di sviluppo del Millennio. La relazione, inoltre, affronta brevemente la problematica dei cosiddetti "fondi avvoltoio" che, dal mio punto di vista, dovrebbero essere completamente vietati. Non si dovrebbe permettere che gli aiuti internazionali allo sviluppo diventino una palla da gioco in mano ai giocatori finanziari globali.</p>
    </intervention>
    <intervention id="2-367-500" speaker_id="96976" name="Luís Paulo Alves" is_mep="True" mode="written">
      <p sl="pt">Appoggio la relazione e sottolineo l’importanza delle raccomandazioni che scaturiscono dal documento stesso, che afferma che gli aspetti non commerciali dovrebbero godere di maggiore attenzione in seno ai negoziati con l’Organizzazione mondiale del commercio. Emerge anche con chiarezza la necessità di una maggiore coerenza tra la politica agricola comune e la politica commerciale esterna dell’UE – è fondamentale garantire condizioni di parità ai produttori comunitari nel mercato mondiale, che non deve promuovere la concorrenza sleale. Se ciò non sarà oggetto di negoziati, gli agricoltori europei continueranno a subire una concorrenza sleale, ad accumulare perdite e a essere vittima di discriminazioni rispetto ai concorrenti esterni all’Unione europea.</p>
    </intervention>
    <intervention id="2-367-000" speaker_id="96702" name="Elena Oana Antonescu" is_mep="True" mode="written">
      <p sl="ro">Sostengo il ruolo essenziale svolto dal settore agricolo nel garantire occupazione e nel mantenere il modello agroalimentare europeo, una componente strategica dell’economia europea. Poiché l’Unione europea è il terzo importatore al mondo di prodotti agricoli, i metodi produttivi utilizzati nei paesi terzi che esportano all’UE devono fornire ai consumatori europei le medesime garanzie in termini di salute, sicurezza alimentare, sviluppo sostenibile e standard sociali minimi pari a quelli imposti sui produttori europei. Ho votato a favore della relazione in quanto ritengo che le politiche agricole e alimentari debbano soddisfare alcuni obiettivi basilari, tra cui la sicurezza alimentare individuale e collettiva.</p>
    </intervention>
    <intervention id="2-368-000" speaker_id="28132" name="Richard Ashworth" is_mep="True" mode="written">
      <p sl="en">La delegazione dei conservatori britannici appoggia con fermezza il principio del libero commercio. Il libero commercio crea ricchezza ed è destinato a offrire un contributo essenziale alla ripresa delle economie europee. Riteniamo che la relazione in oggetto ponga troppo l’accento sulla tutela dei mercati agricoli comunitari dalla concorrenza esterna e trascuri invece l’esportazione degli standard produttivi. Gli agricoltori comunitari sono obbligati a rispettare standard molto rigorosi dal punto di vista dell’ambiente e del benessere degli animali, e come parziale compensazione di ciò ricevono determinate sovvenzioni. Tuttavia, i prodotti importati nell’UE da paesi terzi molto spesso non sono conformi agli stessi standard elevati. Chiudere le frontiere comunitarie ai prodotti agricoli dai paesi terzi non rappresenta la soluzione al problema.</p>
      <p sl="en">L’UE dovrebbe impegnarsi attivamente per esportare in tutto il mondo i propri standard rigorosi dal punto di vista dell’ambiente e del benessere degli animali, segnatamente attraverso mercati internazionali più aperti, invece che concentrarsi su soluzioni difensive e protezioniste. Per questa ragione, la delegazione dei conservatori britannici ha votato contro la relazione.</p>
    </intervention>
    <intervention id="2-368-250" speaker_id="96862" name="Sophie Auconie" is_mep="True" mode="written">
      <p sl="fr">Con questa relazione, il Parlamento europeo chiede esplicitamente al Consiglio e alla Commissione europea di tenere maggiormente in considerazione gli interessi agricoli nei negoziati commerciali internazionali, in particolare nelle discussioni con il Sudamerica, una delle regioni principali per l’allevamento e la coltivazione dei cereali, ma che non sempre è conforme agli standard qualitativi europei. A mio parere, si tratta di una relazione essenziale, e pertanto mi sono espressa favorevolmente.</p>
    </intervention>
    <intervention id="2-368-500" speaker_id="96680" name="Zigmantas Balčytis" is_mep="True" mode="written">
      <p sl="lt">Il settore agricolo comunitario rappresenta un valore aggiunto ingente per l’economia europea e svolge un ruolo strategico nell’affrontare le sfide economiche, sociali e ambientali che incombono sull’UE. Pertanto, la politica commerciale esterna e gli accordi con importatori esteri non devono compromettere la capacità dell’UE di mantenere questo settore forte e vitale. La Commissione deve adottare una posizione chiara in seno all’Organizzazione mondiale del commercio e condurre valutazioni d’impatto specifiche, negoziando con le controparti circa l’importazione di determinati prodotti nel mercato comunitario. Dobbiamo garantire il rispetto del principio secondo cui i metodi produttivi dei paesi terzi per i prodotti destinati all’esportazione nell’UE devono offrire ai consumatori europei le medesime garanzie in termini di salute, sicurezza alimentare, benessere degli animali, sviluppo sostenibile e standard sociali minimi pari a quelli imposti sui produttori europei. è l’unico modo per garantire che i produttori comunitari possano competere con i paesi terzi a condizioni di parità e che vengano tutelati gli interessi dei nostri agricoltori.</p>
    </intervention>
    <intervention id="2-368-750" speaker_id="97198" name="Mara Bizzotto" is_mep="True" mode="written">
      <p sl="it">Ho sostenuto con il mio voto la Relazione del collega Papastamkos. Il commercio internazionale ricopre un ruolo determinante all'interno dell'UE soprattutto a fronte della circostanza per la quale gli agricoltori europei sono svantaggiati dalle importazioni provenienti da paesi terzi e dall'inapplicazione del principio di reciprocità, che attribuisce agli agricoltori stranieri un indebito vantaggio laddove spesso questi non sono tenuti a rispettare le stesse, stringenti e costose, normative che invece gli agricoltori europei devono rispettare per poter operare nel mercato interno - soprattutto dal punto di vista sanitario e fitosanitario. Continuerò a battermi affinché si mantenga in Europa forte coerenza tra la PAC e la politica di commercio estero dell'UE, che deve garantire al modello agricolo europeo la parità di condizioni per i produttori degli Stati membri sul mercato mondiale.</p>
    </intervention>
    <intervention id="2-369-000" speaker_id="28354" name="Jan Březina" is_mep="True" mode="written">
      <p sl="cs">A mio parere, è importante sottolineare il nesso tra la produzione agricola comunitaria e il commercio internazionale, che si riflette nel fatto che l’UE è il maggiore importatore globale di beni agricoli e, al contempo, il maggiore esportatore mondiale di prodotti alimentari trasformati. In tale contesto, ritengo che semplificare il più possibile gli scambi commerciali contribuisca ad aumentare la flessibilità dei produttori e a ridurre i costi correlati allo scambio dei beni; a propria volta, ciò esercita un impatto favorevole sia sugli introiti dei produttori sia sulla spesa dei consumatori. Non posso pertanto convenire con l’affermazione contenuta nella risoluzione approvata secondo cui la liberalizzazione del commercio non renderà possibile l’eliminazione del flagello della fame nel mondo. Non è questo il compito del commercio, né può esserlo. Plaudo alla Commissione per il fatto che, nel quadro dei negoziati dell’Organizzazione mondiale del commercio e delle trattative bilaterali o bioregionali, ha fatto ricorso a misure derivanti dalle riforme a lungo termine in corso sotto forma di proposte nel campo dell’agricoltura, riconoscendo al contempo i parametri della politica agricola comune quale propria posizione. A questo proposito, mi sembra che il testo approvato della risoluzione abbia un taglio deplorevolmente univoco, che compromette i passi sinora compiuti dalla Commissione nei negoziati politici di natura commerciale. Considero qualsiasi ulteriore manifestazione di flessibilità nei prossimi negoziati alla stregua di un’imperdibile opportunità e di un vantaggio. Per quanto riguarda le critiche mosse ad alcune misure, quali la riduzione dei dazi di importazione riscossi sulle banane o la riforma del regime dello zucchero, mi preme aggiungere che si fondavano essenzialmente sulle conclusioni della risoluzione della controversia in seno all’OMC, che hanno anche influenzato i parametri delle misure comunitarie successive.</p>
    </intervention>
    <intervention id="2-369-125" speaker_id="96867" name="Maria Da Graça Carvalho" is_mep="True" mode="written">
      <p sl="pt">Concordo con l’esigenza di una maggiore coerenza tra la politica agricola comune e la politica commerciale esterna per consolidare il modello agricolo europeo e, di conseguenza, garantire condizioni di parità ai produttori comunitari nel mercato mondale. è cruciale conciliare interessi commerciali e non commerciali e procedere alla necessaria convergenza delle norme.</p>
    </intervention>
    <intervention id="2-369-250" speaker_id="1746" name="Luigi Ciriaco De Mita" is_mep="True" mode="written">
      <p sl="it">Signor Presidente, onorevoli colleghi, l'agricoltura costituisce un settore strategico per l´Unione Europea. Pur non avendo una rilevanza media in termini di occupazione e di prodotto interno lordo, cionondimeno per le caratteristiche dei nostri territori e delle nostre tradizioni alimentari, esso assume un rilievo maggiore, in quanto garantisce un auto approvvigionamento per molti ingredienti indispensabili per i nostri prodotti agroalimentari tradizionali e non. Inoltre, è un settore che è fondamentale per la salvaguardia e la tutela dell'ambiente e per lo sviluppo sostenibile dei nostri territori. Appare evidente che gli accordi commerciali, soprattutto nei round dell'Organizzazione mondiale per il commercio, devono essere raggiunti. Ma a tal fine occorre che l´Unione europea presti maggiore attenzione alla tutela delle produzioni di qualità, tradizionali e certificate, affinché possano essere salvaguardate in ambito internazionale per evitare frodi sui mercati esteri di prodotti falsamente riconducibili ai nostri territori. Il filo conduttore della relazione approvata sembra andare nella direzione auspicata.</p>
    </intervention>
    <intervention id="2-369-500" speaker_id="4335" name="Marielle De Sarnez" is_mep="True" mode="written">
      <p sl="fr">L’agricoltura europea non può continuare a venir maltrattata nei negoziati commerciali con i paesi terzi. è il tema della relazione che abbiamo testé adottato, che fa riferimento a numerosi principi e chiede una migliore integrazione degli aspetti non commerciali nei negoziati. Esorta giustamente gli allevatori europei a rispettare gli standard ambientali e sanitari vincolanti relativi all’igiene del prodotto, benché alcuni dei loro concorrenti collochino sul mercato europeo prodotti che non riflettono sempre tali standard. Di fatto, i nostri agricoltori sono spesso penalizzati dalla concorrenza sleale e dalle distorsioni della concorrenza quando sono coinvolti alcuni paesi terzi. La Commissione deve tener conto degli avvertimenti del Parlamento e degli agricoltori, soprattutto nel caso dei negoziati con Mercosur, che rischiano di compromettere l’allevamento europeo, nonché i produttori ortofrutticoli delle regioni ultraperiferiche.</p>
    </intervention>
    <intervention id="2-370-000" speaker_id="2212" name="Philippe de Villiers" is_mep="True" mode="written">
      <p sl="fr">La relazione sui rapporti tra l’agricoltura comunitaria e il commercio internazionale testimonia la perdita ingente di potere subita dall’agricoltura europea e tenta di allertare le istituzioni europee, responsabili di tale fallimento.</p>
      <p sl="fr">Al momento è difficile nutrire l’Europa; la Commissione ha trasformato la politica agricola comune nel becchino del settore agricolo. Le restrizioni non fanno che pesare ogni giorno di più sulle spalle degli agricoltori.</p>
      <p sl="fr">Tutto il potere detenuto un tempo dall’agricoltura europea, nonché la sua capacità di esportare, sono stati drasticamente ridotti man mano che l’Europa si è aperta ai prodotti agricoli esteri, coltivati ricorrendo a metodi che non rispettano gli standard che gli europei hanno imposto a se stessi.</p>
      <p sl="fr">è in gioco il futuro dell’agricoltura, che sicuramente non deve più essere lasciato nelle mani dell’Unione e delle sue istituzioni. Gli Stati membri devono poter aiutare gli agricoltori per il bene di tutti.</p>
    </intervention>
    <intervention id="2-371-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sull’agricoltura comunitaria e il commercio mondiale, in quanto sottolinea l’importanza di integrare gli aspetti non commerciali nello sviluppo dell’agenda di Doha, quali considerazioni sociali, ambientali e relative alla salute umana, nonché alla salute e al benessere degli animali, al fine di soddisfare gli standard ambientali e sociali più elevati ed evitare la perdita di competitività degli agricoltori comunitari nel contesto della produzione agricola mondiale.</p>
    </intervention>
    <intervention id="2-372-000" speaker_id="96977" name="Diogo Feio" is_mep="True" mode="written">
      <p sl="pt">L’agricoltura svolge funzioni sociali che trascendono i meri limiti della produzione alimentare, quali il popolamento e l’ordinamento del territorio, la protezione dell’ambiente e il mantenimento delle tradizioni culturali. Ritengo che tutto ciò meriti ampiamente la protezione e il sostegno degli Stati membri e delle istituzioni europee. Malgrado in linea di principio sia favorevole a una maggiore apertura dei mercati, ritengo che nel caso del settore agricolo occorra essere particolarmente rigorosi in materia di requisiti di reciprocità e della necessità di garantire la sicurezza alimentare ai consumatori europei. L’Unione europea non dovrebbe trascurare l’esigenza di creare un equilibrio tra i valori in conflitto tra loro e, soprattutto durante l’attuale crisi economica e finanziaria, dovrebbe valutare dell’impatto degli accordi commerciali che sottoscrive sulla vita degli agricoltori europei e sulle loro proprietà.</p>
    </intervention>
    <intervention id="2-372-500" speaker_id="96899" name="José Manuel Fernandes" is_mep="True" mode="written">
      <p sl="pt">Uno dei settori più colpiti dalla libera circolazione delle persone e dei beni è stata l’agricoltura. Malgrado le modifiche costanti apportate alla politica agricola comune (PAC) – considerata un simbolo dell’integrazione europea – la situazione del settore si conferma oltremodo precaria, in quanto lo stesso è obbligato a conformarsi a standard esigenti nel campo della tutela ambientale e della sicurezza dei prodotti, e tale precarietà è acuita dalla crisi finanziaria in corso. Si tratta di un settore trasversale rispetto ad altre aree, quali il commercio, l’ambiente, i trasporti e così via, il che rende molto difficile mettere a punto un quadro normativo che soddisfi tutte le parti in causa. Malgrado i progressi compiuti, tra cui gli accordi SPS misure sanitarie e fitosanitarie) e TBT (barriere tecniche per il commercio), resta ancora molto lavoro da fare.</p>
      <p sl="pt">Appoggio la relazione in oggetto, in quanto riconosce il ruolo fondamentale del settore agroalimentare in seno all’UE, un settore molto sensibile che non è in grado di far fronte alla concorrenza aggressiva, un aspetto che va considerato all’atto di sottoscrivere nuovi accordi. Tuttavia, spero che il nuovo quadro economico per la PAC migliori il coordinamento tra produttività e mercato internazionale.</p>
    </intervention>
    <intervention id="2-373-000" speaker_id="96706" name="João Ferreira" is_mep="True" mode="written">
      <p sl="pt">è una relazione piena di contraddizioni. Sottolinea le conseguenze negative dalla liberalizzazione del commercio, ma non si oppone alla rotta imboccata dalle politiche che sono alla base dei problemi principali dell’agricoltura nei paesi UE (e anche nei paesi in via di sviluppo). Non formula raccomandazioni per cambiare tale rotta. Critica giustamente l’approccio della Commissione, che antepone gli interessi del settore industriale e dei servizi a quelli agricoli e che fa delle concessioni all’agricoltura per ottenere un maggiore accesso ai mercati [in altre aree] dei paesi terzi. Fornisce vari esempi che illustrano le conseguenze disastrose di tale politica – il caso dello zucchero è un esempio illuminante. Riconosce che la maggiore liberalizzazione del commercio mondiale di prodotti agricoli, alimentata dagli accordi dell’Organizzazione mondiale del commercio (OMC), finora non ci ha permesso di sventare la minaccia della fame nel mondo. Tuttavia, non condanna né si oppone a questa maggiore liberalizzazione e deregolamentazione del commercio mondiale promossa dall’UE, che sia nel quadro dell’OMC o di innumerevoli accordi bilaterali.</p>
      <p sl="pt">Al contrario, la difende. Critichiamo da tempo il fallimento delle politiche neoliberali. Lo fa anche la relazione, benché in maniera molto frammentaria e a volte ambigua, per poi appoggiare invece la politica del disastro. Lo consideriamo inaccettabile.</p>
    </intervention>
    <intervention id="2-373-500" speaker_id="4466" name="Ilda Figueiredo" is_mep="True" mode="written">
      <p sl="pt">Conosciamo molti esempi delle conseguenze disastrose della liberalizzazione del commercio mondiale sul settore agricolo. La relazione richiama l’attenzione su numerosi casi, e non nasconde che l’agricoltura è stata utilizzata quale merce di scambio per la promozione di altri interessi nel corso dei negoziati condotti in seno all’Organizzazione mondiale del commercio, vale a dire gli interessi delle grandi imprese commerciali internazionali e di servizi e di determinate industrie di punta.</p>
      <p sl="pt">Difendiamo pertanto altre soluzioni, visto che la relazione non è coerente.</p>
      <p sl="pt">Vogliamo che il commercio internazionale sia orientato a una logica di complementarietà piuttosto che di concorrenza – tra paesi, produttori e tipologie di produzione. Auspichiamo che l’agricoltura si orienti alla salvaguardia della sovranità e sicurezza alimentare di ciascun paese, contrariamente all’anarchia pericolosa della produzione per un mercato liberalizzato.</p>
    </intervention>
    <intervention id="2-373-750" speaker_id="96993" name="Lorenzo Fontana" is_mep="True" mode="written">
      <p sl="it">Gentile Presidente, Onorevoli Colleghi, vorrei complimentarmi con il collega Papastamkos per la relazione e l'ottima collaborazione che trova il mio appoggio. Vorrei sottolineare la grande importanza del commercio internazionale nell'EU e portare all'attenzione di tutti che gli agricoltori europei sono svantaggiati dalle importazioni provenienti da paesi terzi; di fatto, non viene applicato il principio di reciprocità e spesso accade che i prodotti agricoli importati non rispettino le stesse normative che invece gli agricoltori comunitari devono rispettare, specie dal punto di vista sanitario e fitosanitario. Problematica che ricade, oltre che sulla salute dei prodotti anche sulla loro qualità. È per questo che ci deve essere coerenza tra la PAC e la politica di commercio estero dell'UE, che deve assicurare il mantenimento del modello agricolo europeo, nonché la parità di condizioni per i produttori dell'UE sul mercato mondiale.</p>
    </intervention>
    <intervention id="2-374-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Appoggio le principali raccomandazioni della relazione. Un punto importante del documento è che la Commissione europea, nell’ambito di questioni commerciali, fa spesso delle concessioni per ottenere un accesso agevolato ai mercati dei paesi terzi per prodotti e servizi industriali.</p>
      <p sl="ga">La relazione afferma inoltre che i metodi di produzione di beni importanti da paesi terzi dovrebbero sottostare ai medesimi standard di salute, sicurezza alimentare, benessere degli animali, sviluppo sostenibile e standard sociali minimi che si applicano ai produttori comunitari.</p>
    </intervention>
    <intervention id="2-374-500" speaker_id="28208" name="Nathalie Griesbeck" is_mep="True" mode="written">
      <p sl="fr">Pur avendo votato a favore della risoluzione, volevo naturalmente utilizzare il mio voto (in particolare su alcuni emendamenti) per dare prova della mia adesione a svariati principi. Volevo di fatto sottolineare il fatto che, nei molti negoziati attualmente in corso su accordi commerciali con diversi partner dell’UE, è essenziale addivenire ad accordi equilibrati che si basino sul principio di reciprocità. A tale proposito, i prodotti importati provenienti da paesi terzi dovrebbero rispettare norme simili a quelle in vigore nell’UE in materia sanitaria e sociale, nonché per la tutela di consumatori, ambiente e animali. Inoltre, accade troppo di sovente che vengano fatte concessioni sull’agricoltura per ottenere un accesso agevolato ai mercati dei paesi terzi per prodotti e servizi industriali. Tale approccio non è più accettabile, e ho voluto usare il mio voto per ribadire ancora una volta che l’agricoltura europea non deve essere considerata uno strumento al servizio della politica commerciale dell’UE. Infine, la difesa del sistema comunitario per l’autorizzazione e la commercializzazione di OGM è un punto a cui attribuisco particolare importanze. In un periodo in cui i seno all’OMC si moltiplicano gli attacchi a questo sistema, è essenziale che la Commissione europea lo difenda.</p>
    </intervention>
    <intervention id="2-375-000" speaker_id="2247" name="Mathieu Grosch" is_mep="True" mode="written">
      <p sl="de">IL nesso che lega le nostre politiche in materia di commercio internazionale, sviluppo e agricoltura è innegabile. L’agricoltura europea deve far fronte a difficoltà crescenti al momento di esportare prodotti nel mercato mondiale, in quanto i livelli dei prezzi sono bassi e i costi di produzione nell’UE sono maggiori. La tendenza in corso continuerà a sortire un effetto negativo se non verranno istituiti programmi di sostegno all’ agricoltura. Per questo accolgo con favore questa relazione d’iniziativa che, tra le altre cose, prevede che gli agricoltori vengano risarciti nel caso in cui un’ulteriore apertura del mercato interno alle importazioni determini una loro perdita.</p>
      <p sl="de">Gli accordi con i paesi terzi negoziati dall’UE sono di per sé non problematici. Tuttavia, la somma di tutti questi accordi rende difficile il mantenimento di standard elevati in seno all’UE. Uno degli obiettivi ambiti dalla relazione d’iniziativa presentata consiste pertanto in una maggiore coerenza tra la politica agricola e la politica commerciale comune nell’UE. In tale contesto, appoggio la richiesta rivolta alla Commissione di condurre una valutazione d’impatto degli accordi commerciali e di pubblicarla prima di avviare i negoziati.</p>
    </intervention>
    <intervention id="2-375-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questo documento in quanto, in un momento in cui l’UE sta riflettendo sul futuro della sua politica agricola comune (PAC), diventa ancor più cruciale garantire una coerenza tra la politica agricola e quella commerciale esterna. Tale coerenza garantirà la sopravvivenza del modello agricolo europeo, nonché condizioni di parità per i produttori comunitari nel mercato mondiale. La cosa più importante per noi dovrebbero essere la sicurezza e la qualità degli alimenti a un prezzo accessibile per i cittadini europei. Si assiste a un incremento globale della domanda alimentare in un contesto di costi di produzione più elevati, grave volatilità dei mercati agricoli, riduzione delle superfici coltivabili, dell’acqua e degli approvvigionamenti di energia. Una PAC forte è inoltre cruciale per il mantenimento, la sostenibilità ambientale e lo sviluppo economico delle aree rurali comunitarie contro la minaccia dell’abbandono delle terre e dello spopolamento rurale. Il settore agricolo europeo offre un valore aggiunto incontestabile e ha un ruolo determinante da svolgere nella strategia Europa 2020 per affrontare le sfide socioeconomiche e ambientali che attendono l’UE sia internamente sia come soggetto globale di rilievo. La politica commerciale dell’UE ricoprirà un ruolo decisivo nel decidere se l’agricoltura continuerà ad offrire un contributo innegabilmente positivo a questi obiettivi. La politica commerciale non dovrebbe pregiudicare il dinamismo del settore agricolo. Anzi, la politica commerciale può e deve essere di reciproco sostegno.</p>
    </intervention>
    <intervention id="2-376-000" speaker_id="96772" name="Peter Jahr" is_mep="True" mode="written">
      <p sl="de">Le pratiche agricole mondiali e, in particolare, la politica agricola europea rivestono un’importanza fondamentale per la politica alimentare e di sviluppo. Per questo è importante rafforzare e sviluppare il commercio internazionale in questo settore. Tuttavia, tale obiettivo non può essere raggiunto andando contro la politica agricola europea, bensì soltanto promuovendo un coordinamento stretto con la medesima. Inoltre, è essenziale applicare gli standard europei rigorosi anche ai prodotti importati.</p>
      <p sl="de">Qualsiasi altra soluzione pregiudicherebbe i requisiti severi in materia di qualità e sicurezza a cui è soggetto il settore agricolo europeo ed eserciterebbe pertanto un impatto negativo sui produttori e consumatori europei. Necessitiamo e pretendiamo il libero scambio dei beni. Tuttavia, non è possibile conseguirlo senza condizioni concorrenziali eque obbligatorie.</p>
    </intervention>
    <intervention id="2-376-500" speaker_id="96934" name="Sandra Kalniete" is_mep="True" mode="written">
      <p sl="lv">Gli agricoltori europei ricoprono un ruolo importante nel nutrire più di 500 milioni di persone in Europa e nel garantire l’approvvigionamento alimentare al mondo nel suo complesso. Purtroppo, l’atteggiamento nei confronti degli agricoltori non è sempre stato equo. Appoggio incondizionatamente gli accordi di libero scambio con altri paesi o gruppi di paesi ma, all’atto di concludere tali accordi, non dobbiamo porre i nostri agricoltori in una posizione di svantaggio competitivo. Chi verrà penalizzato da questa concorrenza sleale sono i popoli dell’Unione europea, a cui dobbiamo garantire un accesso quotidiano a generi alimentari che denotino un valore e una qualità elevati a prezzi ragionevoli. Molto spesso diamo tutto questo per scontato, senza pensare che sono i nostri agricoltori a darci tale sicurezza; gli agricoltori, i cui redditi sono spesso di molto inferiori alla media dei loro paesi. Non dobbiamo nemmeno fare nulla di trascendentale – dobbiamo semplicemente pretendere che i prodotti agricoli importati nell’Unione europea siano soggetti ai medesimi standard in campo ambientale, sociale, del benessere degli animali e della sicurezza che gli agricoltori europei sono obbligati a osservare. Sarebbe soltanto giusto, e garantirebbe condizioni competitive paritarie agli agricoltori che desiderano vendere i loro prodotti nell’Unione europea.</p>
    </intervention>
    <intervention id="2-376-562" speaker_id="96882" name="Elisabeth Köstinger" is_mep="True" mode="written">
      <p sl="de">In questa relazione, il Parlamento europeo chiede alla Commissione di adottare una posizione più risoluta nel rappresentare gli interessi degli agricoltori e consumatori europei nell’ambito dei negoziati commerciali internazionali. Non dovremmo agire avventatamente e abbandonare i parametri che caratterizzano il settore agricolo comunitario – gli standard qualitativi e sociali elevatissimi nella produzione agricola e alimenti di altissima qualità per i consumatori – sottoscrivendo numerosi accordi economici. Sono favorevole ad aprire il mercato alle importazioni agricole soltanto nella misura in cui si possa garantire che verrà mantenuta la competitività dell’agricoltura europea. Ritengo che non debbano essere fatte altre concessioni nel settore agricolo durante i negoziati relativi al ciclo di Doha. Accolgo con favore le richieste chiare contenute nella relazione.</p>
    </intervention>
    <intervention id="2-376-687" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli Colleghi, con il voto di oggi lanciamo un forte segnale alla Commissione: l'Unione europea non può continuare a praticare concessioni per ottenere accesso ai mercati di paesi terzi a discapito del settore agricolo! In un momento in cui l'Unione europea sta riflettendo sulla nuova politica agricola comune, trovare dei meccanismi atti a garantire la coerenza tra la PAC e la politica commerciale esterna diventa un obbiettivo primario. Il settore agricolo europeo garantisce, infatti, il raggiungimento di molti beni pubblici quali, fra gli altri, la sicurezza e la qualità alimentare.</p>
      <p sl="it">Pertanto, la difesa degli interessi degli agricoltori europei deve essere prioritaria e sono contento, in tale direzione, dell'inserimento nel documento di alcuni paragrafi che prevedono la garanzia della reciprocità per i produttori europei, attraverso la richiesta di applicare, per gli esportatori di carne in Europa, gli stessi vincoli vigenti per i produttori europei, al fine di garantire la sicurezza del consumatore e una giusta competizione commerciale. A questo punto dei negoziati sugli accordi Mercosur e Marocco, credo essenziale fare arrivare chiaramente alla Commissione la nostra preoccupazione e la nostra ferma posizione a tutela degli interessi degli agricoltori europei e italiani.</p>
    </intervention>
    <intervention id="2-376-750" speaker_id="101580" name="Constance Le Grip" is_mep="True" mode="written">
      <p sl="fr">Mi sono espressa a favore della relazione Papastamkos sull’agricoltura comunitaria e il commercio internazionale. In particolare, ho voluto sostenere il desiderio del Parlamento europeo di porre l’accento sui pericoli che la strategia commerciale della Commissione europea pone per l’agricoltura nell’Unione europea.</p>
      <p sl="fr">Mentre sono in corso diversi negoziati su accordi commerciali tra l’Unione e alcuni dei suoi partner (Mercosur, Canada, Ucraina e così via), spetta a noi ricordare alla Commissione europea la necessità di istituire partenariati commerciali – in maniera realistica ma non ingenua – che si basino sui principi del libero scambio, è naturale, ma anche sul principio della reciprocità – sia in relazione al rispetto per le norme sanitarie e sociali, sia in relazione alle norme che tutelano i consumatori, l’ambiente e gli animali – e che non pregiudichino determinate sfere europee di attività. Penso in particolare al settore agricolo, che viene troppo spesso “sacrificato” a favore di prodotti e servizi industriali nel corso dei negoziati commerciali.</p>
      <p sl="fr">A tal fine, l’Unione europea deve assicurare che vi sia coerenza tra la sua politica agricola, in corso di revisione, e la sua politica commerciale, al fine di mantenere forte il settore agricolo e di garantire la sicurezza alimentare dei nostri concittadini in un contesto di maggiore volatilità dei mercati.</p>
    </intervention>
    <intervention id="2-377-000" speaker_id="1186" name="Astrid Lulling" is_mep="True" mode="written">
      <p sl="fr">Ho votato a favore della relazione del mio onorevole collega Papastamkos, in quanto offre una visione molto realistica dei rapporti commerciali tra l’Unione europea e i paesi terzi nel settore agricolo.</p>
      <p sl="fr">Il deficit della nostra bilancia commerciale con i paesi Mercosur in questo settore è allarmante. La differenza tra le nostre esportazioni verso tali cinque paesi e le nostre importazioni dai medesimi è raddoppiata in meno di un decennio, e le nostre importazioni ammontano ora a 19 miliardi di euro rispetto a un esiguo miliardo di euro di esportazioni.</p>
      <p sl="fr">La Commissione europea propone spesso concessioni inaccettabili sui prodotti agricoli, mettendo in pericolo la sopravvivenza delle aziende agricole europee col pretesto di garantire un accesso migliore ai mercati dei paesi terzi per i nostri prodotti e servizi industriali.</p>
      <p sl="fr">La politica commerciale esterna dell’UE non dovrebbe sacrificare il nostro settore agricolo, che garantisce la sicurezza alimentare dei nostri cittadini, soprattutto in un contesto di maggiore volatilità dei mercati. Per impedire distorsioni della concorrenza, i paesi Mercosur devono applicare i medesimi standard – in termini di salute, sicurezza alimentare, benessere degli animali e sviluppo sostenibile – imposti ai nostri agricoltori che, per di più, sono soggetti a costi sociali maggiori.</p>
    </intervention>
    <intervention id="2-378-000" speaker_id="1403" name="David Martin" is_mep="True" mode="written">
      <p sl="en">Ho votato contro questa relazione che trasmette un messaggio notevolmente protezionista sull’atteggiamento del Parlamento nei confronti del commercio. Se presa alla lettera, la relazione impedirebbe all’UE di negoziare accordi di libero scambio significativi o, per la stessa ragione, di portare a termine l’Agenda di sviluppo di Doha.</p>
    </intervention>
    <intervention id="2-378-500" speaker_id="96820" name="Marisa Matias" is_mep="True" mode="written">
      <p sl="pt">La relazione sottolinea il fatto che l’UE dovrebbe contribuire alla sicurezza alimentare mondiale, e gliene rendo merito. Ciononostante, e malgrado citi tutta una serie di conseguenze devastanti della liberalizzazione del mercato sull’agricoltura, le soluzioni che propone sono ancora una volta tese a rafforzare il libero scambio e a subordinare la politica agricola agli interessi dell’Organizzazione mondiale del commercio (OMC). La relazione minaccia apertamente l’Argentina per non essersi sottomessa all’OMC e per aver limitato le importazioni di prodotti alimentari in diretta concorrenza con i produttori nazionali. Tuttavia, al contempo, chiede maggiori restrizioni a livello comunitario sulle importazioni e postula una promozione proattiva degli interessi agricoli comunitari. Inoltre, non viene descritta in maniera precisa la situazione del Brasile. Pertanto, e visto che la relazione privilegia la liberalizzazione e la concorrenza nei mercati agricoli, mi sono espressa a sfavore.</p>
    </intervention>
    <intervention id="2-378-750" speaker_id="4412" name="Véronique Mathieu" is_mep="True" mode="written">
      <p sl="fr">Ho votato a favore della relazione Papastamkos, che trasmette un messaggio forte sulla posizione di rilievo che deve occupare l’agricoltura europea nei negoziati internazionali. In un momento in cui l’Europa deve rafforzare la propria produzione agricola per garantire la sicurezza alimentare, i negoziati sugli accordi internazionali vanno spesso a discapito del settore agricolo. Per poter conoscere in anticipo le conseguenze di tali accordi sull’agricoltura europea, vogliamo che la Commissione europea conduca e pubblichi valutazioni d’impatto approfondite degli accordi commerciali prima che vengano avviati i negoziati. Inoltre, ai prodotti che entrano nel territorio europeo vanno applicati gli standard comunitari elevati relativi alla salute, all’ambiente e al benessere degli animali. I controlli alle frontiere svolti dagli Stati membri devono vigilare sulla corretta applicazione della legislazione europea in materia.</p>
    </intervention>
    <intervention id="2-379-000" speaker_id="95017" name="Iosif Matula" is_mep="True" mode="written">
      <p sl="ro">Nel contesto della politica agricola comune futura dell’UE, dobbiamo rispettare l’equilibrio tra produzione interna e importazioni. I nostri sforzi dovranno orientarsi verso una maggiore armonia tra la liberalizzazione del mercato e la tutela del settore economico nazionale. La sicurezza alimentare a livello di Stato membro si ottiene mantenendo un settore agricolo stabile che non venga messo a rischio dalla politica commerciale esterna, alla luce della crescente volatilità dei mercati. I piccoli agricoltori offrono un contributo notevole alla sicurezza alimentare delle regioni in cui operano. Ritengo che gli accordi commerciali con i paesi terzi in materia di importazione di prodotti agricoli debbano essere conclusi partendo dal presupposto di garantire un risarcimento agli agricoltori in caso di eventuali perdite. Al contempo, sono a favore di una politica agricola il più possibile orientata a garantire ai prodotti agricoli comunitari l’accesso ai mercati dei paesi terzi. Promuovere prodotti con un marchio regionale comunitario ha lo scopo di farli conoscere al di fuori dell’UE e, di conseguenza, di farne lievitare il consumo. In base a studi recenti, la popolazione mondiale cresce a un ritmo molto più rapido della produzione cerealicola mondiale. Nell’UE vi sono molte regioni che dispongono delle capacità necessarie per sfruttare in maniera più efficiente il potenziale produttivo cerealicolo e che sono in grado di contribuire notevolmente alla riduzione di tali disparità.</p>
    </intervention>
    <intervention id="2-380-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Uno dei meriti della relazione è il fatto che si preoccupa dei cittadini d’oltremare e difende la sicurezza alimentare. Me ne rendo conto. Tuttavia, la relazione “promuove attivamente gli interessi agricoli dell’Unione europea”, le aree di libero scambio e gli accordi commerciali tra l’UE e Chiquita o Dole. Quel che è peggio, minaccia esplicitamente l’Argentina, ventilando sanzioni, per il fatto che il paese ha preso decisioni che io consiglierei al mio stesso paese. Voto contro la relazione.</p>
    </intervention>
    <intervention id="2-380-500" speaker_id="96978" name="Nuno Melo" is_mep="True" mode="written">
      <p sl="pt">I prodotti agricoli costituiscono una quota essenziale del commercio internazionale e devono pertanto essere trattati di conseguenza. Indubbiamente, l’aumento costante dei prezzi degli alimenti, dovuto all’incremento dei prezzi delle materie prime, rappresenta una preoccupazione sempre più impellente per l’UE. D’altro canto, il settore agricolo deve anche soddisfare le esigenze di un numero di persone in costante ascesa, benché le risorse naturali diventino sempre più limitate e i prezzi dei fattori produttivi siano soggetti a rincari; a questo si aggiungono le preoccupazioni relative all’ambiente e alla conservazione delle risorse naturali, che possono determinare distorsioni della concorrenza, soprattutto nei paesi sviluppati. Tenuto conto delle esigenze future, l’agricoltura è inevitabilmente destinata a diventare un settore strategico – direi addirittura cruciale – per lo sviluppo economico dell’UE e del mondo intero.</p>
    </intervention>
    <intervention id="2-381-000" speaker_id="96652" name="Alajos Mészáros" is_mep="True" mode="written">
      <p sl="hu">Poiché l’agricoltura non è semplicemente un’attività economica e la politica agricola e alimentare devono essere al servizio di obiettivi essenziali, quali l’approvvigionamento e la sicurezza alimentare, la sfida maggiore è rappresentata da un’armonizzazione efficiente delle valutazioni commerciali e non commerciali. L’UE è il maggiore importatore di prodotti agricoli dai paesi in via di sviluppo, con una quota maggiore di quella di USA, Giappone, Canada, Australia e Nuova Zelanda messi insieme. Se consentiremo a questi paesi di avere un maggiore accesso ai mercati, ciò potrebbe sortire effetti avversi non solo sugli agricoltori europei, ma anche sui paesi in via di sviluppo più bisognosi. Per tale ragione, l’UE dovrebbe adottare un approccio più equilibrato tra i vari settori durante i negoziati commerciali, e dovrebbe promuovere i propri interessi sia difensivi sia offensivi. Il settore agricolo comunitario svolge un ruolo essenziale nella strategia Europa 2020 in merito alle varie sfide socioeconomiche. La politica commerciale dell’UE ha un’importanza decisiva per garantire che l’agricoltura continui a offrire un contributo positivo al raggiungimento dei nostri obiettivi. Concordo sul fatto che la politica commerciale non debba ostacolare il dinamismo del settore agricolo, e per questo ho votato a favore della relazione.</p>
    </intervention>
    <intervention id="2-382-000" speaker_id="28407" name="Willy Meyer" is_mep="True" mode="written">
      <p sl="es">Mi sono espresso sfavorevolmente sulla relazione concernente l’agricoltura e il commercio internazionale, in quanto poggia sull’elemento centrale della politica commerciale europea: gli accordi di libero scambio.</p>
      <p sl="es">Non nego che vi siano aspetti positivi della relazione che meritano un trattamento speciale, come l’attenzione specifica dedicata alle regioni ultraperiferiche per garantirne la sovranità alimentare. Malgrado ciò, la relazione appoggia la promozione attiva degli interessi agricoli comunitari senza tener conto delle asimmetrie con i partner commerciali, e si impegna a favore delle zone di libero scambio senza considerare l’impatto nocivo sugli abitanti di tali regioni. Inoltre, la relazione minaccia esplicitamente l’imposizione di sanzioni sull’Argentina per l’attuazione di misure protezioniste. Per questi motivi mi sono astenuto.</p>
    </intervention>
    <intervention id="2-383-000" speaker_id="28255" name="Andreas Mölzer" is_mep="True" mode="written">
      <p sl="de">Benché i prezzi alimentari siano da tempo in costante ascesa – e, a quanto pare, il prezzo di alcuni prodotti agricoli è destinato a salire alle stelle a causa dell’instabilità meteorologica, dell’aumento dei prezzi del carburante e delle speculazioni agricole – i prezzi dei negozi non sono assolutamente correlati all’importo che viene pagato ai piccoli agricoltori in cambio del loro duro lavoro. Inoltre, i produttori dell’UE faticano a competere sul prezzo nel mercato mondiale, in quanto i nostri standard sociali, di qualità, di protezione degli animali e ambientali sono molto elevati – quegli stessi standard che non possiamo o non vogliamo verificare quando importiamo generi alimentari. Se vogliamo evitare che prosegua il degrado delle nostre zone rurali e la riduzione del numero degli agricoltori, una grave minaccia per l’autosufficienza degli Stati membri dell’UE, è giunto il momento di smetterla di versare sovvenzioni per l’agricoltura alle grandi aziende agricole e di accreditare invece questi fondi a chi ne ha veramente bisogno per sopravvivere – in altre parole, i piccoli agricoltori.</p>
      <p sl="de">Se nell’UE centralizzata ciò non fosse possibile, l’unica via d’uscita è rappresentata dalla rinazionalizzazione delle sovvenzioni agricole. La relazione non si impegna in maniera chiara a favore dei piccoli e medi agricoltori, molti dei quali si ritrovano a sgobbare tutto il giorno per una miseria. Per questo ho scelto di astenermi.</p>
    </intervention>
    <intervention id="2-384-000" speaker_id="96930" name="Vital Moreira" is_mep="True" mode="written">
      <p sl="pt">Ho votato contro la risoluzione del Parlamento europeo sull’agricoltura e il commercio internazionale, in quanto ritengo che subordini la politica commerciale europea alla politica agricola, quando sappiamo tutti che solo la politica commerciale può garantire alla nostra industria, ai nostri servizi e persino alla nostra agricoltura l’accesso ai mercati esterni, cruciale per la crescita economica e l’occupazione nell’Unione. Se in futuro manterremo l’orientamento politico presente in tutta questa risoluzione, sarà praticamente impossibile concludere accordi commerciali con paesi o regioni dotati di settori agricoli di tutto rispetto, come ad esempio Brasile e India. La politica commerciale – che incide sull’Unione nel suo complesso e su tutti gli Stati membri – non può essere totalmente in balia degli interessi del settore agricolo che, di fatto, riguarda solo un numero limitato di Stati membri. Ritengo inoltre deplorevole che la risoluzione avanzi accuse totalmente infondate contro il Brasile, come ampiamente dimostrato dalla controparte brasiliana.</p>
    </intervention>
    <intervention id="2-385-000" speaker_id="1073" name="Cristiana Muscardini" is_mep="True" mode="written">
      <p sl="it">Signor Presidente, c'è uno stretto legame tra il futuro della PAC e la politica commerciale esterna dell'Unione. Sono due realtà che non possono prescindere l'una dall'altra e che richiedono da parte dell'Unione un'attenzione particolare.</p>
      <p sl="it">Non possiamo esulare i discorsi commerciali dalle loro ricadute sulla produzione agricola degli Stati membri. Sono pertanto favorevole ad un mercato liberalizzato che tenga conto anche delle esigenze dei partner economici e commerciali dell'Unione, ma allo stesso tempo ritengo opportuno che la politica agricola entri nella negoziazione degli accordi per controllare la qualità dei prodotti esportati o importati sui nostri mercati e per tutelare i produttori comunitari e i nostri approvvigionamenti alimentari.</p>
      <p sl="it">Sono quindi favorevole alla relazione Papastamkos, nonostante ci sia stato uno sbilanciamento su alcune tematiche commerciali, dovuto alla ripartizione di competenze tra le commissioni agricoltura e commercio di questo Parlamento, che dovrebbero lavorare in sinergia per definire un equilibrio negoziale applicabile ai diversi trattati commerciali in ambito agricolo dell'Unione.</p>
    </intervention>
    <intervention id="2-386-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ho votato a favore degli articoli 49, 53 e 54 per le seguenti ragioni. Per quanto riguarda il primo articolo, è assurdo che vengano condotti negoziati con Mercosur in forza di un mandato risalente a 12 anni fa. In merito agli articoli 53 e 54, desidero rammentarvi che gli agricoltori europei devono conformarsi agli standard più elevati in termini di qualità, sicurezza alimentare, protezione ambientale e benessere degli animali. Credo che gli stessi requisiti debbano valere per tutti i nostri partner commerciali, non solo per il bene degli agricoltori europei, ma anche dei consumatori, che vanno tutelati.</p>
    </intervention>
    <intervention id="2-386-500" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Alla seduta plenaria odierna di Strasburgo, il Parlamento europeo ha adottato una risoluzione sull’agricoltura dell’UE e il commercio internazionale. Negli ultimi anni si sono verificati molti eventi che suggeriscono un deterioramento dello stato dell’agricoltura comunitaria; inter alia , è stato osservato un calo significativo della quota comunitaria delle esportazioni globali di prodotti agricoli. Anche il disavanzo della bilancia commerciale dei prodotti è in aumento, e le numerose concessioni dell’UE non hanno trovato debito riscontro.</p>
      <p sl="pl">Alla luce di ciò, è essenziale che la politica agricola dell’UE e la sua politica commerciale comune adottino e seguano orientamenti comuni per le aree dell’agricoltura, del commercio e dello sviluppo. Il documento adottato trasmette un messaggio importante in difesa del settore alimentare dell’UE. Condanna l’eccessiva disponibilità al compromesso della Commissione europea e sottolinea che le decisioni relative all’apertura a nuovi mercati non debbano incidere negativamente sugli agricoltori comunitari.</p>
    </intervention>
    <intervention id="2-387-000" speaker_id="96694" name="Rolandas Paksas" is_mep="True" mode="written">
      <p sl="lt">Ho votato a favore della risoluzione sull’agricoltura dell’UE e il commercio internazionale. L’UE è il maggior importatore di prodotti agricoli del mondo, ma la sua quota nelle esportazioni agricole mondiali è in discesa a causa della crescita di altri partner commerciali agricoli di rilievo e dei prezzi dei mercati mondiali, che sono bassi, mentre i costi di produzione dell’Unione sono elevati. L’UE è il maggior importatore di prodotti agricoli del mondo dai paesi in via di sviluppo, di conseguenza è necessario tutelare gli interessi degli agricoltori comunitari e prevedere un meccanismo di compensazione per le lori perdite. Gli agricoltori comunitari devono essere protetti dalla concorrenza sleale e pertanto gli stessi standard che valgono per il settore agricolo comunitario devono essere applicati anche ai prodotti provenienti da paesi terzi. Tali condizioni devono essere iscritte negli accordi commerciali bilaterali. Inoltre, occorre sostenere con risolutezza l’accesso dei prodotti comunitari ai mercati dei paesi terzi. A mio parere, la proposta della Commissione di concedere al Pakistan una quota tariffaria in percentuale a dazio zero per l’esportazione nell’UE di 100 000 tonnellate di etanolo all’anno per un periodo di tre anni non si tradurrà in un aiuto diretto e immediato e avrà un impatto negativo sul settore comunitario delle energie rinnovabili. Poiché la produzione cerealicola ucraina è altamente competitiva e gode di tariffe ridotte, la Commissione deve prestare maggiore cautela nell’applicare concessioni durante i negoziati con l’Ucraina.</p>
    </intervention>
    <intervention id="2-387-500" speaker_id="97197" name="Alfredo Pallone" is_mep="True" mode="written">
      <p sl="it">La relazione sull'agricoltura e il commercio internazionale ha come oggetto gli accordi commerciali tra l'UE ed i Paesi Terzi per quanto riguarda i prodotti agricoli. La Commissione europea più volte criticata a livello di politica agricola subisce in questo testo la condanna del Parlamento europeo per il quale troppo spesso giunge a conclusioni insostenibili per la politica agricola europea. Ho votato a favore del testo perché ritengo indispensabile il ruolo politico del Parlamento, che la Commissione evita di consultare quando si parla di rapporti commerciali con paesi terzi. Concordo con la richiesta alla Commissione di sospendere l'accordo con il Mercosur fino alla stesura di un nuovo accordo con gli Stati interessati al fine di garantire ai consumatori europei qualità e sicurezza dei prodotti nonché convenienza sui mercati esteri.</p>
    </intervention>
    <intervention id="2-387-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Mi sono espressa a favore della relazione, in quanto difende esplicitamente gli interessi degli agricoltori europei nel contesto del commercio internazionale. Ritengo che la politica commerciale esterna non debba compromettere la capacità dell’UE di mantenere un settore agricolo forte e di garantire la sicurezza alimentare in un contesto di volatilità crescente del mercato. Tuttavia, non è inconsueto per la Commissione sacrificare gli interessi dell’agricoltura per ottenere un accesso agevolato ai mercati dei paesi terzi per prodotti e servizi industriali. Inoltre, è altrettanto importante ricordare che il settore agricolo europeo è obbligato a sottostare a standard elevatissimi in termini di qualità, igiene del prodotto, metodi produttivi sostenibili, salute e benessere degli animali e delle piante, tracciabilità, controllo di livelli di pesticidi, medicina veterinaria e additivi; tali aspetti fanno lievitare i costi produttivi e dovrebbero essere considerati nel corso dei negoziati multilaterali e bilaterali. In generale, ritengo che le decisioni tese ad aprire ulteriormente il mercato comunitario alle importazioni agricole non debbano essere prese senza che siano state previamente condotte delle valutazioni d’impatto e in assenza della garanzia di compensazione delle perdite subite dagli agricoltori comunitari.</p>
    </intervention>
    <intervention id="2-388-000" speaker_id="38595" name="Rovana Plumb" is_mep="True" mode="written">
      <p sl="ro">La politica agricola comune (PAC) è il simbolo dell’integrazione europea e rappresenta una delle forme più avanzate di processo decisionale sovranazionale dell’Unione. Le pressioni interne all’UE per rendere la PAC più orientata al mercato e l’accento maggiore posto su altre politiche europee si riflettono sulla politica commerciale esterna dell’UE, tesa ad aprire il mercato agricolo in cambio a un accesso agevolato ai mercati dei paesi terzi per i prodotti e servizi industriali europei. Ciò implica anche il mantenimento del modello agricolo europeo, nonché condizioni di parità per i produttori comunitari nel mercato mondiale. Il ruolo multifunzione del settore agricolo europeo può fungere da catalizzatore per nuovi paradigmi: certezza dell’approvvigionamento alimentare, sicurezza e qualità a un prezzo accessibile per i cittadini europei.</p>
      <p sl="ro">Si osserva un aumento della domanda alimentare globale in un contesto di maggiori costi di produzione, una grave volatilità sui mercati, meno terra, meno acqua e input energetici ridotti. Una politica agricola comune forte è fondamentale anche per la conservazione e sostenibilità ambientale e per lo sviluppo economico delle zone rurali dell’UE contro la minaccia di abbandono della terra e lo spopolamento rurale.</p>
    </intervention>
    <intervention id="2-389-000" speaker_id="97199" name="Crescenzio Rivellini" is_mep="True" mode="written">
      <p sl="it">Si è votato, oggi, in plenaria sulla relazione "Agricoltura e commercio internazionale".</p>
      <p sl="it">La relazione dell'on. Georgios Papastamkos evidenzia la politica del commercio internazionale non deve avere per effetto quello di compromettere la capacità dell'Unione di assicurare la sicurezza alimentare in un contesto di volatilità dei mercati e il mantenimento di un settore agricolo europeo forte.</p>
      <p sl="it">La relazione condanna l'approccio adottato della Commissione di accordare concessioni sull'agricoltura per ottenere un migliore accesso ai mercati terzi per i prodotti industriali e i servizi. La relazione si sviluppa su vari fronti, tra cui la valutazione d'impatto, le compensazioni finanziarie, l'OMC/Doha, ma soprattutto sugli accordi commerciali bilaterali problematici, come quelli con il Marocco, il Pakistan, l'Ucraina, ed in particolare quello con il Mercosur, e considera inaccettabile che la Commissione europea riprenda i negoziati senza rendere pubblica la valutazione d'impatto e senza iniziare un vero dibattito politico con il Consiglio e il Parlamento europeo.</p>
    </intervention>
    <intervention id="2-390-000" speaker_id="28409" name="Raül Romeva i Rueda" is_mep="True" mode="written">
      <p sl="it">Alla luce dello stallo dei negoziati commerciali multilaterali, l’UE si è dedicata ai negoziati per la conclusione di accordi commerciali bilaterali e interregionali, complementari al quadro multilaterale. Come è accaduto nel caso del Marocco, al momento tra USA e UE è in corso un inasprimento della concorrenza per decidere chi penetrerà per primo – e a quali condizioni – nuovi mercati chiave. Il mio collega, l’onorevole Bové, è riuscito a mettere chiaramente in discussione l’approccio di questi accordi bilaterali col Marocco nella sua relazione in seno alla commissione INTA, il che potrebbe indurci a respingere l’accordo nella forma proposta dalla Commissione. Abbiamo votato a favore.</p>
    </intervention>
    <intervention id="2-391-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa relazione perché ritengo rafforzi la posizione della politica agricola, un caposaldo della coesione economica e sociale europea, anche nell'ottica delle sfide proposte dalla strategia Europa 2020.</p>
      <p sl="it">Ad oggi l'Unione europea è il principale importatore di prodotti agricoli nel mondo, in particolare di quelli provenienti dai paesi in via di sviluppo. Negli ultimi dieci anni il valore delle sue importazioni è quasi raddoppiato, rappresentando da solo il 20 per cento del settore a livello mondiale.</p>
      <p sl="it">Dinanzi a queste premesse, è necessario costruire una politica commerciale europea che sia forte e che sia attuativa dell'art. 208 TFUE, secondo cui l'Europa si impegna a cooperare per l'attuazione di politiche di crescita nei paesi in via di sviluppo. Ora la priorità è far sì che la politica commerciale e quella agricola europea agiscano insieme in una prospettiva globale, che agevoli l'accesso ai mercati dei paesi in via di sviluppo, mettendoli in condizione di favorire contemporaneamente lo sviluppo economico attraverso queste pratiche.</p>
    </intervention>
    <intervention id="2-392-000" speaker_id="33989" name="Daciana Octavia Sârbu" is_mep="True" mode="written">
      <p sl="ro">Mi preme sottolineare l’importanza di questa relazione, soprattutto nel contesto della riforma della politica agricola comune. Ritengo che debba esserci coerenza tra la PAC e le politiche commerciali. Purtroppo, in svariate occasioni gli accordi commerciali stipulati con diversi paesi terzi hanno causato danni ingenti al settore agricolo europeo e ai suoi agricoltori. Mi auguro tuttavia che questa situazione non si ripresenti in futuro. Mi preme inoltre precisare che i nostri agricoltori sono obbligati a conformarsi a standard elevatissimi in termini di qualità, protezione ambientale e benessere degli animali. Dovremmo imporre ai produttori dei paesi terzi che esportano nell’UE di adeguarsi ai medesimi standard, per garantire una concorrenza leale.</p>
    </intervention>
    <intervention id="2-393-000" speaker_id="97308" name="Vilja Savisaar-Toomast" is_mep="True" mode="written">
      <p sl="et">Nella votazione odierna è stato espresso notevole sostegno alla relazione sull’agricoltura e il commercio internazionale, che trattata principalmente di importazioni di alimenti e mangimi geneticamente modificati in Europa. Mi rallegro che sia stato appoggiato anche il punto in cui la Commissione viene invitata a tutelare con determinazione le norme comunitarie concernenti l’approvazione e la commercializzazione di organismi geneticamente modificati (OGM) dalle pretese avanzate nell’OMC. Sostanzialmente, significa che l’impiego di OGM continuerà a essere soggetto a norme rigorose, a vantaggio della sicurezza alimentare e della situazione dei nostri agricoltori. Sono stati inoltre avallati numerosi punti riguardanti le imposte sulle importazioni di vari gruppi di prodotti agricoli, nonché i requisiti di qualità di questi prodotti.</p>
      <p sl="et">Oltre alle questioni correlate agli OGM, sono state trattate anche problematiche generali di sicurezza alimentare. Ad esempio, finora il Brasile non si è adeguato in maniera costante agli standard dei produttori e consumatori comunitari sulla sicurezza alimentare, l’identificazione e la tracciabilità degli animali, la salute degli animali e il controllo delle malattie. Un’altra fonte di preoccupazione è l’impiego diffuso in Brasile di pesticidi vietati in Europa e l’importazione dei prodotti in questione in Europa. Grazie.</p>
    </intervention>
    <intervention id="2-394-000" speaker_id="1309" name="Brian Simpson" is_mep="True" mode="written">
      <p sl="en">A nome del EPLP, non ho concesso voto favorevole alla relazione sull’agricoltura dell’UE e il commercio internazionale. Benché la relazione si esprima in diversi punti a favore degli interessi del nostro settore agricolo, ad esempio citando la necessità di tutelare le indicazioni geografiche negli accordi bilaterali e multilaterali, ritengo che il documento contenga spunti eccessivamente protezionistici e ponga condizioni poco realistiche sui negoziati comunitari attuali e futuri per gli accordi commerciali.</p>
      <p sl="en">Inoltre, il mantenimento di misure protezionistiche in seno all’UE quale espediente per tutelare i produttori agricoli europei dalla concorrenza esterna non coincide con la posizione del EPLP sulla riforma della PAC. Ci siamo sempre battuti per l’abolizione delle barriere al commercio e per promuovere un settore agricolo più efficiente e competitivo, per concludere accordi più vantaggiosi per i consumatori e per offrire opportunità di accesso al mercato ai paesi economicamente meno sviluppati.</p>
    </intervention>
    <intervention id="2-395-000" speaker_id="96860" name="Michèle Striffler" is_mep="True" mode="written">
      <p sl="fr">Ho votato a favore dei paragrafi 53 e 54 della relazione sull’agricoltura dell’UE e il commercio internazionale in quanto ritengo che i deputati del Parlamento europeo abbiano il dovere di difendere gli agricoltori e i consumatori europei dal pericolo rappresentato da esportazioni massicce di prodotti agricoli di bassa qualità, in particolare prodotti originari di alcuni paesi dell’America Latina. Non dobbiamo sacrificare la qualità dei nostri prodotti agricoli sull’altare degli interessi puramente commerciali.</p>
    </intervention>
    <intervention id="2-395-500" speaker_id="29579" name="Marc Tarabella" is_mep="True" mode="written">
      <p sl="fr">Accolgo con favore l’adozione della relazione del mio collega Papastamkos, che elenca i criteri di base a cui dovrebbero ispirarsi i negoziatori dell’Unione europea e che sottolinea che gli aspetti non commerciali dovrebbero essere presi maggiormente in considerazione nell’ambito dei negoziati.</p>
      <p sl="fr">Analogamente, non possiamo più accettare una situazione in cui i nostri allevatori, vincolati da standard ambientali e sanitari molto severi (in particolare nel campo dell’igiene del prodotto, della produzione sostenibile e del benessere degli animali), vengono sacrificati sull’altare del commercio internazionale, vittime della concorrenza sleale e di distorsioni scandalose della concorrenza in relazione ai paesi terzi che collocano sul mercato europeo prodotti che non rispettano le condizioni di produzione imposte dall’Unione, e che non vengono puniti in alcun modo. esorto inoltre la Commissione e il Parlamento europeo a essere estremamente vigili sugli accordi che coinvolgono in particolare Mercosur, una minaccia evidente per l’allevamento europeo.</p>
    </intervention>
    <intervention id="2-396-000" speaker_id="96974" name="Nuno Teixeira" is_mep="True" mode="written">
      <p sl="pt">L’equilibrio tra la politica agricola, di sviluppo e commerciale comune è cruciale per l’Unione europea. Il settore agricolo europeo merita particolare attenzione. La politica agricola comune è la politica comune di più vecchia data e va mantenuta solida. Vi ricordo che questo settore svolge molti ruoli, e deve essere messo in relazione ad altri obiettivi sociali e politici, quali la strategia Europa 2020. Ciononostante, l’agricoltura europea non è isolata dalle relazioni esterne europee, soprattutto per quanto riguarda il commercio internazionale e gli aiuti allo sviluppo. L’importanza delle relazioni internazionali, non da ultimo sulla base di accordi quale quello tra UE e Mercosur, si riflette a livello economico, politico e di partenariati strategici. Per questo è essenziale promuovere la coerenza degli standard, soprattutto per le questioni agricole. Pertanto, ho votato contro i paragrafi 53 e 54 della relazione. Inoltre, gli accordi di libero scambio espongono il settore a nuove sfide e a realtà diverse. Citerei la situazione delle regioni ultraperiferiche, con economie fragili basate essenzialmente sulla coltivazione di prodotti simili a quelli dei nostri partner latinoamericani. In qualità di parlamentare di una delle regioni ultraperiferiche, sottolineo l’importanza del prendere in considerazione le peculiarità specifiche di tali regioni e del tentare di evitare di comprometterne lo sviluppo nel corso di negoziati futuri.</p>
    </intervention>
    <intervention id="2-396-500" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della relazione sull’agricoltura dell’UE e il commercio internazionale in quanto occorre una maggiore coerenza tra le politiche comunitarie nel campo dell’agricoltura, del commercio e dello sviluppo. L’agricoltura svolge un ruolo vitale ai fini occupazionali e per sostenere la vitalità delle aree rurali, mentre il modello agroalimentare europeo è una componente strategica dell’economia europea. La domanda globale di cibo è salita a causa dell’impatto del cambiamento climatico, di costi di produzione maggiori e di una riduzione dei terreni coltivabili disponibili e delle risorse di acqua potabile. Mi preme sottolineare l’importanza del commercio di prodotti agricoli per lo sviluppo economico e l’eliminazione della povertà. Esorto l’UE ad adottare misure che sostengano i paesi maggiormente colpiti dalla crisi alimentare. La quota dell’UE delle esportazioni agricole mondiali è in declino. In tale contesto, ritengo che l’accordo di associazione UE-Mercosur sia di importanza cruciale. Per questo il Parlamento europeo dovrebbe partecipare attivamente a tutti i negoziati. Esigiamo che le importazioni agricole nell’UE garantiscano ai consumatori europei le medesime salvaguardie fornite dai metodi produttivi europei in termini di protezione dei consumatori, benessere degli animali, tutela ambientale e standard sociali minimi.</p>
    </intervention>
    <intervention id="2-396-750" speaker_id="5737" name="Dominique Vlasto" is_mep="True" mode="written">
      <p sl="fr">Ho voluto utilizzare il mio voto per ribadire la mia posizione salda: non dobbiamo sacrificare il nostro modello agricolo sull’altare delle considerazioni commerciali. L’obiettivo di aprire e liberalizzare il commercio tra l’Unione europea e i suoi partner non ci deve indurre a rivedere le nostre esigenze in materia di qualità e sicurezza alimentare a favore dei consumatori. Per questo ho voluto sottolineare la mia volontà di imporre la reciprocità delle norme commerciali, sanitarie e sociali nelle contrattazioni agricole con i paesi terzi, e di non accettare altre concessioni in assenza di garanzie. Allo stesso modo, respingo l’idea di abbassare la guardia quando si tratta di difendere gli interessi degli agricoltori europei. Se l’Europa è riuscita a creare un legame forte tra la sua agricoltura e il territorio e a raggiungere un livello di eccellenza nella produzione agricola, è grazie al lavoro degli agricoltori. Pertanto, è nostro dovere garantire una concorrenza leale nei rapporti commerciali tra l’Unione europea e i suoi partner. Per questo chiedo l’introduzione di meccanismi di protezione per gli agricoltori a livello europeo, per aiutarli a gestire eventuali distorsioni della concorrenza.</p>
    </intervention>
    <intervention id="2-397-000" speaker_id="97016" name="Angelika Werthmann" is_mep="True" mode="written">
      <p sl="de">Ho votato a favore della relazione Papastamkos sull’agricoltura dell’UE e il commercio internazionale. Come austriaca, sono perfettamente consapevole dei problemi che affliggono i nostri agricoltori, li conosco per esperienza diretta. L’agricoltura europea è uno dei fondamenti dell’Unione europea, della nostra cultura condivisa e del nostro spazio vitale. Il relatore chiede alla Commissione di rappresentare con maggiore vigore e intraprendenza gi interessi agricoli europei. L’UE è il principale importatore del mondo di prodotti agricoli. è assolutamente essenziale garantire che i prodotti importati siano conformi ai medesimi standard di qualità elevati dei prodotti agricoli provenienti dal territorio dell’UE.</p>
    </intervention>
    <intervention id="2-398-500" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore della relazione perché ritengo necessario che la Commissione preveda misure adeguate e specifiche per aiutare gli agricoltori a migliorare i sistemi di rotazione delle colture nella riforma della politica agricola comune (PAC). La riduzione del deficit proteico nell’UE dovrebbe costituire un elemento essenziale della riforma della PAC a favore degli agricoltori e del mercato interno europeo. Tali misure sono estremamente utili, visto che le colture proteiche occupano attualmente soltanto il 3per cento dei terreni coltivabili e che l’UE importa 40 milioni di tonnellate di colture proteiche, che rappresentano l’80per cento del consumo interno.</p>
    </intervention>
    <intervention id="2-399-000" speaker_id="96702" name="Elena Oana Antonescu" is_mep="True" mode="written">
      <p sl="ro">Le importazioni di proteine rappresentano l’equivalente di 20 milioni di ettari coltivati al di fuori dei confini dell’UE, o di più del 10per cento dei terreni coltivabili dell’UE, ma tali colture non sono soggette agli stessi requisiti sanitari e ambientali delle colture europee. L’insufficienza delle importazioni comporta oneri finanziari supplementari per il settore dell’allevamento e dei mangimi, compromettendo la redditività economica della produzione interna di carne. Riequilibrare l’offerta e il consumo di cereali, proteine e semi oleaginosi nell'UE potrebbe avere importanti vantaggi economici per gli agricoltori e per l'industria alimentare e dei mangimi, nonché migliorare la varietà degli alimenti sani e di elevata qualità per i consumatori. Inoltre, nel contesto del cambiamento climatico, la produzione di colture proteiche può contribuire a ridurre le emissioni di gas a effetto serra attraverso l’assimilazione e la fissazione di azoto nel terreno, riducendo di conseguenza l’uso di fertilizzanti azotati di sintesi. Tali colture contribuiscono anche a ridurre l’acidificazione del suolo, a migliorarne la struttura, a diminuire l’utilizzo di erbicidi e a migliorare la biodiversità favorevole all’impollinazione. Ho votato a favore della relazione in quanto mi preme migliorare l’equilibrio tra la produzione di proteine vegetali e animali, oltre che l’impiego di colture proteiche locali.</p>
    </intervention>
    <intervention id="2-399-250" speaker_id="96862" name="Sophie Auconie" is_mep="True" mode="written">
      <p sl="fr">Il settanta percento del consumo attuale di colture proteiche e semi oleaginosi dell’Unione europea è importato, soprattutto d Brasile, Argentina e Stati Uniti. Poiché tali produttori non sono sempre soggetti ai medesimi vincoli normativi ambientali, sanitari e relativi agli OGM dei produttori europei, l’Unione europea ha deciso di rivedere la propria politica in materia di proteine e di aumentare la produzione interna di colture proteiche, consentendo ai consumatori europei di consumare alimenti più salutari e variati. Per questo ho votato a favore della relazione.</p>
    </intervention>
    <intervention id="2-399-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore di quest’importante risoluzione. Negli ultimi dieci anni si è registrato un calo della produzione di colture proteiche nell’Unione europea, mentre il nostro mercato è diventato ampiamente dipendente dalle importazioni. La situazione è stata causata da accordi commerciali internazionali precedenti, che consentivano all’UE di proteggere la propria produzione cerealicola e, in cambio, autorizzavano l’importazione a dazio zero di semi oleaginosi e colture proteiche nell’UE. Ciò ha creato le condizioni per importare la produzione richiesta a basso prezzo e per garantire la competitività dell’agricoltura, in particolare dell’allevamento. Tuttavia, in seno alla stessa UE, gli agricoltori e le aziende di trasformazione hanno perso interesse nel settore. Il numero di programmi di ricerca sulle proteine vegetali è precipitato, i produttori hanno interrotto lo sviluppo di varietà ad alta resa e resistenti alle malattie e in tutta Europa l’esperienza pratica nella produzione di colture proteiche si sta man mano perdendo. La situazione attuale, con prezzi dei mercati in costante fluttuazione e il prezzo elevato dei mangimi proteici, potrebbe sortire un effetto negativo sul settore comunitario dell’allevamento, molto dipendente dalle importazioni. La Commissione dovrebbe valutare immediatamente l’opportunità di introdurre misure per promuovere la produzione e l’immagazzinamento di colture proteiche nell’UE, e sostenere gli agricoltori che le coltivano, aspetti che dovrebbero essere rispecchiati dalla riforma della politica agricola comune. Ciò agevolerebbe la ripresa del settore, salvaguarderebbe il reddito degli agricoltori e contribuirebbe a un’agricoltura comunitaria sostenibile.</p>
    </intervention>
    <intervention id="2-400-000" speaker_id="97198" name="Mara Bizzotto" is_mep="True" mode="written">
      <p sl="it">La dipendenza di alcuni settori europei dai mercati extra UE è un problema che non riguarda solo le materie prime, ma anche il comparto dei mangimi alimentari.</p>
      <p sl="it">In particolare, la relazione del collega Häusling evidenzia che, in Europa, ogni anno si importano oltre 40 milioni di tonnellate di piante proteiche, principalmente semi di soia e mangimi composti da glutine di granturco, per un totale che rappresenta l'80 per cento del consumo di piante proteiche dell'UE.</p>
      <p sl="it">A fronte di questo stato di cose non posso che sostenere con un voto positivo le richieste del collega, che auspica che nella futura PAC l'Europa favorisca politiche agricole volte a rompere questa dipendenza dalle importazioni con un evidente effetto benefico sul controllo della qualità e della sostenibilità della filiera.</p>
    </intervention>
    <intervention id="2-399-750" speaker_id="96867" name="Maria Da Graça Carvalho" is_mep="True" mode="written">
      <p sl="pt">Dato il calo della produzione di colture proteiche registrato nell’UE negli ultimi 10 anni, dobbiamo urgentemente sventare il rischio di dipendenza dai mercati internazionali e la volatilità dei loro prezzi. Pertanto, appoggio le riforme proposte della politica agricola comune a favore dell’introduzione di nuove disposizioni che, oltre ad aiutare gli agricoltori a migliorare i sistemi di rotazione delle colture, promuovono servizi scientifici e la ricerca a sostegno della coltivazione di semi proteici. Mi preme inoltre sottolineare l’importanza di un approccio decentrato ai programmi di ricerca che tenga conto della conoscenza locale degli agricoltori e di sistemi agricoli sostenibili. Mi associo quindi alla proposta della Commissione di valutare l’ipotesi di ristabilire un’unità per la ricerca agricola presso la Direzione generale per l'agricoltura e lo sviluppo rurale.</p>
    </intervention>
    <intervention id="2-401-000" speaker_id="96977" name="Diogo Feio" is_mep="True" mode="written">
      <p sl="pt">Secondo i dati contenuti nella relazione, la produzione di colture proteiche nell’Unione europea è diminuita del 30per cento negli ultimi 10 anni. Tuttavia, il relatore afferma che “Nell’Unione europea le colture proteiche occupano complessivamente solo il 3per cento dei seminativi … Nonostante il sostegno pubblico … la produzione delle leguminose … si è ridotta di nuovo a circa un milione di ettari nel 2008. Ogni anno si importano oltre 40 milioni di tonnellate di piante proteiche … quantità che rappresenta l'80per cento del consumo di piante proteiche dell’UE”. Tali cifre dovrebbero essere sufficienti per richiamare l’attenzione della leadership politica e giustificare un cambio di politica. In un periodo in cui i prezzi degli alimenti raggiungono picchi storici, compromettendo la sicurezza alimentare, l’Unione europea, che sta riesaminando la propria politica agricola comune, non può esimersi dal considerare il problema della produzione di colture proteiche e dal cercare di risolverlo. Ciò comporterà un maggiore impegno nei confronti di queste colture che, oltre a ridurre le importazioni, migliorano il contributo dell’agricoltura alla protezione ambientale, in quanto le colture proteiche permettono di tagliare notevolmente le emissioni di gas serra.</p>
    </intervention>
    <intervention id="2-401-500" speaker_id="96899" name="José Manuel Fernandes" is_mep="True" mode="written">
      <p sl="pt">In linea con i dati pubblicati di recente dalla Commissione europea, la produzione di colture proteiche nell’Unione europea è stata interessata da un enorme declino, dell’ordine del 30per cento, a dimostrazione che la politica agricola comune (PAC) non ha funzionato a dovere. Tale situazione obbliga l’UE a importare più di 40 milioni di tonnellate di colture proteiche ed è la conseguenza di accordi di vecchia data che autorizzano l’importazione di semi oleaginosi e colture proteiche esenti da dazi doganali, quali l’Accordo generale sulle tariffe e il commercio (GATT) e l’accordo di Blair House. Il cambiamento climatico recente ha riportato questo tema all’ordine del giorno e lo considero u elemento importante della riforma della PAC che verrà promossa a breve. La coltivazione di colture proteiche, oltre alla rotazione estesa di altre colture, comporta molti vantaggi non solo in termini ambientali, ma anche perché riduce i costi arricchendo il suolo di azoto.</p>
      <p sl="pt">Voto a favore della relazione, che si propone di ridurre il deficit proteico nell’UE, e auspico che le sue raccomandazioni, quali il sostegno agli agricoltori che intendono optare per le colture proteiche e praticare la rotazione delle colture, vengano prese in considerazione all’atto di redigere la nuova PAC.</p>
    </intervention>
    <intervention id="2-402-000" speaker_id="96706" name="João Ferreira" is_mep="True" mode="written">
      <p sl="pt">Il deficit proteico europeo e lo squilibrio tra la produzione di proteine vegetali e animali costituisce un problema che si è andato aggravando, con effetti sull’alterazione delle abitudini umane di consumo, della qualità e sicurezza degli alimenti, e della crisi degli allevatori. Il relatore cita cifre illuminanti e preoccupanti. Tali dati impongono di considerare il problema e di adottare misure per risolverlo. Tali squilibri affondano le proprie radici nelle politiche agricole e commerciali in vigore, e non sono possibili soluzioni senza apportare modifiche radicali a entrambe; la relazione non ne parla. Il superamento dei deficit e degli squilibri attuali deve fondarsi sul sostegno all’aumento e alla diversificazione delle colture proteiche, e su una politica di graduale sostituzione delle importazioni. La relazione riconosce tale esigenza e suggerisce alcune misure importanti che consideriamo positive, tra cui la creazione di condizioni di mercato favorevoli alla produzione, vendita e consumo locale, e la promozione di modelli di filiere brevi senza organismi geneticamente modificati (OGM).</p>
      <p sl="pt">Tuttavia, al contempo si apre a soluzioni a cui guardiamo con preoccupazione e che non possiamo accettare, quali l’abolizione della tolleranza zero nei confronti della presenza nei mangimi importati di OGM, che mette a rischio l’applicazione rigorosa del principio di precauzione.</p>
    </intervention>
    <intervention id="2-403-000" speaker_id="4466" name="Ilda Figueiredo" is_mep="True" mode="written">
      <p sl="pt">La relazione cerca di trovare una risposta al problema del deficit proteico in Europa, e allo squilibrio tra la produzione di proteine vegetali e animali. Come sappiamo, questo è un problema che si è andato aggravando, con effetti sull’alterazione delle abitudini umane di consumo, della qualità e sicurezza degli alimenti, e della crisi degli allevatori.</p>
      <p sl="pt">Tali squilibri affondano le proprie radici nelle politiche agricole e commerciali in vigore, e non sono possibili soluzioni senza apportare modifiche radicali a entrambe; purtroppo, la relazione non ne parla.</p>
      <p sl="pt">Reputiamo che superamento dei deficit e degli squilibri attuali debba fondarsi sul sostegno all’aumento e alla diversificazione delle colture proteiche, e su una politica di graduale sostituzione delle importazioni. Benché la relazione riconosca tale esigenza e suggerisca alcune misure importanti che consideriamo positive, si apre comunque a soluzioni a cui guardiamo con preoccupazione e che non possiamo accettare, quali l’abolizione della tolleranza zero nei confronti della presenza nei mangimi importati di OGM, che mette a rischio l’applicazione rigorosa del principio di precauzione.</p>
    </intervention>
    <intervention id="2-403-500" speaker_id="96993" name="Lorenzo Fontana" is_mep="True" mode="written">
      <p sl="it">Gentile Presidente, onorevoli colleghi, l'importazione di proteine da pesi terzi è un grande problema, in quanto non vengono assicurati i requisiti equivalenti per le leguminose importate. Queste piante proteiche vengono utilizzate principalmente per il settore degli animali e questo mette a rischio il sistema dei prezzi in quanto la volatilità di questi ultimi sui mercati internazionali è aumentata in modo esponenziale. Per questo appoggio il collega per ridurre sempre piú la dipendenza dalle importazioni dell'Ue.</p>
    </intervention>
    <intervention id="2-404-000" speaker_id="96752" name="Martin Häusling" is_mep="True" mode="written">
      <p sl="de">La relazione intitolata “Deficit proteico nell’UE: quale soluzione per questo annoso problema?” della commissione per l’agricoltura e lo sviluppo rurale ha ipotizzato tutta una serie di soluzioni eccellenti per gestire il deficit di colture proteiche nell’UE, quali la revisione dell’accordo Blair House con gli USA, che autorizza le importazioni di colture proteiche esenti da dazi dagli USA. Tra le altre soluzioni figurano l’introduzione di colture proteiche nell’avvicendamento delle colture, o il rafforzamento della ricerca e delle consultazioni, nonché l’ampliamento della produzione di semi e delle infrastrutture per la produzione di proteine. Purtroppo, una maggioranza dei deputati di tre gruppi, il gruppo del Partito Popolare Europeo (Democratico Cristiano), il gruppo dei Conservatori e Riformisti europei e il gruppo dell’Alleanza dei Democratici e dei Liberali per l’Europa, ha presentato emendamenti contrari a questa posizione chiara adottata dal Parlamento. Chiedono l’agevolazione delle importazioni di colture proteiche, in particolare della soia, compresi gli organismi geneticamente modificati (OGM), che sono vietati nell’UE. Purtroppo tali emendamenti sono stati accolti con una maggioranza stentata durante una votazione in plenaria. Sono tuttavia convinto che auspicare un aumento delle importazioni di soia geneticamente modificata sia controproducente per i nostri obiettivi effettivi di rafforzamento dell’autosufficienza dell’Unione. Tale posizione non riflette la volontà di una maggioranza significativa dei cittadini europei, che respinge l’impiego di OGM in agricoltura. Constato con rammarico l’esito del voto e ho deciso, nella mia veste di relatore, di restituire la relazione.</p>
    </intervention>
    <intervention id="2-404-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore del documento, in quanto la riforma della PAC deve comprendere misure e strumenti nuovi, adeguati e affidabili, che aiutino gli agricoltori a migliorare i sistemi di rotazione delle colture in modo da ridurre in misura sostanziale l’attuale deficit proteico e la volatilità dei prezzi. Il deficit proteico sta progressivamente aumentando, e l’UE coltiva solamente il 30per cento delle colture proteiche utilizzate come alimenti per animali. Le colture proteiche occupano attualmente solo il 3per cento dei terreni coltivabili dell'Unione e pertanto l’UE è costretta a importare il 70per cento di tali colture per alimentare gli animali. L’uso estensivo delle colture proteiche nell’avvicendamento agricolo offre vantaggi più evidenti sotto il profilo agroambientale e in materia di mitigazione del clima. Per quanto riguarda il cambiamento climatico, le varietà leguminose sono in grado di ridurre in modo significativo le emissioni di gas a effetto serra attraverso l’assimilazione e la fissazione dell'azoto al suolo, riducendo quindi l’utilizzo di fertilizzanti azotati. Un’elevata percentuale di colture proteiche nell’avvicendamento agricolo migliora la fertilità e la struttura del terreno, l’accumulo degli elementi nutritivi, nonché la salute delle colture successive. Le miscele permanenti di foraggio verde e leguminose per l’alimentazione degli animali e le miscele di cereali e proteine coprono meglio i terreni, riducono quindi il deflusso di elementi nutritivi nelle falde acquifere e nei fiumi e offrono condizioni migliori alle api e ad altri insetti impollinatori. La rotazione estensiva delle colture riduce la necessità di intervenire per proteggere le colture ed è in grado di contribuire alla salvaguardia della diversità nelle specie e nelle varietà selvatiche e coltivate.</p>
    </intervention>
    <intervention id="2-405-000" speaker_id="96772" name="Peter Jahr" is_mep="True" mode="written">
      <p sl="de">Negli ultimi anni la produzione di colture proteiche è calata drasticamente nell’Unione europea. Di conseguenza, siamo ampiamente e pericolosamente dipendenti dalle importazioni. Per tale ragione, vorrei ringraziare il relatore per aver esortato la Commissione ad adottare misure nel medio e lungo termine per affrontare tale problema. Tuttavia, fintantoché l’Unione europea non sarà in grado di diventare autosufficiente, dovremmo anche valutare delle modifiche alle nostre disposizioni in materia di importazioni. Una soluzione tecnica per tracce residue di OGM nei prodotti proteici importati potrebbe garantire al mercato europeo una fornitura sufficiente di soia.</p>
    </intervention>
    <intervention id="2-405-250" speaker_id="96771" name="Jarosław Kalinowski" is_mep="True" mode="written">
      <p sl="pl">Nella sua versione attuale, la politica sulle colture altamente proteiche in Europa va a svantaggio di agricoltori e produttori, costretti a versare delle quote che dipendono dalle turbolenze dei mercati globali. è anche svantaggiosa per i consumatori, che acquistano carne e latte da animali alimentati con mangime altamente proteico. Le condizioni geografiche e climatiche hanno reso possibili cambiamenti strutturali nella produzione dell’UE di piante altamente proteiche, e tali cambiamenti possono essere considerati addirittura opportuni in termini di biodiversità e misure per combattere il cambiamento climatico. I mangimi importanti dai paesi terzi non sono soggetti ai controlli rigorosi imposti ai mangimi europei, perciò non possiamo essere assolutamente certi della sua qualità, né conoscere l’origine esatta delle materie prime con cui vengono prodotti. Dovremmo pertanto intervenire tempestivamente per cambiare le cose, poiché le nostre garanzie sulla sicurezza, salubrità e alta qualità degli alimenti europei si riveleranno parole vuote. Il prossimi passo da compiere per risolvere il deficit proteico dell’UE dovrebbe essere l’allentamento delle norme che vietano di nutrire gli animali con farine di carne e ossa. Nel caso del pollame e dei suini, non sono stati individuati rischi di malattie che si diffonderebbero a causa di questo metodo di nutrizione e, dopo tutto, il divieto di farine di carne e ossa venne originariamente introdotto in relazione alla BSE. Autorizzare l’impiego di farine per l’allevamento ridurrebbe i costi di produzione, un fattore estremamente importante alla luce del calo della redditività della produzione di carni. Ci consentirebbe inoltre di ridurre le importazioni di mangimi altamente proteici dall’America.</p>
    </intervention>
    <intervention id="2-405-500" speaker_id="96934" name="Sandra Kalniete" is_mep="True" mode="written">
      <p sl="lv">Molti studi dimostrano che il deficit proteico nell’Unione europea è salito sensibilmente negli ultimi dieci anni. Per tale ragione, è aumentata anche la dipendenza dell’Unione europea dalle importazioni di proteine. Molti settori, a causa della volatilità dei prezzi sui mercati internazionali, sono potenzialmente esposti al rischio di non riuscire a ottenere forniture di colture proteiche a prezzi ragionevoli. Purtroppo, quando molti anni fa vennero stipulati accordi commerciali con altri paesi, vennero create condizioni competitive sfavorevoli per la coltivazione di colture proteiche nell’UE. Oggi subiamo le conseguenze di tali decisioni inappropriate, per questo è importante capire cosa sia accaduto, per poter individuare la direzione da prendere per superare il deficit proteico. Al momento siamo attivamente impegnati a riformare la politica agricola comune (PAC). L’accento viene posto sul sostegno agli agricoltori attivi, sulla protezione dell’ambiente e sullo sviluppo della vita rurale. Tuttavia, all’atto della riforma della PAC, non dovremmo trascurare altre questioni. La risoluzione sottolinea che un impiego più diffuso delle colture proteiche nella rotazione delle colture migliora sensibilmente l’ambiente agricolo e contribuisce a mitigare il cambiamento climatico. Ritengo tali argomentazioni sufficientemente convincenti per indurci a risolvere anche le questioni relative al deficit proteico nel quadro della riforma della PAC.</p>
    </intervention>
    <intervention id="2-405-750" speaker_id="96882" name="Elisabeth Köstinger" is_mep="True" mode="written">
      <p sl="de">L’UE dipende fortemente dalle importazioni di mangimi animali nel settore dell’allevamento, in quanto non è in grado di produrre autonomamente le quantità richieste. Il settanta percento delle colture proteiche necessarie a nutrire gli animali viene importato da Brasile, Argentina e USA. Tale problema viene descritto con precisione nella relazione sul deficit proteico, che chiede l’introduzione di standard rigorosi in materia di mangimi animali. Le merci importate devono inoltre essere conformi alle norme in materia di qualità, ambiente, e agli standard sociali. Inoltre, occorre utilizzare in maniera più efficiente le materie prime adatte alla produzione di mangimi. è importante contenere la nostra enorme dipendenza dai paesi terzi, in quanto è la causa della volatilità dei prezzi e dell’assenza di trasparenza in termini di condizioni produttive. Ci riusciremo soltanto se torneremo ad occuparci direttamente della produzione di colture proteiche nell’UE, come proposto dalla relazione. Tuttavia, mi oppongo fermamente alla coltivazione di colture geneticamente modificate nel territorio europeo.</p>
    </intervention>
    <intervention id="2-405-875" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, affermare che attualmente le colture proteiche occupano solo il 3 per cento delle terre coltivate nell'UE contribuendo solo con il 30 per cento al fabbisogno di proteine vegetali utilizzate sotto forma di mangimi per il bestiame descrive una realtà che ai più si dimostra difficilmente comprensibile.</p>
      <p sl="it">Il calo dell'offerta di proteine vegetali rappresenta un paradosso in un momento in cui la produzione di proteine vegetali dà luogo ad una serie di esternalità positive necessarie all'ecosistema agricolo, utili alla qualità dei prodotti finali zootecnici e importanti per gli equilibri dei prezzi di mercato. Il confronto, già avviato in commissione, si é rivelato fondamentale per ridefinire il ruolo che la coltivazione delle proteine vegetali assume nel contesto delle sfide future dell'agricoltura europea. Mi riferisco alla lotta al cambiamento climatico e al corretto utilizzo delle risorse naturali, oggetto di attenzioni dovute in questa fase di elaborazione della cornice della futura PAC.</p>
      <p sl="it">Ho sostenuto questa relazione che ritengo emblema di una nuova fase che deve aprirsi per ridurre il deficit delle proteine vegetali. Ritengo prioritaria la creazione di un programma quadro specifico per la ricerca agricola decentralizzata per rafforzare la cooperazione, condividere le migliori prassi accelerando il processo di miglioramento della coltura di piante proteiche adattate alle esigenze locali, innovando la filiera nei vari Stati membri.</p>
    </intervention>
    <intervention id="2-406-000" speaker_id="96823" name="Petru Constantin Luhan" is_mep="True" mode="written">
      <p sl="ro">Nell’ultimo decennio abbiamo assistito a un calo della produzione di proteine vegetali nell’UE. La produzione totale di colture proteiche dell’UE occupa attualmente solo il 3per cento dei terreni coltivabili dell’Unione e fornisce solo il 30per cento delle colture proteiche utilizzate come alimenti per animali nell’UE. Condivido l’opinione del relatore, che sostiene che le cose debbano cambiare, in quanto ne trarremo dei vantaggi sia in termini di salute umana, sia di ambiente e biodiversità. La Commissione europea dovrebbe produrre una relazione sulle possibilità e alternative per aumentare la produzione di colture proteiche locali nell’UE mediante nuovi strumenti politici. Inoltre, sarebbe utile istituire un meccanismo per monitorare l’origine delle colture proteiche importate nell’UE.</p>
    </intervention>
    <intervention id="2-407-000" speaker_id="1403" name="David Martin" is_mep="True" mode="written">
      <p sl="en">Accolgo con favore la relazione, che richiama l’attenzione sul deficit proteico dell’UE e sulla necessità di riequilibrarlo, tuttavia mi oppongo alle misure che si tradurrebbero in un incremento delle sovvenzioni agli agricoltori al fine di garantire la produzione comunitaria di proteine. A mio avviso, incentivare la coltivazione interna di colture proteiche dovrebbe andare di pari passo con una PAC rivista capace di orientare l’UE verso l’agricoltura sostenibile e il mercato e, fattore molto importante, verso l’abbandono progressivo delle sovvenzioni, che causano distorsioni commerciali.</p>
    </intervention>
    <intervention id="2-408-000" speaker_id="23704" name="Jiří Maštálka" is_mep="True" mode="written">
      <p sl="cs">Il calo della produzione di colture altamente proteiche e la sostituzione della produzione interna con importazioni a basso prezzo e su larga scala potrebbero esercitare un impatto negativo sotto forma di perdita di competenze sulle tecniche di coltivazione. Potrebbero tradursi in una riduzione considerevole della ricerca sulla coltivazione di tali piante nell’ambiente locale. Anch’io ritengo che sia importante mantenere una certa varietà in termini di selezione o gamma di offerta di tali prodotti. Come spesso accade con relazioni o proposte negoziate dal Parlamento, anche in questo caso viene citata l’esigenza di prodotti di alta qualità. Per quanto riguarda i prodotti precedentemente menzionati, è inoltre necessario ispezionare le campionature e integrare tali dati con quelli derivanti dalle verifiche dei processi e risorse agricole utilizzate a livello locale. Il controllo della qualità delle importazioni andrebbe condotto con molta cautela e accuratezza, mediante il ricorso a metodi di laboratorio moderni e all’identificazione chiara dell’origine dei beni. La maggior parte dei paesi dell’UE presenta delle colture tipiche. Nel caso della Repubblica ceca, ad esempio, tale coltura sono i piselli, che vantano una lunghissima tradizione. Tuttavia, attualmente la coltivazione di piselli è in declino. In generale, la Repubblica ceca è favorevole alla relazione proposta.</p>
    </intervention>
    <intervention id="2-408-250" speaker_id="4462" name="Clemente Mastella" is_mep="True" mode="written">
      <p sl="it">La produzione di piante proteiche nell'Unione Europea conosce sempre più un calo significativo, rendendo la situazione allarmante. Il deficit proteico causa squilibri non solo nella produzione agricola, ma anche nel settore della ricerca e dello sviluppo di tecniche agricole. Gli agricoltori, infatti, hanno perso gradualmente interesse per le colture proteiche, generando la perdita, a livello europeo, dell'esperienza pratica connessa a queste colture. C'è perciò bisogno di perseguire l'urgenza, indicata dalla relazione, di formulare una vera strategia europea integrata. Solo con una fornitura e un consumo più equilibrati dei raccolti proteici prodotti all'interno dell'UE, si potrà rispondere a nuove sfide quali il cambiamento climatico o la perdita della biodiversità agricola. Si auspica quindi che la Commissione europea esamini le possibilità di superare l'attuale emergenza del deficit proteico tramite una radicale riforma della PAC, che sia capace di affrontare le nuove sfide. Opportuno sarebbe anche introdurre un pagamento complementare con una rotazione obbligatoria di almeno quattro diverse colture, di cui almeno una di natura proteica. Sarebbe necessario, infine, stabilire un'unità per la ricerca agricola presso la DG per l'agricoltura e lo sviluppo rurale della Commissione, per motivare i consumatori e i servizi di ristorazione a compiere scelte alimentari più rispettose dell'ambiente.</p>
    </intervention>
    <intervention id="2-408-500" speaker_id="4412" name="Véronique Mathieu" is_mep="True" mode="written">
      <p sl="fr">Ho votato a favore della relazione d’iniziativa sul deficit proteico dell’UE. L’Europa è fortemente dipendente dalle importazioni di colture proteiche, principalmente utilizzate per alimentare gli animali. Questa dipendenza va di pari passo con i rischi maggiori connessi alla volatilità dei prezzi sui mercati internazionali. Per arginare tale fenomeno, proponiamo che la riforma della politica agricola comune preveda l’introduzione di nuove disposizioni per aiutare gli agricoltori a migliorare i sistemi di rotazione delle colture, investimenti nella ricerca sulle sementi delle colture proteiche e una migliore formazione degli agricoltori sull’avvicendamento delle colture e le colture miste.</p>
    </intervention>
    <intervention id="2-409-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La relazione Haüsling è un documento valido. L’aumento dell’indipendenza dell’Unione, la promozione di filiere più corte e l’aiuto agli agricoltori per ridurre le emissioni di gas a effetto serra sono tutte misure che condivido.</p>
      <p sl="fr">Tuttavia, le lobby favorevoli agli OGM e i loro rappresentanti sono riusciti a convertire questa relazione in un appello a favore dell’ingresso in Europa di alimenti contaminati. La relazione invoca anche un ritorno alle farine animali, con tutti i rischi che ciò comporta. è tempo di trasferire la produzione di colture proteiche vegetali. Nella sua nuova versione, questa relazione non ci consente di farlo. Voterò contro il documento se il Parlamento approverà gli OGM e le farine animali.</p>
    </intervention>
    <intervention id="2-409-500" speaker_id="96978" name="Nuno Melo" is_mep="True" mode="written">
      <p sl="pt">è essenziale aumentare la produzione di colture proteiche – piante ricche di proteine – allo scopo di ridurre la dipendenza dalla soia importata, mantenere la sicurezza alimentare e proteggere l’ambiente. Studi scientifici dimostrano i vantaggi ambientali associati alle colture proteiche in termini di emissioni di gas a effetto serra, miglioramento della biodiversità e della qualità del terreno. è fonte di enorme preoccupazione che le colture proteiche rappresentino soltanto il 3per cento della produzione agricola europea. è inaccettabile che venga importato l’80per cento del nostro fabbisogno. Pertanto, è indispensabile adottare misure che cambino le cose nel quadro degli aiuti alla politica agricola comune dopo il 2013.</p>
    </intervention>
    <intervention id="2-410-000" speaker_id="28407" name="Willy Meyer" is_mep="True" mode="written">
      <p sl="es">La relazione Häusling sul deficit proteico in Europa e la ricerca di soluzioni introduce alcuni elementi positivi quali gli aiuti agli agricoltori che contribuiscono alla riduzione di gas a effetto serra.</p>
      <p sl="es">Ciononostante, mi sono espresso contro la relazione, in quanto il testo si schiera esplicitamente a favore degli organismi geneticamente modificati e spalanca le porte dell’Europa ad alimenti contaminati e a farine animali.</p>
    </intervention>
    <intervention id="2-410-500" speaker_id="96999" name="Alexander Mirsky" is_mep="True" mode="written">
      <p sl="en">La relazione chiede alla Commissione di inserire nella riforma della PAC misure e strumenti nuovi, adeguati e affidabili, che aiutino gli agricoltori a migliorare i sistemi di rotazione delle colture. Invoca una proposta legislativa che autorizzi l’impiego delle proteine animali trasformate derivanti da rifiuti di macellazione per la produzione di mangimi per animali monogastrici (suini e pollame). Se venisse concessa tale autorizzazione, cosa cambierebbe? è impossibile controllare il rispetto del divieto. Perché sprecare tempo su una relazione che è superflua e di difficile comprensione soltanto per mettere una sigla di fianco al nome del relatore? Mi sono astenuto, in quanto mi rifiuto di votare per iniziative poco chiare e “frutto di armeggi vari”.</p>
    </intervention>
    <intervention id="2-411-000" speaker_id="28255" name="Andreas Mölzer" is_mep="True" mode="written">
      <p sl="de">Le colture proteiche rappresentano una quota importante dell’industria dei mangimi per animali e sono pertanto un fattore economico significativo. Tuttavia, la produzione di colture proteiche è una questione che ha suscitato poco interesse positivo in Europa. Negli ultimi 10 anni, si è registrato un calo del 30per cento di tali colture, con l’unica eccezione della soia, il cui declino è stato soltanto del 12per cento. Solo il 3per cento dei terreni coltivabili nell’UE viene utilizzato per produrre colture proteiche. Come dimostrato da svariati studi, le conseguenze di ciò non sono soltanto svantaggi economici significativi, in quanto la percentuale delle importazioni sale all’80per cento, ma anche danni al settore agricolo. Infatti, la coltivazione di piante proteiche arricchisce il terreno di azoto, promuovendone la fertilità. Anche il settore della ricerca è penalizzato da livelli bassi di domanda di sementi per colture proteiche. La situazione ha già cominciato a precipitare. Ho votato contro la relazione in quanto temo che possa ostacolare la coltivazione di semi tradizionali.</p>
    </intervention>
    <intervention id="2-411-500" speaker_id="1318" name="James Nicholson" is_mep="True" mode="written">
      <p sl="en">L’impostazione generale della relazione è che, invece di importare le proteine da paesi terzi, dovremmo incoraggiare gli agricoltori a produrle qui. Tale approccio trascura il fatto che, a causa di vincoli naturali, l’Europa è semplicemente impossibilitata a produrre le quantità di soia e granturco necessarie a soddisfare le esigenze dei nostri agricoltori a un prezzo ragionevole. Le importazioni a prezzi accessibili di proteine da paesi terzi quali gli USA sono cruciali per garantire la sicurezza alimentare e creare condizioni che permettano agli agricoltori di mantenersi dignitosamente praticando l’agricoltura. Inoltre, la relazione fa riferimento al fatto che dovremmo valutare l’opportunità di utilizzare le proteine animali quale materia prima per la produzione di mangimi. Dopo l’esperienza con la BSE, non credo che dovremmo imboccare tale strada, né ritengo che sia necessario vista la disponibilità di una fornitura sufficiente di soia e granturco per gli agricoltori. Per queste ragioni mi sono espresso a favore della relazione.</p>
    </intervention>
    <intervention id="2-412-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ho votato a favore della relazione, che mette in luce tutta una serie di problemi inerenti al modo in cui viene gestita l’agricoltura europea. Credo tuttavia che dovremmo concentrarci maggiormente sulle soluzioni. In tal senso, dobbiamo essere più aperti a utilizzare le soluzioni più recenti e all’avanguardia offerte dalla biotecnologia.</p>
    </intervention>
    <intervention id="2-412-250" speaker_id="96981" name="Franz Obermayr" is_mep="True" mode="written">
      <p sl="de">La relazione appoggia l’impiego di organismi geneticamente modificati e di farine animali. In generale, le proteine animali nei mangimi andrebbero autorizzate solamente se presenti tutti i controlli e le prove scientifiche volte a prevenirne gli effetti avversi (vi ricordo lo scandalo della BSE). Ho quindi votato contro la relazione.</p>
    </intervention>
    <intervention id="2-412-500" speaker_id="96694" name="Rolandas Paksas" is_mep="True" mode="written">
      <p sl="lt">Il deficit proteico nell’UE è un problema rilevante e importante. Poiché è profondamente radicato nell’UE e visto l’aumento costante della carenza proteica, dobbiamo fare il possibile per affrontare il prima possibile tale problema e aumentare la produzione locale di colture proteiche. Ritengo che la risoluzione in oggetto rappresenti un passo importante verso la soluzione del problema. La coltivazione di colture proteiche non solo contiene l’impatto del cambiamento climatico, ma sortisce anche un effetto benefico sui redditi degli agricoltori. Inoltre, è un fattore importante che rafforza il settore dell’allevamento UE, visto che ridurrebbe la dipendenza di tale settore dalle importazioni di colture proteiche e ne potenzierebbe la competitività. Credo che la Commissione debba intervenire immediatamente per vietare l’ingresso nel mercato comunitario di colture con una presenza anche residuale di OGM. Non possiamo autorizzare nemmeno un livello residuo di OGM nelle colture proteiche destinate all’alimentazione umana e animale importate nell’UE. Concordo con le proposte di sostenere la ricerca in materia di riproduzione e fornitura di sementi per le colture proteiche e a favore di un quadro di misure di sviluppo rurale che introducano strutture più efficienti e decentrate per la produzione di mangimi animali. Penso che nell’UE vada promossa attivamente la rotazione delle colture mediante l’erogazione di sostegno finanziario agli agricoltori, in quanto ciò combatterebbe l’attuale deficit proteico e la volatilità dei prezzi.</p>
    </intervention>
    <intervention id="2-412-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della relazione Häusling (A7-0026/2011) perché difende l’approvvigionamento di proteine per i mangimi animali, un problema che contribuisce da tempo all’assenza di competitività dell’agricoltura europea. Nel corso degli ultimi 10 anni è stato registrato un calo preoccupante della produzione di colture proteiche nell’Unione europea, e la situazione attuale denota un degrado ingente. Le principali leguminose hanno registrano una riduzione media del 30per cento, mentre la produzione dei semi di soia è calata del 12per cento. Questa tendenza aggrava una dipendenza già esistente e allarmante dell’Unione dall’importazione di piante proteiche, utilizzate principalmente per l’alimentazione degli animali, e comporta rischi significativi per il settore dell’allevamento dell’UE. Il problema è acuito dall’aumento sostanziale della volatilità dei prezzi sui mercati internazionali. La Commissione deve assicurare urgentemente la libera fornitura di soia al mercato UE, trovando una soluzione tecnica per quanto concerne la presenza minima di OGM in colture proteiche per alimenti e mangimi importati nell’UE. La scarsità di importazioni di soia impone un ulteriore onere pecuniario ai settori dell’allevamento e dei mangimi dell’UE e compromette la redditività economica della produzione interna di carne.</p>
    </intervention>
    <intervention id="2-413-000" speaker_id="38595" name="Rovana Plumb" is_mep="True" mode="written">
      <p sl="ro">Le colture proteiche occupano attualmente solo il 3per cento dei terreni coltivabili dell’Unione europea (esclusi frutta e ortaggi). La produzione di leguminose è calata di circa 1 milione di ettari nel 2008. Ogni anno si importano oltre 40 milioni di tonnellate di piante proteiche, principalmente semi di soia e mangimi composti da glutine di granturco, quantità che rappresenta l’80per cento del consumo di piante proteiche dell’UE. In termini di utilizzo di terreni per le importazioni di piante proteiche nell’UE, ciò rappresenta il 10per cento dei seminativi dell’Unione europea, ovvero 20 milioni di ettari. In relazione agli impegni assunti dall’UE per contribuire attivamente alla sicurezza alimentare globale e combattere con efficacia il cambiamento climatico, la futura politica per l’agricoltura e lo sviluppo rurale dovrebbe operare a favore di un maggiore equilibrio nella produzione di proteine di origine animale e vegetale nonché della riduzione dei gas a effetto serra e del deflusso di elementi nutritivi nelle falde acquifere, ma dovrebbe altresì motivare i consumatori, le autorità responsabili degli appalti pubblici e i servizi di ristorazione a effettuare scelte alimentari più equilibrate, diversificate e rispettose dell’ambiente.</p>
      <p sl="ro">La Commissione dovrebbe adottare iniziative legislative volte a ridurre i rifiuti alimentari in tutta la catena alimentare, compresi gli scarti della macellazione e i rifiuti alimentari, il cui utilizzo o smaltimento non sono ancora adeguatamente regolamentati.</p>
    </intervention>
    <intervention id="2-414-000" speaker_id="96998" name="Evelyn Regner" is_mep="True" mode="written">
      <p sl="de">Nella votazione di ieri mi sono espressa a sfavore della relazione sul deficit proteico nell’UE, in quanto ritengo che tale problema non possa essere risolto autorizzando l’ingresso nell’UE di prodotti geneticamente modificati. Il fatto è che l’80per cento del nostro fabbisogno di piante proteiche deve già essere importato. L’intenzione originaria della relazione – la sollecitazione di misure volte ad aumentare la produzione locale di colture proteiche per contrastare il calo di produzione di proteine nell’UE – è stata oggetto di manipolazioni.</p>
      <p sl="de">la lobby dell’ingegneria genetica è evidentemente riuscita a promuovere un atteggiamento positivo nei confronti delle importazioni di proteine geneticamente modificate, approccio che è diventato parte della relazione mediante emendamenti che purtroppo sono stati accolti dalla maggioranza dei deputati riuniti in plenaria. persino il relatore è stato costretto a votare contro la propria relazione. Quale membro del SPÖ austriaco, io e i miei colleghi di partito presenti in Parlamento siamo a favore di una politica di tolleranza zero nei confronti degli organismi geneticamente modificati.</p>
    </intervention>
    <intervention id="2-415-000" speaker_id="97199" name="Crescenzio Rivellini" is_mep="True" mode="written">
      <p sl="it">Si è votato, oggi, in plenaria la relazione sul "Deficit proteico nell'UE" dell'on. Martin Häusling .</p>
      <p sl="it">L'UE dipende in maniera molto forte dalle importazioni delle proteaginose, che sono utilizzate principalmente per l'alimentazione animale, il che comporta dei rischi importanti in particolare per il settore dell'allevamento europeo. Una serie di emendamenti di compromesso ha migliorato considerevolmente la relazione iniziale.</p>
      <p sl="it">La relazione adottata invita la Commissione ad optare per una visione a medio e lungo termine sulla politica delle proteaginose e chiede che la riforma della PAC introduca nuove disposizioni, sostenendo gli agricoltori nel miglioramento dei sistemi di rotazione delle colture, per ridurre il deficit delle proteine vegetali e la volatilità dei prezzi. La relazione sollecita anche studi di ricerca sulle sementi e la loro contribuzione al controllo delle malattie.</p>
      <p sl="it">La relazione chiede alla Commissione di garantire una fornitura senza ostacoli di soia al mercato europeo, fornendo una soluzione tecnica sulla presenza a basso livello di OGM per alimenti e mangimi importati nell'UE.</p>
    </intervention>
    <intervention id="2-416-000" speaker_id="28409" name="Raül Romeva i Rueda" is_mep="True" mode="written">
      <p sl="en">I punti chiave della relazione sono: creare un quadro per la coltivazione e l’impiego di piante proteiche nell’UE per rimpiazzare le importazioni di colture proteiche da paesi terzi; abbandonare l’accordo di Blair House e migliorare la rotazione delle colture nel quadro della riforma della PAC; dare vita a un nuovo approccio scientifico e migliorare la formazione e le strutture per gli agricoltori. L’esito delle votazioni in seno alla commissione AGRI è stato soddisfacente eccetto che per l’introduzione di diversi emendamenti dei gruppi ALDE e PPE che “contaminano” la relazione con modifiche a favore degli OGM. La lobby interessata del settore dell’ingegneria genetica aveva fatto notevoli pressioni per ammorbidire la politica di tolleranza zero dell’UE, che non consente l’ingresso nell’UE di mangimi geneticamente modificati non autorizzati. Purtroppo in plenaria non siamo riusciti a proteggere la relazione sul deficit proteico dall’attacco contro la tolleranza zero per gli OGM. Tuttavia, le maggioranze in plenaria erano molto più vicine alla nostra posizione rispetto alla situazione in seno alla commissione AGRI. Vale pertanto la pena di adoperarsi per ribaltare le maggioranze in plenaria in materia di OGM. L’onorevole Häusling (Verdi) si è dimesso da relatore.</p>
    </intervention>
    <intervention id="2-416-500" speaker_id="96819" name="Licia Ronzulli" is_mep="True" mode="written">
      <p sl="it">Signor Presidente, onorevoli colleghi, le ultime stime concernenti il settore delle colture proteiche rilevano nell'ultimo decennio una preoccupante tendenza di riduzione della produzione di piante proteiche nell'Unione Europea. Ogni anno in Europa la produzione di leguminose si riduce del 30%, mentre quella dei semi di soia del 12%, provocando un´importazione di 40 milioni di tonnellate di piante proteiche.</p>
      <p sl="it">Il testo di questa relazione evidenzia come il settore dell'allevamento europeo, vulnerabile alla volatilità dei prezzi, dipenda troppo dall'accessibilità delle importazioni di proteine vegetali. Questa dipendenza compromette la redditività economica della produzione interna di carne, sempre più spesso indebolita dai costi aggiuntivi per le importazioni dei mangimi, senza contare che, al problema economico, in previsione degli obiettivi climatici la produzione di colture proteiche contribuirebbe nella sostanza a ridurre le emissioni di gas a effetto serra.</p>
    </intervention>
    <intervention id="2-417-000" speaker_id="97196" name="Oreste Rossi" is_mep="True" mode="written">
      <p sl="it">Le coltivazioni di leguminose hanno subito negli ultimi anni un calo di produzione, comportando una pesante dipendenza delle importazioni da paesi terzi, in quanto sono utilizzate per l'alimentazione sia umana sia animale.</p>
      <p sl="it">Queste coltivazioni, oltre a ridurre il deficit proteico dell'Unione Europea sono, una volta raccolto il prodotto, un ottimo additivo per il terreno, che quindi richiede minor uso di fertilizzante chimico. La buona conduzione agricola dovrebbe prevedere la rotazione delle colture, riducendo così gli interventi di concimazione e salvaguardando la diversità delle specie nelle varietà selvatiche e coltivate.</p>
      <p sl="it">La richiesta, che condividiamo, è che, nella futura PAC, si prevedano misure volte a superare il deficit proteico dell'Unione riducendo sempre di più le importazioni.</p>
    </intervention>
    <intervention id="2-418-000" speaker_id="33989" name="Daciana Octavia Sârbu" is_mep="True" mode="written">
      <p sl="ro">Ho votato a favore della relazione, in quanto sottolinea l’importanza di limitare la dipendenza dalle proteine d’importazione, soprattutto perché tale dipendenza comporta rischi enormi per il settore dell’allevamento dell’Unione europea. Tuttavia, ci tengo a precisare che gli OGM non rappresentano l’unica soluzione per limitare la dipendenza dalle proteine importate da paesi terzi. Esistono dei sostituti della soia geneticamente modificata che potrebbero contribuire a soddisfare il fabbisogno proteico, quali piselli da foraggio, fave e favette, lupini, lenticchie, ceci, ma anche erba medica e trifoglio, che al contempo sono in grado di ridurre in modo significativo le emissioni di gas a effetto serra. Non andrebbe nemmeno ignorata la potenziale coltivazione di piante proteiche, quali la soia, nei nuovi Stati membri, Romania e Bulgaria.</p>
    </intervention>
    <intervention id="2-419-000" speaker_id="4751" name="Bart Staes" is_mep="True" mode="written">
      <p sl="nl">La relazione iniziale del relatore era preferibile al testo che è stato ora adottato. Per questo mi sono espresso contro la versione finale. Chiedere alla Commissione, in questo momento, di assicurare la libera fornitura di soia al mercato UE, trovando una soluzione tecnica per quanto concerne la presenza minima di OGM in colture proteiche per alimenti e mangimi importati nell’UE, vuol dire a tutti gli effetti assicurare una vittoria non da poco alla lobby dell’agricoltura intensiva. Il gruppo Verde/Alleanza libera europea è a favore di uno sviluppo quanto mai esteso della produzione propria di colture proteiche nel territorio comunitario. Una politica del genere andrebbe a vantaggio del reddito degli agricoltori e offrirebbe un contributo sostanziale alla lotta contro il cambiamento climatico, alla conservazione della biodiversità e alla fertilità del suolo.</p>
      <p sl="nl">L’aspetto cruciale è l’istituzione di un meccanismo che ci consenta di monitorare l’origine delle colture proteiche importate e valutare la sostenibilità delle pratiche agricole attuate nel paese d’origine. Controlli a campione periodici sono assolutamente necessari. La discussione sul riutilizzo delle proteine animali trasformate derivanti da rifiuti di macellazione per la produzione di mangimi per suini e pollame può essere condotta solamente in termini di sicurezza (alimentare) e di salute pubblica. Il divieto del riciclaggio intraspecie e del cannibalismo forzato è cruciale, così come controlli affidabili sul settore dell’alimentazione animale e sulla corretta applicazione delle norme comunitarie in vigore.</p>
    </intervention>
    <intervention id="2-419-250" speaker_id="29579" name="Marc Tarabella" is_mep="True" mode="written">
      <p sl="fr">Ringrazio il mio collega, onorevole Häusling, per la sua importante relazione, anche se la versione finale della stessa mi ha deluso, ed è per questo che anch’io, come il relatore, non ho potuto non esprimermi contro il documento. Da una parte, deploro il fatto che la relazione sia stata snaturata a causa dell’inserimento della questione della tolleranza zero. L’invito ad ammorbidire le condizioni per le importazioni non autorizzate di organismi geneticamente modificati (OGM) non risolve il problema del deficit proteico nell’Unione europea e non sarebbe pertanto dovuto essere oggetto di discussione. D’altra parte, dobbiamo assolutamente arginare l’ingente declino della coltivazione di piante proteiche nell’Unione e ridurre così la nostra dipendenza, già allarmante, dalle importazioni di proteine vegetali.</p>
      <p sl="fr">Vorrei denunciare esplicitamente gli accordi di Blair House, le cui finalità orientate al mercato hanno contribuito a estremizzare la volatilità dei prezzi. Inoltre, tali accordi sono in aperta contraddizione col protocollo di Kyoto e i suoi obiettivi in merito al riscaldamento terrestre. Per il futuro, nel contesto di una gestione del suolo razionale e responsabile, dobbiamo integrare le colture proteiche nel ciclo di rotazione delle colture.</p>
    </intervention>
    <intervention id="2-419-500" speaker_id="96778" name="Artur Zasada" is_mep="True" mode="written">
      <p sl="pl">Ho votato a favore dell’adozione della relazione Häusling. Mi rallegro che l’onorevole Häusling abbia sollevato la questione del deficit proteico in Europa e ci abbia fornito informazioni importanti sul tema. è evidente che la questione esige un intervento urgente.</p>
      <p sl="pl">Le proteine sono uno dei componenti più importanti della nostra alimentazione quotidiana, e una carenza in tal senso può dare luogo a gravi problemi di salute. Per di più, come si evince dalla ricerca presentata nella relazione, la coltivazione di piante altamente proteiche e l’applicazione diffusa del principio dell’avvicendamento delle colture ridurrebbe i costi di produzione e taglierebbe le emissioni di gas a effetto serra.</p>
      <p sl="pl">Alla luce delle abitudini alimentari scorrette dei cittadini degli Stati membri dell’Unione europea, nonché della scarsa esperienza degli agricoltori europei nella coltivazione di piante ad alto contenuto proteico, credo che dovremmo innanzi tutto concentrarci sulla formazione. Penso soprattutto al fatto di sensibilizzare le persone in merito all’impatto positivo delle proteine sulla salute umana (il programma di distribuzione di frutta alle scuole è un esempio di iniziativa con finalità simili attualmente in via di attuazione nell’Unione europea), e anche di sviluppare un sistema di incentivi per gli agricoltori che coltivano piante altamente proteiche.</p>
    </intervention>
    <intervention id="2-420-250" speaker_id="96976" name="Luís Paulo Alves" is_mep="True" mode="written">
      <p sl="pt">Voto a favore di questa relazione annuale sull’uguaglianza di genere nell’UE nel 2010 e delle raccomandazioni che contiene. La crisi attuale ha sortito effetti devastanti sulle donne, anche se i settori professionali più colpiti sono stati quelli in cui prevale la presenza maschile. Mi preme inoltre sottolineare che tra uomini e donne persiste un divario salariale di circa il 18per cento, benché ci siano più laureate che laureati. Tra le misure necessarie suggerite, mi soffermerei sull’elaborazione di piani di parità e sulla lotta alla violenza domestica mediante l’istituzione di un Anno europeo dedicato al tema.</p>
    </intervention>
    <intervention id="2-420-500" speaker_id="1941" name="Roberta Angelilli" is_mep="True" mode="written">
      <p sl="it">Signor Presidente, onorevoli colleghi, festeggiamo oggi il centenario della Festa della donna, simbolo della lotta per l'ottenimento dell'uguaglianza sociale e della liberazione dai comportamenti discriminanti e vessatori che la donna ha subito e che ancora continua a subire.</p>
      <p sl="it">In ogni singolo paese del mondo c'è una diversa percezione della figura femminile, si parla molto dei paesi islamici e del modo di giudicare e trattare la donna, ulteriormente influenzato dalla religione. Fortunatamente, anche se in Occidente abbiamo una visione paritaria tra l'uomo e la donna, i dati ci descrivono una situazione sconfortante. In Europa continuano a persistere numerose disparità a svantaggio delle ragazze e delle donne, dal punto di vista occupazionale, della vita privata, della salute e del diritto all'accesso all'istruzione e alla formazione professionale e a ricoprire impieghi in settori non tradizionali e ad alto livello di responsabilità. Ma non basta, le donne non affrontano solo molteplici forme di discriminazione, ma sono anche vittime di violenze di ogni tipo, psicologiche e fisiche.</p>
      <p sl="it">Perciò è necessario tutelare le donne e metterle nella condizione di poter condurre una vita qualitativamente uguale a quella dell'uomo. La parità di genere non è solo una questione di giustizia sociale, ma è uno dei presupposti per il raggiungimento degli obiettivi di crescita sostenibile, occupazione, competitività e coesione sociale stabiliti nella Strategia UE-2020.</p>
    </intervention>
    <intervention id="2-421-000" speaker_id="99419" name="Charalampos Angourakis" is_mep="True" mode="written">
      <p sl="el">Le donne appartenenti al popolo o alla classe operaia, i giovani, gli immigrati e i rifugiati non hanno nulla da guadagnare dallo spettacolino messo in scena per loro, o dagli elenchi di buone intenzioni e bugie snocciolati dalla plutocrazia per mantenere la presa sul sistema capitalista di sfruttamento, manodopera a basso prezzo e aumento dei profitti del capitale. La realtà stessa dimostra che l’affermazione della plutocrazia secondo cui verrebbe promossa la parità tra uomini e donne nel quadro della barbarie capitalista e della politica comunitaria è ingannevole e offensiva. La politica antipopolare dell’UE, dei governi borghesi, del FMI e di altri organi imperialisti sferra un duro colpo ai diritti conquistati dalle donne. La disoccupazione di massa, i tagli drastici agli stipendi e il ridimensionamento dei sussidi sociali, le forme flessibili di assunzione, l’aumento dell’età pensionabile, i contratti di assunzione flessibili e la commercializzazione dei servizi sociali legati a salute, assistenza e istruzione sono tutti aspetti che stanno esacerbando le condizioni di vita delle donne e delle famiglie operaie in generale. La strategia UE 2020, la governance economica e la disciplina di bilancio del FMI e della BCE hanno in serbo per le donne nuove misure antipopolari e antioperaie. Occorre ribaltare tale politica. Esortiamo le donne a intensificare la lotta, a unirsi al movimento sindacale della classe operaia e a riunirsi sotto la bandiera del potere operaio e dell’economia del popolo.</p>
    </intervention>
    <intervention id="2-421-062" speaker_id="96862" name="Sophie Auconie" is_mep="True" mode="written">
      <p sl="fr">Concordo con diversi punti sollevati dalla risoluzione, che ho appoggiato durante la votazione. Pertanto, ad esempio, l’analisi che afferma che nei paesi in cui è stata realizzata la parità di trattamento tra uomini e donne sul mercato del lavoro, ci sono state ripercussioni positive sullo sviluppo socio-economico mi sembra pienamenrte giustificata. A mio avviso, la promozione dell’uguaglianza tra donne e uomini è un obbligo evidente non solo dal punto di vista sociale, ma anche economico.</p>
    </intervention>
    <intervention id="2-421-125" speaker_id="5956" name="Regina Bastos" is_mep="True" mode="written">
      <p sl="pt">L’uguaglianza tra uomini e donne costituisce uno dei principi fondamentali del diritto comunitario. Le finalità dell’Unione europea consistono innanzi tutto nel garantire pari opportunità e trattamento ai due generi e, in secondo luogo, nel combattere le discriminazioni fondate sul genere. Malgrado gli sforzi compiuti in merito all’uguaglianza tra uomini e donne, al giorno d’oggi nell’Unione europea persistono le disuguaglianze in tal senso. Il tasso di occupazione tra le donne (58,6per cento) continua a essere inferiore a quello degli uomini (70,7per cento), benché la maggioranza degli studenti e dei laureati siano di sesso femminile. Solo un membro su 10 dei consigli di amministrazione delle imprese comunitarie è donna, e solo il 3per cento dei direttori esecutivi è di sesso femminile.</p>
      <p sl="pt">Il divario salariale tra uomini e donne nell’UE continua a essere del 18per cento. Se l’Europa vuole ottenere gli obiettivi di crescita sostenibile, occupazione, competitività e coesione sociale, dovrà continuare a combattere le disuguaglianze che ancora esistono tra uomini e donne, ed è per questo che ho votato per la relazione.</p>
    </intervention>
    <intervention id="2-421-187" speaker_id="28214" name="Jean-Luc Bennahmias" is_mep="True" mode="written">
      <p sl="fr">La relazione annuale sull’uguaglianza tra uomini e donne è un’occasione per porre l’accento sulle sfide che ci attendono in questo periodo di crisi economica e sociale. La relazione, adottata in occasione della Giornata mondiale della donna, andrebbe considerata unitamente alla relazione Plumb sulla povertà femminile nell’Unione europea. Di fatto, le donne appartengono alle categorie di persone considerate vulnerabili e pienamente colpite dall’impatto della crisi. Poiché sono impiegate più frequentemente degli uomini a tempo parziale, perché svolgono attività lavorative precarie nel settore terziario, perché hanno carriere professionali spesso a singhiozzo, perché, anche oggi, sono meno retribuite degli uomini pur svolgendo la stessa tipologia di lavoro, e perché di conseguenza percepiscono pensioni più basse, dobbiamo assicurarci che le donne siano sempre al centro della nostra attenzione.</p>
      <p sl="fr">La questione più delicata della relazione riguarda le quote femminili nei consigli di amministrazione delle grandi imprese, sia pubbliche che private. Si sa, le quote non sono una panacea e, in una società ideale, vorremmo poterne fare a meno. Tuttavia, per cambiare la mentalità della gente, le quote rappresentano senza dubbio un passaggio obbligato.</p>
    </intervention>
    <intervention id="2-421-250" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, onorevoli colleghi, la Commissione europea, nella relazione annuale per il 2010, ha evidenziato le sfide che attendono l'Europa all'uscita dalla recente crisi economico-finanziaria in materia di parità tra uomini e donne. Un'importante conseguenza che questa crisi ha avuto sulle donne riguarda l’occupazione: esse sono state colpite più tardi rispetto agli uomini per la loro maggiore presenza nei settori che hanno resistito più a lungo agli effetti della crisi (sanità, istruzione, ecc.), ma adesso anche questi settori rischiano di essere colpiti comportando una precarizzazione a lungo termine delle donne lavoratrici rispetto agli uomini.</p>
      <p sl="it">Anche per questa ragione ritengo che la parità tra gli uomini e le donne in materia di occupazione non debba più essere solo un obiettivo da perseguire, ma debba divenire una realtà. È pertanto necessario l'impegno degli Stati membri e della Commissione affinché non solo siano mantenute le politiche della parità tra gli uomini e le donne ma, soprattutto, non siano riviste al ribasso le spese di bilancio a loro destinate. Da ultimo, poiché credo che la promozione della parità passi attraverso l’istruzione e la formazione dei cittadini e, in particolare, dei giovani sollecito l'attenzione della Commissione sull'opportunità di rinnovare nel tempo delle campagne di sensibilizzazione su questo tema.</p>
    </intervention>
    <intervention id="2-421-500" speaker_id="97198" name="Mara Bizzotto" is_mep="True" mode="written">
      <p sl="it">Signor Presidente, onorevoli colleghi, la parità tra donne e uomini rappresenta uno dei pilastri fondamentali per lo sviluppo di un'efficiente economia sociale e di mercato così come l'Europa ha sempre amato definirsi. Sono dunque convinta che si debba assicurare alle donne, con ogni possibile mezzo, lo stesso trattamento e le stesse occasioni professionali garantite agli uomini. Non posso però sostenere con un voto positivo la strategia proposta dal collega Nedelcheva in quanto ritengo che partire dalla centralità dei problemi esperiti da una singola etnia, piuttosto che un´analisi sistemica di tutte le opzioni non costituisca un approccio metodologicamente adeguato e risolutivo.</p>
    </intervention>
    <intervention id="2-421-750" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione e sono lieta che il Parlamento europeo abbia dedicato un’attenzione speciale alla questione dell’uguaglianza di genere. Dobbiamo ammettere che c’è ancora molto lavoro da fare per migliorare la posizione delle donne nel campo dell’uguaglianza di genere, nel mercato del lavoro e nella politica. Le questioni dei diritti femminili vanno integrate in tutte le aree di politica dell’Unione europea e le belle idee e le iniziative lodevoli non dovrebbero restare semplicemente sulla carta, ma andrebbero attuate in tutti i paesi membri dell’Unione europea. Nella relazione del Parlamento europeo sull’uguaglianza tra uomini e donne nell’Unione europea, abbiamo quindi ribadito che è essenziale eliminare il divario salariale tra i generi, porre fine alla violenza contro le donne e ai traffici di donne, garantire il congedo di maternità, creare condizioni adeguate per sfruttare i servizi di asili e assistenza all’infanzia e ridurre la povertà femminile. Per quanto riguarda l’uguaglianza di genere nelle aziende, va richiamata l’attenzione sul fatto che solamente il 3per cento delle imprese sono presiedute da donne, che si trovano a dover affrontare discriminazioni e ostacoli che impediscono loro di fare carriera e di puntare alla dirigenza. Un numero crescente di deputati concorda con l’introduzione di un sistema di quote, in quanto se le aziende non introducono autonomamente dei cambiamenti per migliorare l’uguaglianza di genere nel mondo delle aziende, si prevede di rendere vincolanti tali quote in una legislazione specifica. Mi auguro che in futuro si riescano a individuare soluzioni e misure che rafforzino l’uguaglianza di genere e le pari opportunità per le donne nella famiglia e nella società.</p>
    </intervention>
    <intervention id="2-422-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato contro la relazione in quanto, malgrado concordi con molti dei punti adottati, vi sono alcuni aspetti che, a mio parere, andrebbero eliminati. In seguito alla crisi in cui ancora ci dibattiamo, le condizioni di lavoro e l’accesso ai posti di lavoro da parte delle donne sono peggiorati. Concordo pertanto con la questione, sollevata nella relazione della Commissione europea sulla necessità di integrare l’uguaglianza di genere in tutte le politiche, nonché nell’istruzione primaria dei bambini europei. Occorre continuare a combattere e prevenire la violenza contro le donne mediante campagne d’informazione pubbliche e l’insegnamento nelle scuole. Non sono tuttavia d’accordo con le quote nel settore privato, né con gli elenchi delle donne vulnerabili o la retribuzione minima garantita, che considero di impossibile attuazione.</p>
    </intervention>
    <intervention id="2-423-000" speaker_id="1892" name="Carlos Coelho" is_mep="True" mode="written">
      <p sl="pt">L’8 marzo, la Giornata internazionale della donna, mi preme congratularmi con l’onorevole Nedelcheva per la sua relazione sull’uguaglianza tra donne e uomini. Convengo con la sua valutazione secondo cui le donne sono state particolarmente penalizzate dalla crisi economica e finanziaria ancora in corso. Tutto fa pensare che, per quanto riguarda tra l’altro l’occupazione, la salute, l’istruzione e il sostegno sociale, le donne avvertiranno tali ripercussioni in maniera più marcata e duratura rispetto agli uomini.</p>
      <p sl="pt">In termini di reddito, condizioni di lavoro e assunzione, e accesso all’occupazione, la situazione delle donne sembra denotare un deterioramento più rapido di quella degli uomini. Pertanto, è importante creare nuove opportunità e rafforzare le sinergie di uguaglianza tra i generi, che contribuiranno a stimolare la ripresa e anche la crescita economica stessa. Visto che il 2010 è stato l’Anno europeo della lotta alla povertà e all’esclusione sociale, accolgo con favore il riferimento alla lotta contro la povertà, che presta particolare attenzione alle donne più vulnerabili. Reputo deplorevole che la sinistra in Parlamento abbia tirato fuori anche in questo caso la questione dell’aborto, senza preoccuparsi delle competenze effettive dell’Unione.</p>
    </intervention>
    <intervention id="2-423-500" speaker_id="1289" name="Proinsias De Rossa" is_mep="True" mode="written">
      <p sl="en">Accolgo con favore la relazione sull’uguaglianza tra donne e uomini, che rinnova la richiesta del Parlamento europeo dell’istituzione di un Anno europeo per combattere la violenza contro le donne, che si stima colpisca tra il 20 e il 25per cento per cento di tutte le donne nel corso della loro vita, e impone una direttiva sulla violenza contro le donne. La crisi economica ha ripercussioni gravi per le donne, più esposte degli uomini al rischio della povertà. Infatti, in media percepiscono il 18per cento in meno degli uomini per lo stesso tipo di lavoro nell’UE, una cifra che sale al di sopra del 25 per cento per cento in alcuni Stati membri, e sono più esposte all’occupazione precaria o all’assunzione a tempo parziale. Inoltre, è meno probabile che le donne vengano riassunte dopo aver perso il lavoro. Di conseguenza, le pensioni che percepiscono sono più basse. Affrontare gli stereotipi legati al genere è necessario ma non sufficiente. Contrastare tali svantaggi presuppone naturalmente investi pubblici seri in strutture di assistenza. Tuttavia, gli obiettivi del Consiglio di Barcellona per l’assistenza all’infanzia non sono stati ancora conseguiti, e tale problema affligge soprattutto le famiglie a basso reddito. Dobbiamo concedere più potere alle donne a tutti i livelli di rappresentanza politica in Europa. L’uguaglianza di genere non è solamente una questione di giustizia, ma rappresenta anche un imperativo per lo sviluppo sociale ed economico.</p>
    </intervention>
    <intervention id="2-424-000" speaker_id="96868" name="Karima Delli" is_mep="True" mode="written">
      <p sl="fr">Accolgo con favore la votazione sulla relazione concernente l’uguaglianza tra uomini e donne. Solo per fare un esempio, in termini di remunerazione, malgrado gli incessanti sforzi legislativi in materia a livello europeo, le donne continuano a percepire mediamente il 18per cento in meno degli uomini per lo stesso tipo di lavoro nell’Unione europea. Vorrei inoltre sottolineare che in seno a quest’Assemblea abbiamo dovuto batterci a lungo per garantire che un diritto di base quale l’accesso alla contraccezione potesse essere anche solo menzionato. Questa specie di dibattito di retroguardia non aiuta la reputazione della destra europea.</p>
      <p sl="fr">Per fortuna, la versione finale della relazione è valida. Stabilisce l’obiettivo di ridurre il divario salariale a meno del 5per cento entro il 2020 e, in particolare, invita gli Stati membri a fare il possibile per applicare il principio “parità di retribuzione per uguale lavoro”, prevedendo sanzioni per gli Stati che non lo rispettano. Chiede obiettivi vincolanti per garantire la parità in posizioni di responsabilità aziendale, amministrativa e politica.</p>
    </intervention>
    <intervention id="2-425-000" speaker_id="96914" name="Anne Delvaux" is_mep="True" mode="written">
      <p sl="fr">Oggi, l’8 marzo 2011, il centesimo anniversario della Giornata internazionale della donna, il Parlamento aveva il dovere di adottare ad ampia maggioranza questa relazione sull’uguaglianza tra donne e uomini nell’Unione per il 2011. Benché il principio dell’uguaglianza di genere sia sancito nel trattato e nella Carta dei diritti fondamentali, non possiamo fare a meno di constatare che tale obiettivo è rimasto irrealizzato. Che si tratti di posti di lavoro, in cui molte più donne che uomini svolgono attività precarie, o di retribuzioni – le donne percepiscono in media il 18per cento in meno degli uomini per cariche della medesima responsabilità – o di possibilità di carriera, il genere femminile rimane bloccato a causa del famoso soffitto di cristallo. Le donne vengono inoltre penalizzate quando diventano madri.</p>
      <p sl="fr">L’elenco delle rimostranze continua a essere molto lungo. La relazione su cui abbiamo votato oggi comprende risposte specifiche, quali la fissazione di obiettivi vincolanti per gli Stati membri, sanzioni per la mancata conformità e l’introduzione di quote (un male necessario) per orientarci un po’ di più verso l’uguaglianza. La nostra speranza è che un giorno non sia più necessario dedicare un giorno particolare all’anno a più della metà della popolazione mondiale.</p>
    </intervention>
    <intervention id="2-426-000" speaker_id="96977" name="Diogo Feio" is_mep="True" mode="written">
      <p sl="pt">Come ho già ribadito in quest’Aula, gli uomini e le donne devono essere trattati in maniera equa, concedendo loro i medesimi diritti ma tenendo conto delle loro rispettive esigenze. Nel caso delle donne, ciò vale soprattutto in ambiti quali il sostegno alla maternità e la conciliazione tra vita lavorativa e vita familiare. Mi fa pertanto piacere che qui si citi, tra le altre cose, la protezione dei diritti alla maternità e il sostegno degli anziani a domicilio, compiti che spesso ricadono sulle spalle dei membri femminili della famiglia e che rendono loro difficile la ricerca di un posto di lavoro. Tuttavia, pur riconoscendo la lucidità di alcune delle posizioni della relatrice, non convengo con lei che l’uguaglianza di genere possa essere conseguita ricorrendo ai sistemi delle quote. Le quote umiliano le donne, che finirebbero per ottenere determinate cariche semplicemente per la loro appartenenza al genere e non sulla base delle loro competenze, abilità o attitudini. Pertanto, è inaccettabile volerle applicare nelle imprese private. Infine, sono un difensore strenuo del principio di sussidiarietà e ritengo che molti dei temi analizzati nella relazione, pur importanti e rilevanti, debbano restare soggetti alla giurisdizione degli Stati membri. Anche per questo mi sono espresso a sfavore.</p>
    </intervention>
    <intervention id="2-426-250" speaker_id="96899" name="José Manuel Fernandes" is_mep="True" mode="written">
      <p sl="pt">La relazione si propone di contribuire ad accelerare il processo di creazione di condizioni di uguaglianza tra uomini e donne nell’Unione europea. In questo giorno in cui festeggiamo il centenario della Giornata internazionale della donna, vorrei rendere omaggio a tutte le donne che si sono battute per il riconoscimento dei diritti della donna e per l’uguaglianza di genere negli ultimi 100 anni. Vorrei inoltre esprimere la mia solidarietà a tutte le donne vittima di violenze, nonché a tutti coloro che di recente hanno combattuto in Medio Oriente e in Nordafrica per l’autodeterminazione dei loro popoli. L’UE è sempre stata in prima linea nella difesa dei diritti delle donne, pertanto mi rallegro che sia stata adottata questa relazione che si propone di porre fine a molte delle discrepanze tuttora esistenti, tra cui il divario salariale, l’accesso all’istruzione e al lavoro, le difficoltà nel conciliare la vita personale e professionale e la distanza dalle posizioni importanti per il processo decisionale. Mi auguro pertanto che l’UE passi dalla teoria alla pratica e renda possibile alle donne dimostrare il loro valore.</p>
    </intervention>
    <intervention id="2-426-500" speaker_id="96706" name="João Ferreira" is_mep="True" mode="written">
      <p sl="pt">è particolarmente significativo che la discussione e la votazione su questa relazione che si propone di richiamare l’attenzione sulle disuguaglianze e le discriminazioni persistenti abbiano luogo nella Giornata internazionale della donna, di cui si festeggia il centesimo anniversario nel 2011. Nell’arco di questi 100 anni sono state combattute molte battaglie. Sono state anche conquistate molte vittorie. Tuttavia, non sono state sufficienti a eliminare le disuguaglianze esistenti, le discriminazioni che ancora persistono nell’accesso a posti di lavoro dotati di diritti, nel divario salariale che si riflette sulle pensioni, nella difficoltà di fare carriera e di ottenere la realizzazione professionale, e negli ostacoli che si frappongono all’ottenimento di posizioni manageriali e decisionali nell’attività economica, sociale e politica; la tendenza è verso un deterioramento della situazione in periodi di crisi economica e sociale.</p>
      <p sl="pt">Le donne continuano a subire discriminazioni per il fatto di essere madri e lavoratrici il che, nel XXI secolo, è scandaloso. Per tutte queste ragioni, è importante continuare a pretendere che venga posto fine alle disuguaglianze e alle discriminazioni, il che implicherà la sospensione delle politiche neoliberali e un impegno serio nei confronti di politiche alternative che pongano al centro del processo decisionale e delle politiche comunitarie la questione dei diritti umani e l’uguaglianza.</p>
    </intervention>
    <intervention id="2-427-000" speaker_id="4466" name="Ilda Figueiredo" is_mep="True" mode="written">
      <p sl="pt">In questa giornata che ci ricorda la lotta delle donne per il riconoscimento e l’esercizio dei loro diritti, quel che colpisce è il peggioramento della situazione della disoccupazione e il numero di lavori precari, oltre alle retribuzioni basse e alle discriminazioni in termini di stipendi e maternità che penalizzano le donne lavoratrici. Tali discriminazioni assumono forme scioccanti e inaccettabili per le generazioni più giovani, come sta accadendo in Portogallo.</p>
      <p sl="pt">Le conseguenze sono un aumento della povertà tra le donne. Particolarmente critiche sono le situazioni delle disabili, delle immigrate, delle pensionate e delle donne lavoratrici con una retribuzione bassa, oltre a quelle delle donne delle comunità rurali che vivono da sole con i figli.</p>
      <p sl="pt">La maggioranza degli oltre 85 milioni di persone che vivono in povertà nell’Unione europea sono donne. Il tasso di indigenza tra le donne ha superato il 18per cento. è pertanto cruciale evitare l’adozione, sotto il pretesto della crisi, di misure che minacciano il diritto delle donne all’uguaglianza e alla necessaria coesione economica e sociale.</p>
      <p sl="pt">è giunto il momento di dare la priorità alle donne e ai loro diritti, all’uguaglianza, e alla coesione economica e sociale, per migliorare la nostra società e per rispettare veramente i diritti umani e consolidare i progressi che le donne hanno contribuito a raggiungere per la nostra civiltà.</p>
    </intervention>
    <intervention id="2-427-500" speaker_id="1164" name="Bruno Gollnisch" is_mep="True" mode="written">
      <p sl="fr">Pari opportunità e non discriminazione non significa abolire e negare le differenze e la complementarietà tra uomini e donne nella loro natura, nelle loro aspirazioni e nel modo in cui concepiscono il mondo e la vita. Precisarlo non significa parlare per stereotipi. Se spinta agli estremi, la vostra filosofia del non fare distinzioni tra i sessi porta soltanto all’assurdo. Porta a situazioni inaccettabili quali questo “diritto”, tra virgolette, delle donne di lavorare di notte – o di essere obbligate a farlo. Si tratta di un passo indietro in termini sociali. è vostro diritto. Porta a situazioni assurde quali la decisione francese di concedere agli uomini i semestri gratuiti per la pensione, un diritto che, fino ad ora, era riservato alle donne e che compensava – almeno un po’ – i problemi che potevano essere stati causati dalla maternità e dal tempo dedicato alla cura dei figli.</p>
      <p sl="fr">è assurdo, in quanto compromette l’esistenza stessa di questo vantaggio per le donne. Altrettanto assurda è la decisione recente della Corte di giustizia europea che sentenzia che le differenze statistiche registrate tra uomini e donne non devono essere prese in considerazione nel calcolo dei premi assicurativi, anche se costituiscono la base del calcolo dei rischi. Signore, questo segna la fine del piccolo vantaggio finanziario di cui godete per il fatto di essere automobiliste più prudenti e di vivere più a lungo. Dove finirà l’atteggiamento talebano della “uguaglianza di genere”?</p>
    </intervention>
    <intervention id="2-428-000" speaker_id="28123" name="Louis Grech" is_mep="True" mode="written">
      <p sl="en">Voterò a favore della relazione, specialmente perché promuove – in maniera molto determinata e concreta – il principio fondamentale dell’uguaglianza tra donne e uomini. è deludente il fatto che, nonostante numerosi sforzi e studi sul tema, alcuni legislatori nazionali trascurino ancora gli effetti deleteri della discriminazione, aggravando ulteriormente le disuguaglianze di genere e mettendo in pericolo gli obiettivi della strategia di Lisbona. Alla luce del divario persistente tra uomini e donne in termini di indici occupazionali, orario di lavoro, retribuzione e accesso a cariche dirigenziali, invito gli Stati membri ad attuare più efficacemente pratiche antidiscriminazione e antimolestie. è necessario coinvolgere le parti interessate a livello popolare, mediante campagne informative, ricorso alle ONG, e anche tramite strumenti più formali, quali l’inserimento di disposizioni speciali sull’uguaglianza di genere nei contratti collettivi e nelle leggi nazionali.</p>
      <p sl="en">Concordo con le diverse questioni sollevate dalla relazione, quali il rafforzamento delle misure di inclusione a favore delle donne e la garanzia di una loro presenza in posizioni di responsabilità, la promozione dell’occupazione e dell’equa distribuzione del reddito, la creazione di impieghi di maggiore qualità, la sicurezza dell’accesso a servizi pubblici di alta qualità e il miglioramento dell’assistenza sociale. Detto ciò, non posso tuttavia appoggiare i paragrafi che fanno riferimento alla promozione dell’aborto.</p>
    </intervention>
    <intervention id="2-428-250" speaker_id="28208" name="Nathalie Griesbeck" is_mep="True" mode="written">
      <p sl="fr">Mi rallegra molto che questa risoluzione sia stata adottata il giorno del centenario della Giornata internazionale della donna. Di fatto, malgrado il principio della parità di retribuzione tra uomini e donne sia sancito dai trattati comunitari, constatiamo oggi che le donne guadagnano il 17,8 per cento in meno degli uomini. Tale disuguaglianza è diffusa in tutti gli ambiti della società: ad esempio, soltanto il 3 per cento delle grandi aziende è presieduto da donne, e le donne sono quelle più colpite dalla disoccupazione e dal lavoro precario. Ne consegue l’osservazione allarmante secondo cui nel 2008 il 17 % delle donne dei 27 paesi dell’Unione era considerato al di sotto della soglia della povertà. Occorrono altre misure, quali una migliore ripartizione delle responsabilità familiari e una protezione più efficace delle donne dalla violenza domestica. Tutti i dati dimostrano che è ora necessario introdurre misure vincolanti. Per questa ragione, ho deciso di votare a favore della fissazione di quote, anche se in linea di principio mi oppongo all’idea, e della formulazione di politiche di discriminazione positiva nelle sfere dell’economia e della politica. Oggi dobbiamo riconoscere che non conseguiremo un’uguaglianza autentica senza politiche che si basino sulla volontà reale di cambiare la situazione.</p>
    </intervention>
    <intervention id="2-428-500" speaker_id="96952" name="Sylvie Guillaume" is_mep="True" mode="written">
      <p sl="fr">Ogni anno la Giornata internazionale della donna ci dà l’occasione di fare il punto della situazione dei diritti delle donne e dell’uguaglianza di genere nell’Unione europea. Sono stati sicuramente messi a segno dei miglioramenti significativi, ma è evidente che non abbiamo ancora conseguito appieno tale uguaglianza, né nella realtà né nella mente dei cittadini. L’uguaglianza, tuttavia, rappresenta una condizione imprescindibile per realizzare gli obiettivi comunitari della crescita, dell’occupazione e della coesione sociale. Pertanto, ho votato a favore della relazione, che insiste sulla necessità di affrontare le conseguenze della crisi per le donne e di porvi rimedio. Sottolinea inoltre il ruolo dell’istruzione e chiede all’Unione europea di combattere la povertà femminile e tutte le forme di violenza contro le donne. credo che un altro punto fondamentale della relazione si ritrovi nel paragrafo 66, che afferma il diritto delle donne ad accedere agevolmente alla contraccezione e all’aborto. Non dimentichiamo che in 11 paesi dell’Unione l’aborto non è ancora pienamente autorizzato.</p>
    </intervention>
    <intervention id="2-428-750" speaker_id="96693" name="Juozas Imbrasas" is_mep="True" mode="written">
      <p sl="lt">Ho accolto con favore la relazione, in quanto l’attuale crisi economica, finanziaria e sociale sta avendo ripercussioni disastrose in termini di occupazione, condizioni di vita e società nel loro complesso. Le donne sono state gravemente colpite dalla crisi, in particolare nell’ambito delle condizioni di lavoro, dell’accesso all’occupazione, del posto occupato in seno alla società nel suo complesso e dell’uguaglianza di genere. Che sia nei consigli di amministrazione delle società quotate in borsa o nel mondo della politica, le donne devono poter ottenere cariche in linea con le loro competenze. Talvolta alle donne viene negato l’accesso a posizioni di responsabilità, il che porta a un’incongruenza tra il loro livello di formazione e il loro status. Poiché il 2010 è l’Anno europeo per la lotta alla povertà, andrebbe dedicata un’attenzione speciale ai gruppi di donne più vulnerabili. Andrebbero adottate misure specifiche per impedire che le donne rese vulnerabili da una disabilità o dal loro status di immigrate precipitino in situazioni precarie, e per agevolare la loro integrazione nella società. La promozione dell’uguaglianza implica inoltre la lotta alla violenza contro le donne. Vanno combattute e condannate tutte le forme di violenza fisica, sessuale o psicologica, indipendentemente dalla loro gravità. Nel festeggiare il centenario della Giornata internazionale della donna, vorrei salutare tutte le donne.</p>
    </intervention>
    <intervention id="2-429-000" speaker_id="28424" name="Tunne Kelam" is_mep="True" mode="written">
      <p sl="en">Ho votato contro la richiesta di agevolare l’accesso all’aborto nel paragrafo 66 del testo originario. Pur riconoscendo il diritto dell’individuo di decidere del proprio corpo, vorrei sottolineare che ogni decisione di abortire significa anche decidere di porre fine alla vita di un altro essere umano. Inoltre, se tale decisione viene presa, dovrebbe sempre prevedere il consenso di entrambi i genitori (tranne in casi di malattia grave, stupro). Chiedere di agevolare l’accesso all’aborto è pertanto fuorviante e trasmette alla società il messaggio che l’aborto può essere utilizzato come contraccettivo e che non è necessario considerare valori di natura morale ed etica.</p>
      <p sl="en">Nella società europea contemporanea, in cui le persone sono meglio informate e possono accedere più facilmente che in passato all’assistenza sanitaria, dobbiamo sostenere un comportamento responsabile, che implica rispondere delle proprie azioni. Chiedere un accesso agevolato all’aborto va contro tale responsabilità. L’aborto viene utilizzato troppo spesso come scorciatoia facile da una situazione difficile. L’UE non dovrebbe appoggiare tale comportamento, bensì dovrebbe garantire la sussidiarietà agli Stati membri.</p>
    </intervention>
    <intervention id="2-430-000" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione, che rileva la necessità di rafforzare la dimensione del genere nella lotta contro la povertà. Poiché il 2010 è l’Anno europeo della lotta contro la povertà, andrebbe prestata particolare attenzione ai gruppi di donne più vulnerabili. Andrebbero adottate misure specifiche per impedire che le donne rese vulnerabili da una disabilità o dal loro status di immigrate o appartenenti a una minoranza precipitino in situazioni precarie, e per agevolare la loro integrazione nella società.</p>
    </intervention>
    <intervention id="2-431-000" speaker_id="23704" name="Jiří Maštálka" is_mep="True" mode="written">
      <p sl="cs">Concordo con le conclusioni della relazione, sia come deputato, sia come medico. I danni causati dalla politica antisociale della maggior parte dei governi degli Stati membri dell’UE emergeranno prima o poi a livello di salute di molti gruppi di cittadini socialmente deboli, in particolare delle donne. Mi sono convinto a sostenere la suddetta relazione perché mi sta a cuore lo sviluppo sano della popolazione europea attuale e futura, il che è direttamente proporzionale alla qualità della vita e alla piena uguaglianza sociale delle donne. Se ci sta a cuore il futuro dell’Europa, in altre parole la sostenibilità e lo sviluppo dell’UE, non possiamo pensare di risolvere i suoi problemi senza garantire l’uguaglianza delle donne. Sottovalutare tale questione significa ignorare i diritti del 50per cento dei cittadini dell’UE. In ultima analisi, ciò potrebbe significare alienare molti cittadini dall’UE, malgrado il fatto che la strategia Europa 2020 preveda una soluzione a tali problemi. L’UE è fatta di uomini e donne, che ne incarnano il potenziale e lo sviluppo creativo. Fintantoché la povertà e l’esclusione sociale coinvolgeranno quasi un cittadino su sei, come mostrano le indagini statistiche nell’UE, toccherà a noi, come deputati, non solo sfidare la Commissione e gli Stati membri, ma anche esercitare pressioni efficaci per l’attuazione delle misure specifiche adottate nella lotta contro la povertà e contro misure antisociali di austerità, e limitare un ulteriore deterioramento dell’ambito sociale, in particolare nel caso delle donne.</p>
    </intervention>
    <intervention id="2-432-000" speaker_id="4462" name="Clemente Mastella" is_mep="True" mode="written">
      <p sl="it">La crisi finanziaria che stiamo attualmente vivendo ha ripercussioni disastrose sul tasso di disoccupazione e sulle condizioni di vita dei nostri concittadini in generale e delle donne in particolare. Basti pensare alle loro condizioni di lavoro, al loro accesso all'occupazione, alla loro posizione nelle nostre società.</p>
      <p sl="it">Nella sua relazione per il 2010, la Commissione europea ha giustamente evidenziato le sfide che ci attendono in materia di parità tra uomini e donne, sottolineando come questa crisi debba essere intesa come un'occasione per permetterci di riconsiderare i ruoli specifici degli uomini e delle donne nelle nostre società, passando in particolare attraverso una strategia per la loro completa integrazione in tutte le politiche. Misure concrete e sostenibili, in particolare nel settore dell'istruzione, dovrebbero consentirci di raggiungere tale ideale di parità.</p>
      <p sl="it">Insistiamo sull'importanza di promuovere la partecipazione delle donne negli organi decisionali, tradizionalmente riservati agli uomini. La promozione della parità passa anche attraverso la lotta contro le violenze perpetrate nei confronti delle donne. È importante sottolineare la necessità di combattere e di condannare tutte le violenze fisiche, psicologiche o sessuali, qualunque sia il livello di gravità. Combattere le violenze sessiste significa lanciare campagne di sensibilizzazione ed educare i bambini ed i giovani ai pericoli che esse rappresentano.</p>
    </intervention>
    <intervention id="2-432-500" speaker_id="96820" name="Marisa Matias" is_mep="True" mode="written">
      <p sl="pt">Ho votato a favore della relazione perché insiste sulla necessità di dare la priorità all’eliminazione del divario salariale tra uomini e donne, e sostiene il principio “parità di retribuzione per uguale lavoro”. Mi sono inoltre espressa a favore perché chiede a Commissione, Consiglio e Stati membri di prediligere misure vincolanti, invece che non vincolanti, in materia di uguaglianza di genere, e di prestare particolare attenzione ai gruppi di donne vulnerabili: disabili, anziane, emigrate, lesbiche, bisessuali e transessuali, donne appartenenti a minoranze etniche, e donne con istruzione scarsa o inesistente e con persone a carico, disabili e ragazze madri.</p>
      <p sl="pt">Riconosce inoltre la necessità che le donne abbiano il controllo dei propri diritti sessuali e riproduttivi, nello specifico mediante un accesso agevolato alla contraccezione e all’aborto. Vorrei inoltre condannare tutte le forme di violenza contro le donne. Purtroppo, tale relazione è necessaria in data 8 marzo 2011.</p>
    </intervention>
    <intervention id="2-432-250" speaker_id="96817" name="Erminia Mazzoni" is_mep="True" mode="written">
      <p sl="it">La relazione annuale sulla parità tra donne e uomini si concentra quest'anno sugli effetti che la crisi economica ha prodotto sulla popolazione femminile, sottolineando l'amplificazione degli stessi quando incidono su criticità preesistenti.</p>
      <p sl="it">L'on. Nedelcheva ha scelto la strada della proposta e non solo della rivendicazione e del vittimismo. L'analisi dei dati economici sul mercato del lavoro femminile, tutti con il segno meno, viene assunta come punto di partenza per promuovere azioni mirate. Dalle indagini effettuate si trae l'evidenza che la maggiore debolezza economico-sociale delle donne si ripercuote sull'economia generale e produce perdite quantificabili per il sistema. Da ciò deriva un percorso di azioni da mettere in campo che, seppur mirate a ridurre le disparità, si rivolgono alla generalità dei cittadini perché contengono misure di sistema.</p>
      <p sl="it">Non condivido della relazione la parte relativa alla promozione dei diritti sessuali delle donne, in particolare laddove riafferma l'intenzione di rendere "agevole" l'aborto – soprattutto alla luce del voto contrario dell'Aula all'emendamento orale del collega Silvestris – tendente a introdurre il riferimento alla tutela del nascituro. È questo un tema delicato che non può essere proposto con slogan di dubbia interpretazione. Non accetto che la libertà della donna e la conquista di spazi sociali passino attraverso l'aborto.</p>
    </intervention>
    <intervention id="2-433-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La relazione Nedelcheva fa un’osservazione dolente sul progresso dell’Unione in merito all’uguaglianza tra donne e uomini. è triste che si sia dovuto attendere l’8 marzo per ricordare che il 50 per cento dei cittadini europei sono donne, e che il loro diritto all’uguaglianza viene calpestato in tutta Europa.</p>
      <p sl="fr">Accolgo con favore la relazione per il desiderio esplicito che manifesta di introdurre misure vincolanti per imporre la parità dei diritti. Deploro tuttavia il fatto che si vanti della strategia Europa 2020 e della pensione a 64 anni, e che affermi che “la famiglia è la base della nostra società”. La base della nostra società sono i cittadini e la legge. Devo denunciare tale processo che cerca di farci ingoiare pillole antisociali e culturalmente regressive ricoperte di buone intenzioni impotenti.</p>
    </intervention>
    <intervention id="2-434-000" speaker_id="28407" name="Willy Meyer" is_mep="True" mode="written">
      <p sl="es">Oggi, martedì 8 marzo 2011, ho votato a favore della relazione Nedelcheva sull’uguaglianza tra uomini e donne nell’Unione europea. La relazione sottolinea i progressi insufficienti degli Stati membri nel raggiungimento dell’uguaglianza tra uomini e donne. Per questa ragione, la relazione chiede agli Stati membri di istituire meccanismi per combattere tale disuguaglianza.</p>
    </intervention>
    <intervention id="2-435-000" speaker_id="96670" name="Louis Michel" is_mep="True" mode="written">
      <p sl="fr">L’uguaglianza tra donne e uomini è un principio fondamentale dell’Unione europea. Purtroppo, persino al giorno d’oggi persistono numerose disuguaglianze tra donne e uomini. Inoltre, la crisi finanziaria, economica e sociale che stiamo attraversando ha colpito con durezza le donne in termini di condizioni di lavoro, accesso agli impieghi, posto occupato in seno alla società e retribuzione.</p>
      <p sl="fr">L’uguaglianza tra uomini e donne nel mondo del lavoro deve diventare veramente realtà. Vanno assolutamente mantenute le politiche sull’uguaglianza e, soprattutto, non devono essere decurtate le loro risorse. L’uguaglianza tra uomini e donne deve inoltre venir integrata in tutte le politiche sotto forma di misure specifiche e sostenibili, soprattutto nel settore dell’istruzione, della formazione e dell’orientamento professionale.</p>
      <p sl="fr">Le donne devono inoltre ricoprire un ruolo importante in ambito decisionale, che sia nei consigli di amministrazione o in cariche politiche. Infine, non posso evitare di citare il flagello terribile della violenza fisica, psicologica e sessuale contro le donne. Questi reati meschini vanno contrastati con tutta la nostra energia, indipendentemente dal livello di gravità.</p>
    </intervention>
    <intervention id="2-436-000" speaker_id="38596" name="Elisabeth Morin-Chartier" is_mep="True" mode="written">
      <p sl="fr">In questo giorno in cui celebriamo il centenario della Giornata internazionale della donna, e in occasione del voto su questa relazione sull’uguaglianza tra donne e uomini, mi chiedo quale genere di società possa privarsi del 50 per cento della sua intelligenza e del 50 per cento della sua energia.</p>
      <p sl="fr">Eppure è questo il mondo in cui viviamo, ma non vogliamo che sia più così. Auspico che venga annunciata una campagna generale a favore dell’uguaglianza. Se esaminiamo le somme investite nella formazione delle giovani donne, constatiamo che continuano ad aggravarsi le differenze nella vita lavorativa delle persone.</p>
      <p sl="fr">è inaccettabile, ed è per questo che appoggio la relazione su cui voteremo: mette in luce tutte le difficoltà affrontate dalle donne. La battaglia che dobbiamo combattere non è una battaglia della destra o della sinistra, bensì una battaglia collettiva in cui tutti, donne e uomini, devono collaborare.</p>
    </intervention>
    <intervention id="2-437-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ho votato a favore degli articoli che fanno riferimento a diritti delle donne in materia di salute riproduttiva e libertà di aborto. Quale parlamentare di un paese in cui le interruzioni di gravidanza sono state vietate per oltre 25 anni, mi rendo pienamente conto dell’importanza di questo diritto e delle gravi conseguenze che deriverebbero dal metterlo in discussione.</p>
    </intervention>
    <intervention id="2-437-250" speaker_id="96981" name="Franz Obermayr" is_mep="True" mode="written">
      <p sl="de">Quel che serve veramente alle donne è la libertà autentica di poter scegliere nella loro vita: devono avere la certezza che a nessuna delle loro decisioni verrà attribuito un valore inferiore. Un passo importante in questa direzione sarebbe l’introduzione della ripartizione delle imposte familiari, affinché la costruzione di una famiglia non diventi una trappola di povertà. Tuttavia, stabilire delle quote per le donne è la mossa sbagliata. Dobbiamo partire dalle aree in cui le donne sono in grave svantaggio: dobbiamo esaminare la posizione delle donne che prestano assistenza senza essere retribuite, di coloro che lavorano a tempo parziale e delle molte donne che lavorano alacremente per soddisfare le esigenze della famiglia e della carriera. La relazione non tratta nessuna di queste problematiche, per questo mi sono espresso a sfavore.</p>
    </intervention>
    <intervention id="2-437-312" speaker_id="97197" name="Alfredo Pallone" is_mep="True" mode="written">
      <p sl="it">La relazione annuale sulla parità tra donne e uomini nell'Unione europea per il 2010 sottolinea la necessità di un impegno europeo al fine di garantire l'uguaglianza di genere in un periodo di crisi economica che rischia di vanificare gli sforzi fin'ora fatti a favore dei diritti delle donne. Disoccupazione e recessione rischiano di ampliare il divario tra uomini e donne in ambito lavorativo; la relazione della collega Nedelcheva mira a delineare i punti su cui lavorare per evitare discriminazioni. Garantire una giustizia economico-finanziaria per tutti i cittadini, quindi in riferimento a retribuzioni, redditi e pensioni; lavorare per un aumento delle quote rosa per una migliore rappresentanza e garantire i diritti personali. Ritengo, però, che nel fare ciò occorre rispettare il principio di sussidiarietà e alcune tipicità e peculiarità nazionali che ritengo vadano difese e salvaguardate.</p>
    </intervention>
    <intervention id="2-437-375" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La situazione attuale di crisi generalizzata in cui ci troviamo colpisce la maggioranza degli europei, ma soprattutto le donne. In tale contesto, si teme che le grandi conquiste messe a segno dalle donne nell’UE, benché lente e dolorose, possano venir esautorate; ciò, oltre a colpire naturalmente le donne in maniera diretta e ingiusta, si ripercuoterebbe anche sulle nostre società, che sono sempre più sane e dotate di prospettive di sviluppo più solide se assicurano l’uguaglianza di genere. Pertanto, è importante continuare a investire nelle politiche per l’uguaglianza, non da ultimo attuando l’uguaglianza tra uomini e donne in termini di condizioni di lavoro, livelli di reddito, accesso al lavoro e posto occupato nella società in generale. Per quanto riguarda le politiche per l’uguaglianza, occorre intervenire su due diversi fronti, che devono essere resi e mantenuti complementari: uno in cui vengono imposte dall’esterno le condizioni ideali per permettere l’uguaglianza e un altro, che deve venire dall’interno, in cui vengono create le condizioni perché le donne si emancipino da tutto ciò che le relega in posizioni di inferiorità. Detto ciò, e malgrado la mia approvazione di molte delle affermazioni della relazione, mi sono astenuta dalla votazione finale, in quanto non accetto l’accesso gratuito generalizzato all’aborto né l’affermazione secondo cui l’aborto rappresenta un metodo contraccettivo, cosa che evidentemente non è.</p>
    </intervention>
    <intervention id="2-359-750" speaker_id="28406" name="Miguel Portas" is_mep="True" mode="written">
      <p sl="pt">Ho votato a favore della relazione perché insiste sulla necessità di dare la priorità all’eliminazione del divario salariale tra uomini e donne, e sostiene il principio “parità di retribuzione per uguale lavoro”. Mi sono inoltre espressa a favore perché chiede a Commissione, Consiglio e Stati membri di prediligere misure vincolanti, invece che non vincolanti, in materia di uguaglianza di genere, e di prestare particolare attenzione ai gruppi di donne vulnerabili: disabili, anziane, emigrate, lesbiche, bisessuali e transessuali, donne appartenenti a minoranze etniche, e donne con istruzione scarsa o inesistente e con persone a carico, disabili e ragazze madri. Riconosce inoltre la necessità che le donne abbiano il controllo dei propri diritti sessuali e riproduttivi, nello specifico mediante un accesso agevolato alla contraccezione e all’aborto. Vorrei inoltre condannare tutte le forme di violenza contro le donne. Purtroppo, tale relazione è necessaria in data 8 marzo 2011</p>
    </intervention>
    <intervention id="2-438-000" speaker_id="28409" name="Raül Romeva i Rueda" is_mep="True" mode="written">
      <p sl="en">La relazione Nedelcheva della commissione FEMM è stata adottata da 366 : 200 : 32. Il progetto di relazione e l’esito finale sono per noi accettabili. Positivi in quanto adottati: riduzione del divario salariale dovuto al genere allo 0,5per cento entro il 2020; gli Stati membri devono applicare correttamente il principio parità di retribuzione per uguale lavoro (para. 27); applicazione di sanzioni agli Stati membri non conformi (para. 27, originariamente emendamento Verde/EFA nella commissione FEMM); obiettivi vincolanti per garantire parità di rappresentanza tra donne e uomini (para. 53); quote per garantire la parità nei consigli di amministrazione delle aziende, con Spagna e Francia come esempio (para. 53); obiettivi vincolanti per garantire la parità tra uomini e donne in posizioni di responsabilità presso aziende, pubbliche amministrazioni e organi politici (para. 56); diritti alla salute e riproduttivi, accesso agevolato alla contraccezione e accesso all’aborto (para. 67).</p>
    </intervention>
    <intervention id="2-439-000" speaker_id="97196" name="Oreste Rossi" is_mep="True" mode="written">
      <p sl="it">Anche questa relazione, pur partendo da affermazioni condivisibili, scivola nel voler riconoscere categorie particolari di cittadini, in questo caso donne rom considerate particolarmente svantaggiate perché discriminate. Siamo contrari a trasformare quelle che sono legittime richieste delle donne di attenzione e riconoscimento nell'ambito occupazionale con parità di partecipazione al mercato di lavoro, al salario e all'accesso a carichi di responsabilità, in discriminazione razziale.</p>
      <p sl="it">Non accettiamo che gli Stati membri debbano prestare particolare attenzione alle donne nella strategia europea di inclusione dei rom: primo perché in un provvedimento in cui si parla di parità tra donne e uomini nulla c'entra il riferimento ai rom, secondo perché riteniamo che, se di discriminati si deve parlare, questi siano i cittadini danneggiati dalla presenza spesso irregolare di persone rom.</p>
      <p sl="it">Pertanto, vista anche la richiesta di agevolare l'aborto e l'imposizione di quote rosa, il voto è contrario.</p>
    </intervention>
    <intervention id="2-440-000" speaker_id="96827" name="Birgit Schnieber-Jastram" is_mep="True" mode="written">
      <p sl="de">In merito al paragrafo 66: a mio parere, l’espressione “accesso agevole” è eccessiva. D’altro canto, l’opzione dell’aborto va lasciata aperta.</p>
    </intervention>
    <intervention id="2-441-000" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">Nell’esprimere la mia votazione odierna, ho appoggiato molte disposizioni chiave della relazione sull’uguaglianza tra donne e uomini nell’Unione europea – 2010. Vorrei soffermarmi soprattutto sulla questione della parità in ambito imprenditoriale.</p>
      <p sl="pl">Si tratta di un passo importante per garantire che le posizioni delle donne siano equivalenti a quelle degli uomini a livello di gestione aziendale. Il nostro obiettivo non consiste nel far sì che il genere sia l’unico criterio da considerare al momento della nomina dei membri dei consigli di amministrazione. Ci interessa piuttosto garantire che le donne ambiziose le cui qualifiche siano identiche a quelle dei loro rivali maschili vengano selezionate per ricoprire cariche solitamente assegnate soltanto agli uomini in quanto, come mostrano le ricerche, ciò potrebbe contribuire a una gestione migliore e più sostenibile delle aziende e, di conseguenza, a risultati finanziari più soddisfacenti.</p>
    </intervention>
    <intervention id="2-441-500" speaker_id="28299" name="Bogusław Sonik" is_mep="True" mode="written">
      <p sl="pl">Ho votato a favore dell’adozione della risoluzione proposta nella relazione Nedelcheva in quanto, a mio avviso, l’uguaglianza di genere è una questione prioritaria. Concordo con le conclusioni postulate dalla relatrice, che ritiene che andrebbero rafforzate a livello europeo le misure che combattono tale problema, ad esempio creando strategie e strumenti di finanziamento appropriati. Credo che le soluzioni proposte in relazione all’istruzione e alla comunicazione siano particolarmente preziose, così come quelle che mirano ad abolire il divario salariale e a garantire l’accesso a posizioni dirigenziali.</p>
      <p sl="pl">Tuttavia, le principali iniziative in materia continuano a essere prerogativa degli Stati membri. Il ruolo del Parlamento europeo, quale rappresentante dei cittadini europei, consiste nell’esercitare pressioni sia sui governi sia sulla Commissione europea e sul Consiglio UE per far adottare misure coerenti ed efficaci nel quadro del dialogo con le organizzazioni coinvolte nella lotta per l’uguaglianza di genere .</p>
      <p sl="pl">La questione della parità dei diritti è oggetto di un dibattito ancor più ampio in Polonia, ma nonostante l’introduzione della parità nelle liste elettorali, rimane ancora molta strada da fare, ad esempio in campo sociale. A mio parere, un sollecito in tal senso dall’UE sarebbe particolarmente gradito per il mio paese.</p>
    </intervention>
    <intervention id="2-442-000" speaker_id="4545" name="Catherine Stihler" is_mep="True" mode="written">
      <p sl="en">Mi sono espressa a favore di questa relazione, che mira a contrastare la disuguaglianza di genere negli Stati membri. è deludente constatare che, nel centesimo anniversario della Giornata internazionale della donna, i miei colleghi conservatori britannici hanno deciso di non appoggiare la relazione.</p>
    </intervention>
    <intervention id="2-443-000" speaker_id="96860" name="Michèle Striffler" is_mep="True" mode="written">
      <p sl="fr">La relazione su “l’uguaglianza tra donne e uomini nell’Unione europea – 2010” è particolarmente rilevante, perché oggi festeggiamo il centenario della Giornata internazionale della donna. è evidente che esistono ancora divergenze considerevoli tra uomini e donne in Europa. è necessario chiedere la fissazione di obiettivi vincolanti per garantire la pari rappresentanza di uomini e donne in cariche politiche di responsabilità, e anche in seno alle aziende. Per questo ho votato a favore della relazione.</p>
    </intervention>
    <intervention id="2-444-000" speaker_id="96678" name="Alf Svensson" is_mep="True" mode="written">
      <p sl="sv">Nella votazione odierna sull’uguaglianza tra donne e uomini nell’Unione europea nel 2010, ho espresso voto contrario, e guarda caso oggi è la Giornata internazionale della donna! Anche diversi miei colleghi del gruppo del Partito Popolare Europeo (Democratico Cristiano) e di altri gruppi hanno votato contro la relazione di iniziativa – ognuno per le proprie ragioni. Consentitemi di illustrarvi brevemente le mie. Per quanto mi riguarda, i paragrafi più problematici sono quelli che invocano obiettivi vincolanti per gli Stati membri in termini di quote rosa. A parte il fatto che si tratta di una violazione dell’autodeterminazione degli Stati membri da parte dell’UE, mi oppongo anche al concetto stesso delle quote. Come se le donne non potessero essere giudicate in base al loro merito, proprio come gli uomini. Il testo contiene inoltre delle parti sul reddito minimo che, ovviamente, è una questione di pertinenza delle parti sociali, non dei politici, a livello nazionale o internazionale. In generale, i punti suddetti mi hanno indotto a scegliere di votare contro la relazione, che è stata comunque adottata dal Parlamento europeo.</p>
    </intervention>
    <intervention id="2-444-500" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della relazione sull’uguaglianza tra donne e uomini nell’Unione europea nel 2010. Benché il 59per cento dei laureati dell’UE siano donne, tale proporzione non trova riscontro nella vita politica o economica. Al Parlamento europeo, soltanto il 35 per cento dei deputati sono donne, solo il 15 per cento dei parlamentari nazionali sono donne, e solo il 3 per cento dei consigli di amministrazione delle principali aziende europee è presieduto da donne. I tassi di rappresentanza delle donne sono importanti, perché aiutano a incoraggiare le donne a pianificare la loro carriera in politica e a candidarsi a cariche di responsabilità politica, amministrativa o finanziaria. Nell’UE vi è un divario retributivo del 17 per cento e non vi sono sufficienti strutture di custodia per i bambini di età inferiore a 3 anni. Ciò significa che le giovani madri sono più esposte a contratti di lavoro temporaneo o al rischio della disoccupazione. Chiedo che vengano adottate misure a livello sia nazionale sia comunitario per promuovere l’imprenditoria femminile e per agevolare l’accesso a finanziamenti pubblici e privati. Chiediamo alla Commissione di incoraggiare gli Stati membri a promuovere nei media in generale, e nella pubblicità e nel materiale promozionale in particolare, un’immagine delle donne che rispetti la loro dignità, la molteplicità dei ruoli che ricoprono e la loro identità.</p>
    </intervention>
    <intervention id="2-445-000" speaker_id="28221" name="Thomas Ulmer" is_mep="True" mode="written">
      <p sl="de">Ho votato contro la relazione perché tenta ancora una volta di introdurre il tema dell’aborto dalla porta di servizio. Per il resto, non è che una sequenza di banalità.</p>
    </intervention>
    <intervention id="2-446-000" speaker_id="97016" name="Angelika Werthmann" is_mep="True" mode="written">
      <p sl="de">Ho votato a favore della relazione Nedelcheva sull’uguaglianza tra donne e uomini nell’Unione europea. L’uguaglianza e la parità di trattamento dei generi è un principio fondamentale per l’UE. Tuttavia, la discussione pubblica permanente sul numero di donne nelle aziende, il persistere di divari retributivi ingenti e i numerosi svantaggi subiti dalle donne nel posto di lavoro mostrano chiaramente che abbiamo ancora molta strada da fare per raggiungere la parità dei sessi. Gli Stati membri sono invitati a vedere la crisi come un’opportunità per esaminare le loro politiche da una prospettiva diversa e per intensificare gli sforzi in quest’area così importante.</p>
    </intervention>
    <intervention id="2-447-000" speaker_id="96944" name="Marina Yannakoudakis" is_mep="True" mode="written">
      <p sl="en">Il gruppo ECR riconosce che il principio fondamentale dell’uguaglianza tra uomini e donne è sancito dai trattati europei ed è un valore che ogni Stato membro dell’UE rispetta e difende. Detto ciò, non possiamo votare a favore della relazione per diverse ragioni specifiche. In primo luogo, siamo sostanzialmente contrari all’introduzione a livello comunitario di obiettivi e quote rosa in determinate professioni; riteniamo sia prerogativa degli Stati membri. In secondo luogo, siamo riluttanti ad accettare la trattazione di questioni di coscienza nell’ambito di relazioni politiche e riteniamo che spetti agli Stati membri legiferare su questioni relative all’aborto e alla contraccezione. In terzo luogo, problematiche relative all’occupazione, quali pensioni, età pensionabile e retribuzione, dovrebbero essere disciplinate a livello nazionale, e anche se siamo pienamente a favore dell’abolizione del divario retributivo tra i generi, non è compito dell’UE stabilire obiettivi normativi.</p>
    </intervention>
    <intervention id="2-448-250" speaker_id="96976" name="Luís Paulo Alves" is_mep="True" mode="spoken">
      <p sl="pt">per scritto. – Voto a favore di questa relazione, che evidenzia la grave situazione in cui versa il 17 per cento della popolazione femminile europea che vive in povertà, in particolare madri e donne anziane. Dalla relazione emerge anche il fatto che in sedici Stati membri le donne sono ancora più esposte all’estrema povertà e che il loro contributo all’economia è regolarmente sottostimato e sottopagato. Va ricordato che uno degli obiettivi della Strategia Europa 2020 è la riduzione della povertà e questo traguardo può essere raggiunto solo attraverso politiche sociali e occupazionali, attraverso la riconciliazione della vita familiare e lavorativa e facendo sì che tutte le donne abbiano i mezzi necessari per una vita dignitosa.</p>
    </intervention>
    <intervention id="2-448-500" speaker_id="1941" name="Roberta Angelilli" is_mep="True" mode="written">
      <p sl="it">Signor Presidente, onorevoli colleghi, le donne sono da sempre più esposte al rischio di povertà, soprattutto nel caso di categorie di donne con esigenze specifiche, come le madri single, le donne disabili e le donne anziane, che spesso percepiscono salari e pensioni appena al di sopra del livello minimo di sussistenza. Inutile ripetere che per prevenire e ridurre il rischio di povertà deve essere garantita la partecipazione paritaria delle donne e degli uomini al mercato del lavoro. Purtroppo le donne europee hanno quattro volte in più di probabilità, rispetto agli uomini, di lavorare a tempo parziale, di avere contratti a termine e spesso fanno parte di quell'economia sommersa caratterizzata dall'assenza di contratti di lavoro. Ma gli aspetti legati alla femminilizzazione della povertà non riguardano solo il lavoro, ma anche l'assenza di strutture di assistenza all'infanzia e agli anziani.</p>
      <p sl="it">Gli Stati membri hanno la responsabilità di attuare programmi specifici per promuovere l'inclusione attiva o il reinserimento delle donne nel mercato del lavoro e opportunità specifiche di apprendimento permanente mirate a fornire le competenze e le qualifiche necessarie. Al contempo, si dovrebbe garantire che le donne in contesti disagiati abbiano un equo accesso ai sistemi sanitari pubblici, nonché alle cure ginecologiche e ostetriche, ad alloggi decorosi, alla giustizia, allo sport e alla cultura.</p>
    </intervention>
    <intervention id="2-448-750" speaker_id="96862" name="Sophie Auconie" is_mep="True" mode="written">
      <p sl="fr">Condivido l’analisi della povertà femminile proposta dalla relazione Plumb. Non vi è dubbio che l’attuale disoccupazione sia dovuta alla recente crisi economica, ma dipende anche da vari fattori tra cui gli stereotipi, i divari retributivi esistenti fra uomini e donne, la mancata conciliazione fra vita familiare e professionale, la maggiore aspettativa di vita delle donne, ecc. Con la relatrice plaudo alla creazione di un nuovo strumento europeo di microfinanziamento più facilmente accessibile alle donne che si trovano in difficoltà nell’entrare nel mondo del lavoro o che desiderano avviare un’attività in proprio.</p>
    </intervention>
    <intervention id="2-449-000" speaker_id="28114" name="Liam Aylward" is_mep="True" mode="written">
      <p sl="ga">Storicamente, le donne sono più esposte al rischio di povertà, in particolare le madri single e le donne ultrasessantacinquenni. Si stima che la povertà fra le donne si attesti al 36 per cento, a fronte del 16 per cento fra gli uomini, a causa delle difficoltà che incontrano nel fruire del sistema previdenziale e pensionistico.</p>
      <p sl="ga">Ho votato a favore di questa relazione. La relatrice ricorda che la povertà delle donne è nascosta: è vero, perché le donne costituiscono i due terzi della popolazione non attiva. Come ribadito nella relazione, è giusto fare in modo che le donne che si occupano dei bambini, malati, anziani o disabili non debbano soffrire per quest’attività di cura, vitale per la famiglia e per la comunità.</p>
      <p sl="ga">Servono prestazioni previdenziali adeguati per queste donne per garantire la loro vecchiaia. Ritengo che la Strategia EU 2020 debba migliorare la rappresentanza e la partecipazione paritaria nel mercato del lavoro e sostengo con forza le riforme del lavoro e le politiche sociali volte a garantire l’uguaglianza socio-economica alle donne.</p>
    </intervention>
    <intervention id="2-449-125" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore di questa relazione. La povertà nell’UE è un problema diffuso e la lotta alla povertà è uno dei cinque obiettivi misurabili proposti per la Strategia Europa 2020. Gli orientamenti integrati della Strategia Europa 2020 (promuovere l’inclusione sociale e lotta alla povertà) sono intese a proteggere gli individui dal rischio di povertà e ciò riguarda particolarmente le donne, le famiglie monoparentali e le donne anziane che sono più esposte al rischio di povertà della popolazione generale. Le prestazioni di sicurezza sociale e le politiche occupazionali svolgono un ruolo centrale nella riduzione della povertà. Gli Stati membri e la Commissione europea devono trovare un accordo su misure più efficaci per garantire il diritto dei gruppi più vulnerabili della società a un’istruzione adeguata e alla formazione professionale nonché l’accesso a studi universitari che permetterebbero loro di integrarsi meglio nel mercato del lavoro attivo e di allontanare il rischio di povertà.</p>
    </intervention>
    <intervention id="2-449-250" speaker_id="96814" name="Elena Băsescu" is_mep="True" mode="written">
      <p sl="ro">Ho votato a favore di questo testo. La relazione propone varie misure di lotta contro la femminilizzazione della povertà nell’Unione europea. Condivido la maggior parte di queste misure, fra cui l’introduzione di un orario flessibile per le donne e la riduzione del divario retributivo uomo-donna per uno stesso lavoro. Le donne si trovano in una situazione difficile. Devono occuparsi della casa, dei figli, del marito e lavorare fuori casa. Le donne sono spesso vittime di discriminazione sul posto di lavoro e di violenza, gravi problemi ancora molto diffusi nell’Unione europea. La realtà è davvero terribile soprattutto nelle zone rurali e per le donne rom. Il Fondo strutturale deve servire a istituire programmi che accrescano le possibilità delle donne di entrare nel mondo del lavoro. Quest’azione deve essere sostenuta da un accesso crescente al microfinanziamento nonché dalla promozione delle competenze imprenditoriali delle donne.</p>
    </intervention>
    <intervention id="2-449-625" speaker_id="5956" name="Regina Bastos" is_mep="True" mode="written">
      <p sl="pt">Nonostante gli sforzi compiuti nella lotta per l’uguaglianza, le donne sono ancora esposte a un maggior rischio di povertà (17 per cento) rispetto all’uomo (15 per cento); questo divario aumenta per le donne anziane (22 per cento per le donne rispetto al 17 per cento degli uomini). Il rischio maggiore di povertà che colpisce le donne è parzialmente dovuto al divario retributivo uomo-donna. Questo divario è pari a circa il 18 per cento nell’Unione europea e ciò influisce per tutta la vita sul reddito, sulle prestazioni di previdenza sociale e pensionistica.</p>
      <p sl="pt">Questa relazione, che ho accolto con favore, invita gli Stati membri a tener conto della dimensione di genere nei loro piani di ripresa dalla recessione incentivando e potenziando l’occupazione femminile, l’auspicata flessibilizzazione degli orari di lavoro, la parità retributiva e la revisione del sistema fiscale e pensionistico.</p>
    </intervention>
    <intervention id="2-449-500" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, onorevoli colleghi, la recente crisi economico-finanziaria ha generato una serie di conseguenze negative che hanno influito direttamente sulle condizioni di vita e di lavoro dei cittadini e, in particolare, delle donne. La situazione delle donne emerge in modo evidente dai dati statistici: circa il 17% delle donne europee vive in povertà.</p>
      <p sl="it">Il 2010 è stato proclamato "Anno europeo della lotta contro la povertà e l'esclusione sociale", ritengo pertanto opportuno che le attività svolte nell'ambito di questo anno tengano conto anche del rischio di esclusione sociale vissuto dalle donne rispetto agli uomini. Credo, inoltre, che la promozione della conciliazione tra vita professionale e privata, per consentire alle donne che lo desiderino di proseguire la propria carriera o lavorare a tempo pieno, sia uno degli elementi fondamentali per contrastare la povertà femminile e per ridurre i rischi cui le donne sono esposte.</p>
      <p sl="it">I fondi strutturali e, in particolare, il Fondo sociale europeo sono strumenti chiave per aiutare gli Stati membri a combattere la povertà e l'esclusione sociale. Sollecito, pertanto, l'attenzione della Commissione sull'opportunità di cofinanziare sia programmi specifici per promuovere l'inserimento attivo o il reinserimento delle donne nel mercato del lavoro sia corsi di formazione mirati al conseguimento di specifiche qualifiche professionali.</p>
    </intervention>
    <intervention id="2-449-750" speaker_id="97198" name="Mara Bizzotto" is_mep="True" mode="written">
      <p sl="it">Signor Presidente, onorevoli colleghi, non è per le finalità, ma per il metodo indicato dalla collega che non ho inteso sostenere con un voto positivo questa relazione. Quella della povertà é una piaga sistemica per l´Europa del 2011. A fronte della crisi economica globale, alcune categorie, più di altre, sono state sicuramente più colpite, ma non per questo sono convinta che un approccio di genere o per comparti separati, rappresenti la soluzione ideale. Al contrario, un problema di questa portata deve essere affrontato costruendo dei circoli virtuosi, che non privilegiano alcuni, ma ricomprendano tutti i portatori di interessi!</p>
    </intervention>
    <intervention id="2-449-906" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione in oggetto perché è necessario debellare la povertà femminile, aggravatasi a seguito della recessione. Sebbene la crisi economica e finanziaria abbia avuto un pesante impatto sui tassi di disoccupazione di entrambi i sessi, la crisi ha colpito più duramente le donne. Durante la recessione, i salari sono crollati drammaticamente in settori dominati dalle donne, o le donne hanno comunque perso il lavoro. Inoltre, a causa dei bassi salari, le donne anziane ricevono pensioni più basse e di conseguenza spesso si ritrovano in povertà. La povertà femminile che si è largamente diffusa durante la recessione, soprattutto fra le madri single, ha effetti diretti sulla povertà dei figli perché ora circa 20 milioni di bambini in Europa vive in povertà. Se non verranno adottate misure specifiche per ridurre la povertà femminile, sarà impossibile ridurre quella infantile. Vorrei ribadire la necessità di integrare la dimensione di genere nella legislazione europea e nazionale. Gli Stati membri dell’Unione dovrebbero elaborare programmi speciali per l’inclusione delle donne e per agevolare il loro rientro nel mondo del lavoro. Inoltre, i congedi di maternità devono essere garantiti a tutte le donne. Purtroppo oggi la maternità e il lavoro domestico, la cura dei minori, degli anziani e dei disabili sono attività totalmente denigrate. Spero che in futuro gli Stati membri adotteranno provvedimenti adeguati per sradicare la povertà femminile e valorizzare il contributo della donna allo sviluppo della famiglia, della società e dell’economia.</p>
    </intervention>
    <intervention id="2-449-937" speaker_id="29074" name="Vito Bonsignore" is_mep="True" mode="written">
      <p sl="it">Signor Presidente, onorevoli colleghi, ho votato a favore di questa relazione, approvata in quest'Aula proprio nel giorno in cui si celebra il centenario della giornata dedicata alle donne. Secondo recenti dati, ancor oggi il 17% delle donne europee vive in condizioni di povertà e, come se non bastasse, subiscono condizioni di svantaggio nel mercato del lavoro e della protezione sociale. Al contempo, il contributo delle donne allo sviluppo della famiglia, della società e dell'economia è regolarmente sottostimato e sottopagato.</p>
      <p sl="it">Secondo la relazione annuale della Commissione le donne sono maggiormente esposte al rischio di povertà e di conseguenza all'esclusione sociale, in particolare le donne anziane, queste ultime nel 2008 hanno registrato un rischio di povertà pari al 22% rispetto al 16% degli uomini anziani, al 35% dei genitori single e ad altre categorie di donne quali quelle disabili o appartenenti a minoranze etniche. Condivido, in particolare, la sollecitazione avanzata dalla relatrice di conciliare vita privata e professionale o adottare ulteriori misure di sostegno per madri single.</p>
    </intervention>
    <intervention id="2-449-968" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato a favore della risoluzione adottata per combattere la povertà femminile attraverso politiche occupazionali e di protezione sociale. Cionondimeno vorrei segnalare alcune ripetizioni nel testo e il mio disaccordo sui punti relativi all’imposizione congiunta e alle sovvenzioni per l’assistenza a persone in stato di dipendenza che sono contrari alla posizione del gruppo del Partito Popolare Europeo (Democratico Cristiano).</p>
    </intervention>
    <intervention id="2-450-000" speaker_id="96719" name="Andrea Češková" is_mep="True" mode="written">
      <p sl="en">Il gruppo dei Conservatori e Riformisti europei riconosce che alcuni punti citati nella relazione sono necessari per incentivare l’accesso delle donne al mercato del lavoro, ad esempio la flessibilizzazione dell’orario di lavoro, disposizioni per la cura dei figli e per il congedo di maternità e siamo favorevoli all’eliminazione del divario retributivo tra uomini e donne. Il gruppo ECR ritiene tuttavia che si tratti di ambiti che dovrebbero essere trattati a livello nazionale, non a livello comunitario. Il gruppo ECR si oppone all’inutile e burocratica Carta delle donne e a ogni azione tendente all’armonizzazione dei regimi di sicurezza sociale nell’Unione europea. Per questo abbiamo deciso di astenerci dal voto finale della relazione in oggetto e abbiamo votato a favore di paragrafi specifici che riteniamo importanti, ad esempio i paragrafi 34, 58, 60, 65 e 69.</p>
    </intervention>
    <intervention id="2-451-000" speaker_id="96859" name="Ioan Enciu" is_mep="True" mode="written">
      <p sl="ro">Ho votato a favore della relazione Plumb perché ritengo che le autorità debbano concentrarsi maggiormente sui gruppi sociali vulnerabili, comprese le donne. La crisi economica e finanziaria ha colpito l’intera popolazione. Le più pesanti ripercussioni le hanno però subite le donne anziane, le donne che vivono in zone rurali e le madri single. L’Unione europea e gli Stati membri devono considerare questi fattori e adoperarsi per migliorare le condizioni sociali di questi gruppi vulnerabili. Al riguardo, il traguardo della riduzione degli ingiusti divari retributivi dell’1 per cento ogni anno è legittimo e deve essere raggiunto efficacemente mediante vari strumenti a livello nazionale e comunitario.</p>
    </intervention>
    <intervention id="2-452-000" speaker_id="96977" name="Diogo Feio" is_mep="True" mode="written">
      <p sl="pt">Uno dei cinque principali obiettivi della Strategia Europa 2020 è la lotta alla povertà e pertanto risultava necessario affrontare il tema della povertà femminile nell’Unione europea. La relazione evidenzia le cause e gli effetti della povertà femminile e sottolinea l’importanza dell’uguaglianza di genere per la crescita sostenibile, l’occupazione, la competitività e la coesione sociale. Oggi, il 17 per cento delle donne dell’UE vive in povertà e questa percentuale è drammaticamente aumentata negli ultimi tempi rispetto agli uomini che si trovano nella medesima situazione. Pertanto, come ricordato nella relazione, assistiamo a una femminilizzazione della povertà. In ossequio al principio di sussidiarietà, l’UE e gli Stati membri devono individuare tempestivamente metodi di lotta contro la povertà in generale e contro quella femminile in particolare. Ci si deve adoperare al massimo tenendo conto delle politiche occupazionali e di protezione sociale basate sulla parità di genere e degli sforzi tesi a riconciliare la vita familiare e professionale. Occorre avviare un dialogo con le parti sociali e con la società civile al fine di ottenere una società sempre più egualitaria.</p>
    </intervention>
    <intervention id="2-452-250" speaker_id="96899" name="José Manuel Fernandes" is_mep="True" mode="written">
      <p sl="pt">Nel 2008 il Parlamento europeo e il Consiglio dell’Unione europea, consci della necessità di accrescere la presa di coscienza dell’opinione pubblica e degli Stati membri sul problema della lotta alla povertà, hanno deciso di dichiarare il 2010 Anno europeo per la lotta alla povertà e all’esclusione sociale. In periodi di crisi, di guerra e di genocidio, le donne e i bambini sono gli individui che pagano il prezzo più alto e perciò meritano una particolare attenzione da parte della società in generale e da parte delle istituzioni in particolare. Le istituzioni europee e gli Stati membri sono tenuti a lottare per migliorare le condizioni di vita delle donne e accrescere la consapevolezza delle aziende in modo che alle donne vengono offerte migliori opportunità di lavoro, perché sono un elemento chiave del mercato del lavoro. Plaudo all’approvazione della relazione Plumb che ci ha confermato che la lotta contro la povertà e l’esclusione sociale è sempre una priorità politica per l’UE e mi auguro che il Fondo strutturale venga debitamente incrementato, segnatamente il Fondo sociale europeo, per poter contrastare la povertà conformemente agli obiettivi della Strategia Europa 2010.</p>
    </intervention>
    <intervention id="2-452-500" speaker_id="96706" name="João Ferreira" is_mep="True" mode="written">
      <p sl="pt">In una giornata storica per la lotta delle donne per la conquista dei propri diritti, non possiamo ignorare i vari problemi sociali delle donne, in particolare delle lavoratrici: livelli occupazionali in calo e posti di lavoro precari e malpagati, divario retributivo e discriminazione basata sulla maternità. Le situazioni di perdita di reddito aumentano e le donne si stanno pauperizzando. La situazione delle donne disabili, migranti, disoccupate e pensionate e delle donne sottopagate è particolarmente critica.</p>
      <p sl="pt">L’impatto delle misure in determinati paesi quali il Portogallo, la Grecia e l’Irlanda sta avendo ripercussioni sulla vita delle donne in quanto lavoratrici, cittadine e madri. Ad esempio la riduzione di stipendi, il congelamento delle ammissioni ai corsi universitari e il blocco della contrattazione collettiva, tagli alla sanità, all’insegnamento, alla sicurezza sociale e a una serie di prestazioni sociali. Non bastano le tante dichiarazioni di buone intenzioni espresse oggi in quest’Aula. Occorre un reale cambiamento nel contenuto delle politiche che hanno provocato tale situazione.</p>
    </intervention>
    <intervention id="2-452-625" speaker_id="96993" name="Lorenzo Fontana" is_mep="True" mode="written">
      <p sl="it">Signor Presidente, onorevoli colleghi, considero che il discutere, il confrontarsi e il trovare delle soluzioni comuni per i problemi del mondo femminile sia sempre opportuno. Però la relazione dell'onorevole collega del S&amp;D Rovanna Plumb, è un continuo richiamo alla comunità Rom. Non trovo pertanto opportuna questa nota che non va sicuramente a vantaggio delle donne lavoratrici europee occupandosi unicamente di quelle Rom. Per questo esprimo voto contrario.</p>
    </intervention>
    <intervention id="2-452-656" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questa relazione perché dobbiamo sradicare la povertà femminile che si è aggravate durante la crisi economica e finanziaria. Circa il 17 per cento delle donne europee vivono in povertà; considerando gli indicatori relativi al mercato del lavoro e alla protezione sociale, le cause strutturali della povertà hanno un effetto sproporzionato sulle donne. Durante la recessione i salari sono crollati drammaticamente in settori dominati dalle donne o le donne hanno perso il lavoro. Inoltre, a causa dei bassi salari, le donne in età pensionabile ricevono pensioni più basse e di conseguenza spesso si ritrovano in povertà. La povertà femminile si è largamente generalizzata con la recessione, soprattutto fra le madri single il che ha avuto un impatto diretto sulla povertà infantile poiché oggi circa 20 milioni di minori vivono in povertà in Europa. Dato che il contributo delle donne allo sviluppo della famiglia, della società e dell’economia è regolarmente sottostimato e sottopagato, è cruciale adottare misure per ridurre la povertà femminile.</p>
    </intervention>
    <intervention id="2-452-687" speaker_id="96771" name="Jarosław Kalinowski" is_mep="True" mode="written">
      <p sl="pl">Nonostante i diffusi sforzi e le campagne d’informazione, le donne continuano a essere più povere e più discriminate degli uomini. Ciò avviene anche nella nostra democratica Unione europea, che salvaguarda i diritti umani. Le donne guadagnano meno degli uomini a parità di lavoro e inoltre sono più esposte alle molestie. Sono loro abitualmente a occuparsi dei bambini e, di conseguenza, non hanno una loro fonte separata di reddito o denaro da poter spendere per realizzarsi pienamente o per divertirsi alla fine di una dura giornata. Le persone che allevano le future generazioni e che educano i giovani che, in futuro, ci governeranno, ci cureranno, costruiranno i nostri ponti e si prenderanno cura di noi negli ospedali non sono retribuite in modo equo. Prima di tutto, la legislazione dovrebbe essere emendata al fine di garantire il libero accesso ai nidi e agli asili e offrire opportunità di miglioramento personale alle giovani madri e di non poter licenziare le donne immediatamente dopo il parto o il rientro dal congedo di maternità. Le donne nelle aree rurali versano in condizioni ancora più drammatiche. Vivono in zone in cui i redditi sono ben inferiori alla media dell’UE o del paese in cui vivono. Non hanno accesso ai servizi culturali e ai beni. Il loro lavoro è duro e non hanno spesso l’opportunità di concedersi una vacanza, ad esempio. Il terrificante spettro della crisi demografica dovrebbe mobilitarci tutti ad adottare urgenti misure volte a migliorare la situazione delle donne nel nostro continente.</p>
    </intervention>
    <intervention id="2-452-750" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, in un giorno così importante che ci ricorda quanto rilevante sia il ruolo della donna nella società moderna, sostenere questa relazione non può che essere un dovere morale verso le migliaia di donne che versano in condizioni di povertà.</p>
      <p sl="it">Soglia limite di povertà, precarizzazione, insufficienza retributiva, discriminazione sessuale in ambiente professionale: sono purtroppo termini ricorrenti che non solo oggi, ma tutti giorni preferiremmo non sentire e non vederli associati alla figura delle donne. Purtroppo la realtà è diversa e i numeri parlano chiaro. In tutti gli ambiti professionali, in qualsiasi realtà economica continuano a riscontrarsi fenomeni che emarginano la donna attraverso una bassa retribuzione, l'emarginazione sociale e un'accentuata difficoltà ad accedere a una normale vita relazionale.</p>
      <p sl="it">Le donne anziane, le donne con figli disabili, le donne disabili, le donne che non riescono a trovare lavoro: a loro va il sostegno mio e dei colleghi che hanno votato a favore di questa relazione, per evitare in futuro che l'espressione "femminilizzazione della povertà" continui a ricorrere sui media e sulle statistiche europee.</p>
    </intervention>
    <intervention id="2-453-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Ritengo che la relazione Plumb sulla povertà femminile costituisca un rilevante passo avanti per il miglioramento della situazione delle donne nel mondo odierno. Ho perciò votato a favore dell’approvazione del documento. Le problematiche sollevate dalla relazione riguardano non solo la femminilizzazione della povertà, la conciliazione tra vita familiare e vita professionale, la lotta contro la povertà delle donne anziane e l’impatto della violenza sulla situazione delle donne ma anche, e ritengo sia estremamente importante, il ricorso a garanzie di finanziamento, a politiche occupazionali e di protezione sociale per contrastare la povertà.</p>
    </intervention>
    <intervention id="2-454-000" speaker_id="1403" name="David Martin" is_mep="True" mode="written">
      <p sl="en">Sebbene la povertà delle donne sia una realtà consolidata nel tempo, solo di recente si è cominciato ad affrontare il problema in modo sistematico. L'attuale crisi economica, finanziaria e sociale che colpisce l'Unione europea e il resto del mondo genera una serie di conseguenze negative specifiche che influiscono direttamente sulle condizioni di vita e di lavoro delle donne e in generale sulla loro collocazione nella società. Questo contesto ha proiettato al vertice delle priorità all'ordine del giorno del Parlamento europeo l'esigenza di applicare un'ottica di genere alla povertà attraverso la relazione sugli "aspetti della povertà femminile".</p>
      <p sl="en">A livello globale, le donne sono più povere degli uomini. Ciò si verifica anche nei singoli Stati membri dell'Unione europea, sebbene si possano individuare differenze specifiche a seconda del paese. Quasi il 17 per cento delle donne europee risulta vivere in povertà. Se si considerano gli indicatori del mercato del lavoro e della protezione sociale, le cause strutturali della povertà hanno conseguenze sproporzionate sulle donne. Nel contempo si può affermare che il contributo delle donne allo sviluppo della famiglia, della società e dell'economia è regolarmente sottostimato e sottopagato.</p>
    </intervention>
    <intervention id="2-455-000" speaker_id="4462" name="Clemente Mastella" is_mep="True" mode="written">
      <p sl="it">L'attuale crisi finanziaria genera conseguenze negative specifiche, che influiscono direttamente sulle condizioni di vita e di lavoro delle donne e sulla loro collocazione nella società.</p>
      <p sl="it">Oggi quasi il 17 per cento delle donne europee risulta vivere in povertà. Prima di ogni strategia politica, occorre un'analisi esauriente che consideri tutti gli aspetti di genere: riteniamo che la loro integrazione nel mercato del lavoro sia fondamentale per contrastare la povertà e la loro esclusione sociale.</p>
      <p sl="it">La promozione della conciliazione tra vita professionale e privata, per consentire alle donne che lo desiderino di proseguire la propria carriera o lavorare a tempo pieno, è uno degli elementi fondamentali per ridurre la povertà femminile e i rischi cui sono esposte.</p>
      <p sl="it">Chiediamo ulteriori misure di sostegno per le madri lavoratrici, sia semplificando le opportunità di trovare forme di lavoro flessibile in termini di orario, per consentire l'adempimento dei maggiori impegni familiari, sia offrendo servizi adeguati per bambini, anziani ed altri familiari a carico.</p>
      <p sl="it">Siamo convinti che la Strategia "Europa 2020" debba realizzare l'integrazione di genere per migliorare la rappresentanza e la partecipazione paritaria nel mercato del lavoro, spezzando i modelli di segregazione e garantendo nel contempo la presenza femminile nelle posizioni lavorative di grado più elevato</p>
    </intervention>
    <intervention id="2-456-000" speaker_id="96813" name="Barbara Matera" is_mep="True" mode="written">
      <p sl="it">Nel giorno in cui celebriamo il Centenario della Giornata internazionale delle donne, votiamo due relazioni che affrontano tematiche per cui le donne si trovano ancora troppo spesso marginalizzate ed escluse dalla società.</p>
      <p sl="it">Le donne sono per tradizione maggiormente a rischio di povertà, soprattutto le madri single e le donne di età superiore ai 65 anni. Tra i cinque obiettivi misurabili proposti dalla Commissione europea per la Strategia UE 2020, vi è la lotta alla povertà, che rende questa relazione estremamente attuale soprattutto dal punto di vista delle politiche di genere, alla luce della crisi economico-finanziaria che sta piegando l'Europa.</p>
      <p sl="it">La vulnerabilità propria dell'individuo donna la espone maggiormente al rischio di povertà ed esclusione sociale, quindi di solitudine, rendendo doveroso un intervento dell'istituzione che rappresentiamo, atto a mettere in campo strategie e programmi specifici evocati nella relazione dell'on. Plumb.</p>
    </intervention>
    <intervention id="2-456-500" speaker_id="96820" name="Marisa Matias" is_mep="True" mode="written">
      <p sl="pt">Ho votato a favore di questa relazione. Tutti gli indicatori dimostrano che, a livello globale, le donne sono in media più povere degli uomini. In tempi di recessione economica, le persone che sono esposte al rischio di povertà diventano più vulnerabili e la maggioranza di queste sono donne. La relazione riconosce che le misure di austerità attuate in tutta l’UE avranno effetti particolarmente devastanti sulle donne, in particolare su quelle già particolarmente svantaggiate. Le pensioni di una fetta ragguardevole di donne europee di età superiore ai sessantacinque anni sono irrisorie.</p>
      <p sl="pt">La povertà fra le donne non è solo il risultato della recente crisi economica, ma dipende anche da altri fattori tra cui gli stereotipi discriminatori di genere, i divari retributivi esistenti, gli ostacoli derivanti dalla mancanza di conciliazione tra vita familiare e lavorativa, particolarmente grave nel caso di famiglie monoparentali. Il risultato è una ‘femminilizzazione della povertà’ che occorre contrastare urgentemente.</p>
    </intervention>
    <intervention id="2-456-625" speaker_id="4412" name="Véronique Mathieu" is_mep="True" mode="written">
      <p sl="fr">Ho votato a favore di questa relazione perché mi risulta difficile ammettere che ai giorni nostri il 17 per cento delle donne vivano sotto la soglia della povertà in Europa. La crisi economica senza precedenti che l’Unione europea sta fronteggiando non ha fatto che aggravare questa triste situazione. Occorre affrontare immediatamente il problema e adottare un insieme di misure volte a lottare contro questo flagello. L’Unione europea e i suoi Stati membri devono por fine alla povertà e all’esclusione sociale delle donne in Europa garantendo in particolare un’istruzione di qualità e un accesso al lavoro favorevoli alla conciliazione tra vita familiare e professionale e inasprendo la lotta contro le violenze di cui sono troppo spesso vittime. Sostengo pertanto questa relazione d’iniziativa che evidenzia uno dei fallimenti delle nostre democrazie moderne, la discriminazione contro le donne.</p>
    </intervention>
    <intervention id="2-456-750" speaker_id="96817" name="Erminia Mazzoni" is_mep="True" mode="written">
      <p sl="it">Povertà e pari opportunità rappresentano in una proiezione economica due variabili inverse. Azioni tese all'attivazione piena anche delle donne producono una riduzione della povertà complessiva.</p>
      <p sl="it">In Europa oltre il 17 per cento della popolazione femminile vive in condizioni di povertà. La crisi economico-finanziaria ha inciso e rischia di incidere ancora su tali dati già drammatici. La lotta alla povertà non è sempre considerata tra le politiche di genere e questo ne indebolisce la portata. Il lavoro svolto dalle commissioni competenti sottolinea l'importanza di tenere conto di tali connessioni e sulla base di esse analizza le azioni possibili. Le colloca opportunamente all'interno della Strategia UE 2020, che definisce la povertà uno dei cinque obiettivi misurabili.</p>
      <p sl="it">Partendo dalle tre dimensioni della povertà "di genere, generazionale e geografica", la relazione Plumb rivela la sua straordinaria concretezza e soprattutto la sua innovatività nella predisposizione di un percorso che preceda l'adozione di misure di austerità per fronteggiare gli effetti della crisi. I sette ambiti di interesse tracciati nella relazione, per agevolare il necessario approccio sistematico, sono a tal fine ben inquadrati.</p>
      <p sl="it">La positività della proposta non potrà lasciare indifferenti Commissione e Consiglio nonché gli Stati membri, dai quali mi attendo una risposta armonica.</p>
    </intervention>
    <intervention id="2-456-875" speaker_id="96978" name="Nuno Melo" is_mep="True" mode="written">
      <p sl="pt">La povertà femminile è un problema davvero grave che l’UE deve risolvere. La situazione di crisi che stiamo vivendo non ci aiuta ad affrontare seriamente il problema tuttavia urge uno sforzo aggiuntivo per risolverlo. Dato che la lotta alla povertà è uno dei principali obiettivi della Strategia Europa 2020, ci si deve adoperare al massimo per conseguire tale obiettivo in particolare per le donne, soprattutto più svantaggiate e anziane. Perciò servono più politiche occupazionali e di protezione sociale specificamente tese ad individuare soluzioni che consentano alle donne di conciliare vita familiare e lavorativa. Occorre inoltre avviare un dialogo con le parti sociali e la società civile per una società più equa e senza differenze.</p>
    </intervention>
    <intervention id="2-457-000" speaker_id="28407" name="Willy Meyer" is_mep="True" mode="written">
      <p sl="es">Oggi, 8 marzo 2011, è la Giornata internazionale delle donne. Ho votato a favore della relazione perché sono del parere che prevenire e ridurre la povertà delle donne sia una componente importante del principio fondamentale di solidarietà sociale per il quale l’Unione europea si è impegnata.</p>
      <p sl="es">La povertà femminile non è solo il risultato della recente crisi economica, ma anche la conseguenza di una serie di fattori quali gli stereotipi, il divario retributivo uomo-donna, gli ostacoli frapposti alla conciliazione fra vita familiare e lavorativa, l’aspettativa di vita più lunga delle donne e, più in generale, le svariate forme di segregazione di genere di cui sono vittime essenzialmente le donne.</p>
      <p sl="es">La relazione sollecita gli Stati membri ad attuare meccanismi di lotta contro la povertà femminile e per questo motivo ho votato a favore del testo.</p>
    </intervention>
    <intervention id="2-458-000" speaker_id="96670" name="Louis Michel" is_mep="True" mode="written">
      <p sl="fr">Sebbene la povertà delle donne sia una realtà consolidata nel tempo, la crisi economica, finanziaria e sociale ha fortemente accentuato tale situazione ed assistiamo ad una femminilizzazione della povertà. La povertà è uno degli ambiti ove persistono i divari fra uomo e donna. L’Integrazione della donna nel mercato del lavoro costituisce un mezzo di lotta contro la povertà e l’esclusione sociale. Al riguardo, è opportuno precisare che occorre promuovere contemporaneamente l’uguaglianza retributiva, l’accesso a incarichi di responsabilità, l’acquisizione di diritti pensionistici e di sicurezza sociale. La violenza nei confronti delle donne, compreso il traffico di esseri umani e lo sfruttamento a fini sessuali, costituisce un grave problema che dobbiamo debellare con tutti i mezzi a nostra disposizione.</p>
      <p sl="fr">Tale violenza è troppo spesso una delle cause della povertà delle donne che hanno subito un problema di salute o la perdita del lavoro. A livello europeo e nazionale dobbiamo mantenere un impegno forte a favore dell’uguaglianza dei generi e della lotta contro l’esclusione sociale tramite azioni specifiche e a lungo termine assistite da adeguate risorse finanziarie.</p>
    </intervention>
    <intervention id="2-459-000" speaker_id="28178" name="Miroslav Mikolášik" is_mep="True" mode="written">
      <p sl="sk">Il problema della povertà in Europa è un fenomeno negativo e persistente che riguarda molti cittadini europei, in particolare le donne.</p>
      <p sl="sk">Molte donne sono sempre più povere e il 17 per cento di esse vive al di sotto della soglia di povertà, secondo le ultime rilevazioni. La posizione delle donne in Europa resta insoddisfacente e la situazione si sta aggravando sempre più a causa della crisi economica e della ristrutturazione del settore pubblico che occupava il maggior numero di donne prima della crisi.</p>
      <p sl="sk">Nel quadro della Strategia Europa 2020, che si prefigge essenzialmente lo scopo di ridurre la povertà del 25 per cento, ritengo servirebbe un maggiore sforzo per ricerca di soluzioni specifiche al problema della povertà femminile. Desidero sottolineare l’inestimabile contributo delle donne al sano sviluppo della famiglia e all’accudimento dei figli, che non deve sfociare in forme di discriminazione contro le donne, perché questi odiosi fenomeni si ripercuotono pesantemente sull’intera società.</p>
      <p sl="sk">Sostengo pertanto le iniziative volte alla riduzione delle illegittime differenze e al miglioramento della posizione delle donne nella società non solo in ambito legislativo ma anche nella vita quotidiana.</p>
    </intervention>
    <intervention id="2-459-500" speaker_id="96999" name="Alexander Mirsky" is_mep="True" mode="written">
      <p sl="en">Ho esaminato approfonditamente la relazione. Vorrei sottolineare i principali assi della lotta contro la povertà femminile: lotta alla povertà femminile tramite politiche occupazionali e di protezione sociale; rilevanza del dialogo sociale e della società civile nella lotta alla povertà femminile; importanza del sostegno finanziario alla lotta contro la povertà. È essenziale che l’8 marzo il Parlamento abbia adottato queste importanti risoluzioni che offrono un raggio di speranza di sconfiggere l’ingiustizia! Ho votato a favore.</p>
    </intervention>
    <intervention id="2-460-000" speaker_id="38596" name="Elisabeth Morin-Chartier" is_mep="True" mode="written">
      <p sl="fr">Appoggio la relazione sugli aspetti della povertà femminile nell’Unione europea perché ci mostra quanto le donne siano le prime vittime della povertà. Chiedo un’azione concreta da parte dell’Europa per la riduzione dei divari salariali di genere.</p>
      <p sl="fr">Per quanto ancora dovremmo aspettare e tollerare che le donne ricevano retribuzioni inferiori agli uomini? Perché a una donna servono 5 anni di lavoro per guadagnare quello che un uomo guadagna in 4 anni e, quel che è peggio, perché deve ritrovarsi più povera solo per aver allevato i propri figli?</p>
      <p sl="fr">Non intendo lasciare questo tipo di società ai miei figli e ai miei nipoti. I rischi della vita professionale delle donne gravano troppo pesantemente su di loro soprattutto quando arrivano alla pensione. L’Europa deve restare vigile affinché non si aggravi la pauperizzazione delle donne favorendo una reale politica di uguaglianza salariale.</p>
    </intervention>
    <intervention id="2-461-000" speaker_id="1073" name="Cristiana Muscardini" is_mep="True" mode="written">
      <p sl="it">Signor Presidente, sono particolarmente colpita dalla situazione di povertà delle donne anziane sole. Hanno lavorato una vita, hanno contribuito a crescere una famiglia, se hanno lavorato percepiscono pensioni insufficienti, se usufruiscono di pensioni sociali è ancora peggio.</p>
      <p sl="it">I regimi previdenziali non sono stati generosi con loro. Magari hanno interrotto la carriera per crescere i figli ed il lavoro a tempo parziale ha ridotto i loro redditi lungo l'arco di tutta la vita attiva. Possono avere avuto a carico familiari ammalati, anziani o disabili e l'assistenza sociale non è stata adeguata alle necessità. È una condizione non certamente invidiabile.</p>
      <p sl="it">Occorre – anche con l'aiuto del Fondo sociale europeo – definire programmi di assistenza e di sostegno. Le amministrazioni pubbliche locali, direttamente o tramite le ONG, dovrebbero farsi carico di queste problematiche e collaborare con le regioni per meglio finalizzare quote di fondi strutturali. La lotta alla povertà femminile non deve fermarsi sulle scrivanie degli uffici statistici, ma discendere al livello amministrativo più vicino alle donne che ne hanno bisogno.</p>
      <p sl="it">In Europa ci sono ancora troppe donne con uno stipendio inferiore agli uomini, in cerca di lavoro e di servizi che le aiutino ad allevare i figli, troppe donne vittime di violenza, troppe bambine immigrate che subiscono menomazioni sessuali e troppe, troppe donne sole, anziane, dimenticate.</p>
    </intervention>
    <intervention id="2-461-250" speaker_id="96981" name="Franz Obermayr" is_mep="True" mode="written">
      <p sl="de">La povertà femminile è un tragico fenomeno, particolarmente sentito nei paesi in via di sviluppo. Ciononostante l’approccio indiretto adottato dalla relazione non dovrebbe essere usato come pretesto per allentare le politiche migratorie degli Stati membri.</p>
    </intervention>
    <intervention id="2-461-375" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, l'Unione ha bisogno di una posizione chiara e di progetti applicabili per combattere la crisi economica. In questo caso si tratta di tutelare la donna dal rischio di povertà, evitando che resti un soggetto sociale tendenzialmente più debole rispetto all'uomo e quindi meno in grado di reagire alla crisi in ambito lavorativo. E' necessario, per raggiungere l'obiettivo della Strategia EU 2020 sulla lotta alla povertà, garantire alle donne una maggiore disponibilità di risorse, un miglioramento delle politiche del lavoro, un aumento dei finanziamenti da parte del Fondo sociale europeo e la possibilità di conciliare vita pubblica e privata senza dover rinunciare al ruolo di madri. Come ho già detto per altre relazioni votate oggi, ritengo però che nell'attuare tali raccomandazioni sia opportuno rispettare il principio di sussidiarietà e alcune tipicità e peculiarità nazionali che vanno difese e salvaguardate.</p>
    </intervention>
    <intervention id="2-461-500" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della relazione sugli aspetti della povertà femminile nell’Unione europea. Nell’attuale congiuntura economica le misure di austerità varate hanno un impatto negativo sulle donne, le svantaggiano sul mercato del lavoro. In Grecia, il rischio di povertà in ambito lavorativo per le donne è pari al 10 per cento, dato di gran lunga superiore agli uomini, mentre in Europa la povertà femminile ha raggiunto il 36 per cento a fronte dell’11 per cento per gli uomini. L’obiettivo principale è l’eliminazione del divario salariale fra i due sessi e delle disparità che esso provoca e l’assunzione di misure atte a sostenere il lavoro della madri single flessibilizzando gli orari di lavoro. Oggi gli Stati membri sono invitati a creare nuovi posti di lavoro per le donne, ove possibile, e a facilitare il loro accesso all’istruzione avanzata, in modo che possano acquisire le competenze e le qualifiche utili per accedere ad incarichi di alto livello.</p>
    </intervention>
    <intervention id="2-461-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Sono stati condotti adeguati studi in materia e ora disponiamo di dati rigorosi che ci permettono di affermare che, in termini generali, la povertà colpisce prima e più duramente le donne in tutte le società, dalle più ricche – dove non si è ancora riusciti ad eliminare del tutto la povertà – alle più povere, dove la povertà dilaga come un morbo contagioso che ruba aspettativa e speranza di vita. Cionondimeno, occorre una comprensione più profonda e specifica di questa realtà nei singoli Stati membri dell’Unione europea in modo da poter agire in modo più consono e efficace, con l’obiettivo comune di prevenire e ridurre la povertà femminile. È giusto parlare di povertà femminile in quanto disponiamo anche di indicatori generali che evidenziano il suo elevato impatto sul tessuto sociale di una comunità; dato il ruolo fondamentale e permanente della donne nella famiglia, è stato dimostrato che più si investe nella loro istruzione e promozione sociale, più la comunità si sviluppa da un punto di vista socio-economico. La lotta contro la povertà femminile è pertanto non solo un obbligo morale ma anche un investimento sociale. Per questi motivi, ho votato a favore della relazione sugli aspetti della povertà femminile nell’Unione europea.</p>
    </intervention>
    <intervention id="2-462-000" speaker_id="38595" name="Rovana Plumb" is_mep="True" mode="written">
      <p sl="en">L’Unione europea sta fronteggiando una grave crisi economica, finanziaria e sociale che colpisce tutti, uomini e donne. Danneggia però più particolarmente le donne sul mercato del lavoro e nella sfera personale, poiché sono verosimilmente le donne ad avere un lavoro precario, sono le donne ad essere licenziate per prime e a godere di minori protezioni sociali. Le misure di austerità attuate in tutta l’Unione europea avranno un impatto particolarmente pesante sulle donne, la cui presenza nel settore pubblico sia in qualità di lavoratrici dipendenti sia di beneficiarie dei servizi è predominante. Prevenire e ridurre la povertà femminile è una componente importante del principio fondamentale di solidarietà sociale al quale l’UE si richiama ai sensi dell’art. 3 del trattato sull’Unione. Ciò implica pari opportunità fra uomini e donne, giustizia sociale, nonché la protezione e lotta contro l’esclusione sociale e la discriminazione. La Commissione e gli Stati membri dovrebbero assumere le necessarie misure per rimuovere le disuguaglianze di genere in ambito lavorativo nell’ottica della Strategia 2020. Invito ad inserire l’obiettivo della riduzione del divario retributivo di genere dell’1 per cento l’anno per conseguire l’obiettivo del 10 per cento di riduzione entro il 2020. Ribadisco inoltre la necessità di intraprendere azioni positive per aumentare la presenza delle donne negli organi decisionali politici, economici e aziendali.</p>
    </intervention>
    <intervention id="2-462-500" speaker_id="28406" name="Miguel Portas" is_mep="True" mode="written">
      <p sl="pt">Ho votato a favore della relazione Plumb. Tutti gli indicatori mostrano che, a livello mondiale, le donne sono in media più povere degli uomini. In tempi di recessione economica le persone esposte al rischio di povertà diventano ancora più vulnerabili, e la maggioranza di queste sono donne. La relazione riconosce che le misure di austerità adottate in tutta l’UE avranno effetti particolarmente devastanti sulle donne, in particolare su quelle che già versano in condizioni svantaggiate. Le pensioni di un gran numero di donne europee ultrasessantacinquenni sono una miseria. La povertà femminile non è solo il risultato della recente crisi economica ma anche la conseguenza di altri fattori quali gli stereotipi discriminatori di genere, il divario retributivo uomo-donna e gli ostacoli che si frappongono ad una corretta conciliazione fra vita familiare e lavorativa, particolarmente grave in caso di famiglie monoparentali. Tutto ciò determina una ‘femminilizzazione della povertà’, che richiede un nostro urgente intervento.</p>
    </intervention>
    <intervention id="2-463-000" speaker_id="28409" name="Raül Romeva i Rueda" is_mep="True" mode="written">
      <p sl="en">La relazione Plumb è stata approvata a maggioranza. Abbiamo sostenuto molti dei paragrafi per i quali è stato richiesto un voto separato da parte dei gruppi S&amp;D/PPE/ALDE. Si trattava sostanzialmente di ripetizioni. Il risultato finale è positivo perché sono stati accolti i seguenti suggerimenti: eliminare le disparità di genere sul lavoro come parte della Strategia UE 2020 (paragrafo 38); garantire la piena retribuzione alle donne durante il congedo di maternità obbligatorio come previsto dalla relazione Estrela del 20.10.2010 (paragrafo 39); aumentare la presenza delle donne negli organi decisionali politici, economici e imprenditoriali. Inoltre, i servizi pubblici di qualità di cui al paragrafo 43 dovrebbero essere compatibili con un orario di lavoro a tempo pieno. Il risultato è però anche negativo perché non è stata accolta la dimensione di genere (paragrafo 15) nei piani di ripresa economica.</p>
    </intervention>
    <intervention id="2-464-000" speaker_id="96789" name="Joanna Senyszyn" is_mep="True" mode="written">
      <p sl="pl">Mi sono espresso a favore della relazione sulla povertà femminile nell’Unione europea. Negli ultimi 10 anni, il numero di donne che vivono in povertà è aumentato in modo sproporzionato rispetto agli uomini. Oltre 84 milioni di cittadini dell’UE vivono in povertà e la metà di questi sono donne. Questo è il frutto della crisi economica nonché delle disparità esistenti a livello salariale fra uomini e donne, delle difficoltà di conciliare la vita familiare e professionale una media di vita più lunga e svariati tipi di discriminazione basata sul genere, le cui vittime sono essenzialmente donne. Chiedo che vengano adottati fattivi provvedimenti a livello comunitario e nazionale per lottare contro la discriminazione salariale e per garantire l’accesso a offerte di lavoro interessanti. Desidero porre l’accento sulla necessità di potenziare gli strumenti giuridici volti ad eliminare il divario retributivo uomo-donna. Persistono al riguardo notevoli differenze, e gli uomini guadagnano in media dal 20 al 25 per cento in più delle donne, con il conseguente aumento dei livelli di povertà fra le donne single, pensionate e vedove. È essenziale che i programmi comunitari perseguano l’ottica della Strategia Europa 2020 per quanto riguarda l’istruzione continua e l’istruzione professionale destinate alle donne, allo scopo di aumentare i livelli occupazionali femminili. Tali programmi dovrebbero concentrarsi sostanzialmente su tipi di mansioni che saranno importanti in futuro e combattere gli stereotipi riguardanti i corsi di studio a prevalenza maschile/femminile, eliminando i modelli tradizionali nei programmi didattici.</p>
    </intervention>
    <intervention id="2-464-500" speaker_id="28299" name="Bogusław Sonik" is_mep="True" mode="written">
      <p sl="pl">La femminilizzazione della povertà è un fenomeno che si riscontra sempre più frequentemente all’interno e all’esterno dell’Europa, quale risultato dell’invecchiamento, delle responsabilità familiari, dell’origine etnica e della violenza esercitata sulle donne. L’elevata percentuale di donne che svolgono lavori a tempo parziale e a basso salario determina il fatto che un numero maggiore di donne rispetto agli uomini vive ai limiti della povertà.</p>
      <p sl="pl">Si dovrebbe approfondire la ricerca sul fenomeno a livello europeo, perché la ricerca permetterà di precisare metodi efficaci di lotta contro la povertà e l’esclusione sociale delle donne. Un buon metodo per aiutare le donne ad uscire dalla spirale della povertà dovrebbe essere costituito da un insieme di politiche occupazionali specifiche (flessibilità, orientamento professionale, formazione per conseguire qualifiche più elevate e misure rivolte alle donne che vivono in zone rurali).</p>
      <p sl="pl">Anche l’istruzione assolve ad un compito primario nel contrastare il fenomeno. Il potenziale finanziario dell’UE dovrebbe essere sfruttato a tal fine, ponendo un accento particolare sui temi di genere nei piani di rilancio economico e di uscita dalla crisi economica per un’efficace attuazione della Strategia Europa 2020. Le misure dell’Unione europea in quest’ambito dovrebbero essere l’espressione della solidarietà sociale.</p>
    </intervention>
    <intervention id="2-465-000" speaker_id="4545" name="Catherine Stihler" is_mep="True" mode="written">
      <p sl="en">Mi sono espressa a favore di questa relazione che riconosce che nell’intera Unione europea le donne sono le prime vittime della povertà e che occorre lavorare insieme per farci carico di questo problema. Sono delusa dal fatto che ancora una volta i conservatori britannici si siano opposti a questa relazione proprio nel centenario della Giornata internazionale della donna.</p>
    </intervention>
    <intervention id="2-466-000" speaker_id="96660" name="Niki Tzavela" is_mep="True" mode="written">
      <p sl="el">La lotta alla povertà è uno degli obiettivi della Strategia Europa 2020. La povertà femminile è largamente dovuta alla discriminazione contro le donne. La recente recessione le ha ulteriormente emarginate dalla società, ha inasprito la segregazione di cui sono oggetto e le ha spinte verso l’indigenza. Nella sua relazione sulla povertà femminile nell’Unione europea, l’onorevole Plumb ha cercato di individuare soluzioni efficaci per migliorare la posizione delle donne nella società e per questo motivo ho votato a favore.</p>
    </intervention>
    <intervention id="2-467-000" speaker_id="96918" name="Derek Vaughan" is_mep="True" mode="written">
      <p sl="en">Le donne nell’Unione europea guadagnano, in media il 17,5 per cento in meno degli uomini, e tale percentuale è rimasta invariata negli ultimi quindici anni: è giunto il momento di agire per eliminare questo divario salariale. Il principio del salario uguale a parità di lavoro è un principio da attuare pienamente negli Stati membri per dare pari dignità alle donne. Risulta vitale considerare gli effetti del divario retributivo di genere sulle pensioni delle donne; in molti casi, il diritto della donna a un reddito da pensione deriva dal suo stato civile. Occorre erogare pari pensioni alle donne, ed è per questa ragione che ho sostenuto la proposta volta a garantire uguali diritti alla donne in materia pensionistica e previdenziale. Circa il 17 per cento delle cittadine comunitarie vive al di sotto della soglia di povertà ed è essenziale che le politiche occupazionali e sociali siano in grado di garantire un reddito minimo e giustizia sociale alle donne. Concordo sulla necessità che l’UE eroghi maggiori finanziamenti a valere sul Fondo sociale europeo (FSE) al fine di contrastare la povertà e l’esclusione sociale in quanto è vitale che le donne siano pienamente integrate nel mercato del lavoro.</p>
    </intervention>
    <intervention id="2-468-000" speaker_id="97016" name="Angelika Werthmann" is_mep="True" mode="written">
      <p sl="de">Ho votato a favore della relazione sugli aspetti della povertà femminile nell’Unione europea. La relazione annuale 2010 della Commissione sulla parità tra uomo e donna indica che la povertà è uno degli ambiti ove le differenze di genere sono più marcate. La crisi economica, finanziaria e sociale ha portato alla ‘femminilizzazione della povertà’. I susseguenti tagli di bilancio e la ristrutturazione del settore statale hanno messo particolarmente a repentaglio i posti di lavoro per la stragrande maggioranza occupati dalle donne. Nel contempo, le misure sostenute dai governi per combattere la crisi sono essenzialmente incentrate in settori dell’economia dominati dagli uomini. L’analisi del fenomeno della ‘femminilizzazione della povertà’ sollecitata dalla relatrice è perciò urgente per l’adozione di adeguate contromisure.</p>
    </intervention>
    <intervention id="2-422-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Le due risoluzioni presentate dalla commissione per i diritti della donna e l’uguaglianza di genere e discusse in occasione del centenario della Giornata internazionale della donna stanno a indicare che il Parlamento promuove e sostiene le pari opportunità fra donne e uomini. Il Presidente dell’assemblea legislativa ha infatti osservato che vi sono troppe poche donne nei parlamenti nazionali, sebbene la situazione stia cambiando al Parlamento europeo. Posso confermare che questo discorso vale anche per la Romania che ha inviato in proporzione un numero maggiore di donne al Parlamento europeo che al parlamento nazionale. A parte questa situazione, che può essere considerate la punta dell’iceberg, è comunque necessario eliminare il divario salariale uomo-donna, nominare più donne in ruoli decisionali e accrescere il livello di occupazione femminile, dato che le donne sono maggiormente colpite dalla disoccupazione, mediante politiche dinamiche e realistiche. Le analisi indicano che non è solo questione di parità di trattamento fra uomini e donne, ma che l’adozione di siffatte politiche avrebbe una forte ricaduta sulle economie, con un aumento del PIL del 30per cento. Il divario retributivo medio nell’UE è ancora del 18 per cento. Mi associo all’appello lanciato agli Stati membri di dare piena attuazione al regolamento sulla parità di retribuzione.</p>
    </intervention>
  </section>
  <section id="creitem23" title="11. Correzioni e intenzioni di voto: vedasi processo verbale"/>
  <section id="creitem24" title="12. Approvazione del processo verbale della seduta precedente:vedasi processo verbale"/>
  <section id="creitem25" title="13. Preparazione del vertice della zona euro dell'11 marzo 2011 (discussione)">
    <intervention id="2-474-000" speaker_id="28241" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione del Presidente della Commissione sulla preparazione del vertice della zona euro dell’11 marzo 2011 (2011/2615/RSP)).</p>
    </intervention>
    <intervention id="2-475-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signora Presidente, onorevoli deputati, stiamo vivendo uno di quegli incredibili momenti in cui la storia sembra accelerare. Alle nostre porte, dall’altra parte del Mediterraneo, si è levato un vento di libertà.</p>
      <p sl="fr">La questione è talmente importante e urgente che, prima di tutto, vi comunico l’approvazione da parte del collegio del contributo della Commissione finalizzato ad assistere i paesi del Mediterraneo meridionale nel processo di transizione e a dare un nuovo impulso alle relazioni con i nostri vicini del Mediterraneo. Presenterò tale contributo assieme alla Vicepresidente della Commissione Ashton nel corso della riunione straordinaria del Consiglio europeo di venerdì prossimo.</p>
      <p sl="fr">Gli uomini e le donne delle rive meridionali del Mediterraneo e i giovani in particolare stanno manifestando il loro rifiuto dei regimi autoritari e la loro aspirazione alla libertà politica e alla giustizia sociale.</p>
      <p sl="fr">Pur rendendoci conto dell’estrema complessità della situazione e delle sfide e delle difficoltà che presenta, l’Unione europea non può permettersi nessuna ambiguità. Dobbiamo essere a fianco di coloro che chiedono libertà politica e rispetto per la dignità umana. Non possiamo incoraggiare nessuna ambiguità da parte dell’ Unione europea. Un regime che fa fuoco sui propri cittadini non può trovare posto nel concerto delle nazioni.</p>
      <p sl="fr">Offriamo a questi popoli una “collaborazione per la democrazia e la condivisione della prosperità” basata su tre pilastri: trasformazione democratica, impegno con la società civile e sviluppo solidale.</p>
      <p sl="fr">Siamo consci delle sfide che ci attendono. Dire no alla dittatura non garantisce automaticamente lo stato di diritto e la democrazia. La strada verso la transizione democratica non è mai facile, può essere talvolta tortuosa ed è sempre faticosa, ma l’Europa deve essere a fianco di chi aspira alla libertà politica e alla giustizia sociale.</p>
      <p sl="fr">Onorevoli deputati, passo ora all’altro appuntamento di questo venerdì 11 marzo, il vertice informale tra gli Stati membri della zona euro.</p>
      <p sl="fr">La crisi ci ha mostrato fino a che punto le nostre economie siano interdipendenti e ha messo in luce alcune debolezze strutturali. È uno dei motivi per cui dobbiamo rafforzare la nostra governance economica.</p>
      <p sl="fr">La Commissione sostiene da tempo la necessità di un maggiore coordinamento delle politiche economiche nazionali e del rafforzamento della governance europea. Noi proponiamo di sviluppare ulteriormente il pilastro economico della nostra Unione economica e monetaria e lo abbiamo evidenziato nella nostra relazione sui 10 anni dell’euro, UEM@10. Ma la verità è che alcuni governi erano più che riluttanti a sostenere un simile sviluppo.</p>
      <p sl="fr">Oggi tutti riconoscono la necessità di una vera governance economica europea e, del resto, i mercati ci ricordano in continuazione quanto sia essenziale. Per tale motivo gli Stati membri, nelle conclusioni dei lavori della task-force presieduta dal Presidente del Consiglio europeo, hanno raggiunto un ampio consenso sulle proposte presentate dalla Commissione concernenti il rafforzamento della governance economica. Tali proposte sono attualmente al vaglio di questo Parlamento e del Consiglio.</p>
      <p sl="fr">Inoltre, siamo pervenuti a un accordo sulla realizzazione del semestre europeo che contribuirà ad ampliare la governance economica, includendo nelle fasi iniziali non soltanto le politiche di bilancio, ma anche le politiche economiche e le riforme strutturali di ciascuno Stato membro. In questo contesto di rafforzata governance economica è emersa, recentemente, l’idea di un “Patto di competitività” che inviti gli Stati membri della zona euro a compiere ulteriori sforzi, basati in gran parte su ambiti di competenza nazionale, al fine di diventare ancora più competitivi.</p>
      <p sl="fr">È vero che, se le economie all’interno dell’Unione europea sono in effetti molto interdipendenti, quelle della zona euro lo sono in modo particolare.</p>
      <p sl="fr">Le differenze di competitività costituiscono un vero problema per i paesi che utilizzano una moneta comune. La loro competitività e la convergenza delle loro economie sono essenziali per garantire la realizzabilità di una zona euro forte e stabile a beneficio dell’intera Unione europea.</p>
      <p sl="fr">Detto ciò, dobbiamo riconoscere che l’idea ha suscitato una serie di preoccupazioni: il timore di un’Europa a due velocità (la zona euro e gli altri), il rischio di perdere di vista alcuni aspetti della ripresa economica che sono altrettanto importanti rispetto alla competitività e anche la possibile messa in discussione del metodo comunitario. Tali interrogativi sono tutti legittimi e dobbiamo rispondere in modo chiaro. È una questione di fiducia reciproca e di credibilità.</p>
      <p sl="fr">Onorevoli deputati, mi sono anche alquanto meravigliato di aver dovuto ricordare nell’ultimo Consiglio europeo del 4 febbraio che qualsiasi iniziativa specifica per la competitività e per la zona euro deve, evidentemente, rispettare il trattato.</p>
      <p sl="fr">Nelle sue conclusioni, il Consiglio europeo ha deciso che “ispirandosi al nuovo quadro di governance economica, i capi di Stato o di governo adotteranno misure supplementari volte ad aumentare la qualità del coordinamento delle politiche economiche all’interno della zona euro al fine di migliorare la competitività, raggiungendo così un livello più elevato di convergenza senza danneggiare il mercato unico”.</p>
      <p sl="fr">Inoltre, sono stato molto soddisfatto di vedere finalmente aggiungere a tali conclusioni un riferimento esplicito alla necessità che tali, ulteriori progressi si realizzino “in conformità con il trattato”. Potreste considerarlo scontato, ma è meglio che sia stato specificato.</p>
      <p sl="fr">Il Consiglio europeo, pertanto, ha dato mandato al Presidente del Consiglio europeo di condurre, in stretta collaborazione con il Presidente della Commissione europea, una serie di consultazioni con gli Stati membri della zona euro al fine di definire i mezzi concreti necessari per procedere.</p>
      <p sl="fr">Tali consultazioni hanno indicato chiaramente che, in linea generale, gli Stati membri sono favorevoli all’adozione del metodo comunitario.</p>
      <p sl="fr">Sarò molto chiaro per quanto riguarda i principi che, a parere della Commissione, vanno obbligatoriamente rispettati per tale Patto di competitività, che sarebbe più opportuno chiamare “Patto di convergenza e competitività”, giacché prevede misure volte a ridurre le differenze all’interno della zona euro e, in effetti, all’interno dell’Unione europea.</p>
      <p sl="fr">Il primo principio è che il patto va realizzato attenendosi alle condizioni stabilite nel trattato e nell’ambito del sistema esistente di governance economica. In tal modo, potremo essere certi di adottare un metodo davvero comunitario, giacché la storia e l’esperienza del Patto di stabilità e crescita in particolare hanno dimostrato che soltanto attraverso il metodo comunitario possiamo ottenere risultati legittimati democraticamente a livello europeo da una parte e vincolanti e controllabili dall’altra.</p>
      <p sl="fr">Naturalmente, il patto dovrà anche rispettare il ruolo della Commissione. Ciò è essenziale al fine di garantire obiettività e indipendenza nel verificare gli sforzi compiuti dagli Stati membri, l’integrità del mercato unico e di tutto l’acquis comunitario e il bilanciamento tra le iniziative adottate nella zona euro e quelle definite nell’Unione europea nel suo insieme.</p>
      <p sl="fr">Ribadisco anche che il Parlamento europeo svolgerà un ruolo di vigilanza sul Patto di convergenza e di competitività giacché, ovviamente, la Commissione informerà il Parlamento in modo esauriente.</p>
      <p sl="fr">Il patto deve anche rimanere aperto agli altri Stati membri che volessero aderirvi e che non fanno parte della zona euro. Ritengo sia importante evitare qualsiasi tipo di stratificazione nell’Unione, poiché sarebbe contraria a quel principio di solidarietà che è il fondamento del nostro progetto comune.</p>
      <p sl="fr">Un patto che richiede misure a livello nazionale trova giustificazione nel contributo al valore aggiunto di quanto già stabilito nel contesto delle proposte di governance economica presentate. Vi ricordo che, ai sensi dell’articolo 121 del trattato, gli Stati membri sono tenuti a coordinare le proprie politiche economiche nazionali. Con tale patto si deve anche fare in modo di non influenzare negativamente l’integrità del mercato unico, si dovrebbe, anzi, contribuire al suo miglioramento e, in aggiunta, è necessario rispettare il dialogo sociale e le misure di coordinamento sulla competitività in rapporto ai nostri obiettivi principali, la crescita e l’occupazione, proprio come abbiamo stabilito nella strategia Europa 2020.</p>
      <p sl="fr">La competitività costituisce, in effetti, un elemento essenziale per le nostre economie e una condizione necessaria ad avviare una crescita che crei occupazione. È pertanto importante garantire che il patto in oggetto generi effettivamente valore aggiunto e non ci allontani dagli obiettivi fondamentali di crescita e occupazione. I punti di partenza per me sono crescita e occupazione ed è per questo che insisto sulla crescita, quella crescita inclusiva e sostenibile che è alla base della strategia Europa 2020.</p>
      <p sl="fr">Per questo do tanta importanza alla dimensione sociale, perché gli sforzi necessari vanno condivisi equamente. Su questo punto, la Commissione continua a lavorare su una proposta per la tassazione delle attività finanziarie. Analogamente, se è vero che il consolidamento di bilancio e le riforme strutturali sono fondamentali per la competitività, è anche vero che gli investimenti in settori essenziali per il futuro come ricerca e innovazione sono altrettanto importanti.</p>
      <p sl="fr">Dovremmo anche ricordare che il patto è solo una parte della nostra risposta complessiva volta a garantire la stabilità della zona euro. È necessario sviluppare tutti gli altri aspetti della nostra risposta, ossia aumentare l’effettiva capacità di finanziamento del fondo europeo di stabilità finanziaria ed estenderne le competenze, disporre la costituzione di un meccanismo permanente dal 2013 e realizzare nei prossimi mesi prove di stress più severe per le banche. Tutto ciò contribuirà a produrre maggiore trasparenza, più fiducia e più credibilità.</p>
      <p sl="fr">Il Patto di convergenza e competitività potrebbe, dunque, apportare un valido contributo se considerato alla stregua di una delle misure che si inscrivono nell’ambito degli sforzi compiuti al fine di garantire la stabilità della zona euro e che ci auguriamo inizieranno ad avere effetto da marzo.</p>
      <p sl="fr">La coerenza del Patto con il sistema di governance comunitaria potrebbe costituire un importante sforzo supplementare per una crescita equa e sostenibile in Europa. Nel caso ciò si verifichi, nel caso in cui tale misura venga realizzata in modo efficace e con un metodo comunitario, come desiderano la Commissione e il Parlamento, allora ritengo che il Patto di convergenza e competitività creerà valore aggiunto e potrebbe contribuire a rafforzare il pilastro economico dell’unione economica e monetaria. È quanto vogliono il Parlamento e la Commissione, che, a tal fine, non risparmierà i suoi sforzi. Grazie per l’attenzione.</p>
    </intervention>
    <intervention id="2-477-000" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE. – Signora Presidente, Presidente Barroso, onorevoli deputati, cosa abbiamo imparato dalla crisi finanziaria?</p>
      <p sl="fr">Dalla Seconda guerra mondiale abbiamo imparato che le nostre nazioni devono collaborare e smettere di distruggersi vicendevolmente.</p>
      <p sl="fr">Dalla caduta del muro di Berlino abbiamo imparato a conoscere i regimi autoritari e i regimi comunisti e siamo riusciti a riunire il continente attorno ai valori di libertà, democrazia ed economia sociale di mercato.</p>
      <p sl="fr">Dall’attacco terroristico dell’11 settembre abbiamo imparato che è necessario trovare un nuovo equilibrio tra sicurezza e libertà.</p>
      <p sl="fr">Dall’attuale crisi finanziaria dobbiamo imparare che i nostri Stati membri non possono continuare a considerare tabù argomenti come la cooperazione nei settori di bilancio, finanziario e sociale. So bene quali progressi abbiamo compiuto. L’istituzione, quest’anno, della cooperazione tra i 27 Stati membri sulle priorità di bilancio costituisce, in sé, una rivoluzione mentale. Anche le regole di cui abbiamo saputo dotarci per rendere più etici i mercati finanziari sono esemplari, ma non sono sufficienti.</p>
      <p sl="fr">Il mio gruppo desidera esortare al raggiungimento, prima dell’estate, di un accordo tra il Parlamento e il Consiglio sulla governance economica rafforzata e a un maggiore impegno per il coordinamento delle questioni sociali e fiscali. È questo il senso del Patto di competitività, la cui versione iniziale è già stata rivista con l’obiettivo di adattarla maggiormente ai valori comunitari. Tuttavia, dobbiamo andare ancora oltre, garantendo che sia il Parlamento, sia la Commissione esercitino tutte le prerogative di cui godono a riguardo e, per questo, contiamo sul Presidente della Commissione.</p>
      <p sl="fr">Il gruppo del Partito popolare europeo (Democratico cristiano) accoglie con favore e sostiene tali proposte come hanno già fatto i dirigenti nazionali del partito a Helsinki.</p>
      <p sl="fr">Onorevoli deputati, come possiamo spiegare ai nostri concittadini che, nello stesso momento in cui ci troviamo in una delicata situazione finanziaria, a metà luglio di ogni anno, la maggior parte degli Stati membri continua a spendere come se niente fosse? Per quale motivo l’eccessivo indebitamento dei nostri Stati dovrebbe essere più accettabile, più tollerabile e più sostenibile rispetto a quello delle famiglie o delle imprese? Ne ho testimonianza a livello aziendale. La crisi ha provocato perdite di posti di lavoro e drammi familiari: il minimo che possiamo fare è imparare da ciò e dire la verità sulla situazione.</p>
      <p sl="fr">La prima lezione è che non dobbiamo più trattare con leggerezza gli obblighi da parte degli Stati – di qualsiasi dimensione – a rispettare i limiti di bilancio.</p>
      <p sl="fr">La seconda lezione è che la solidarietà europea può funzionare se e solo se la nostra regolamentazione sociale e fiscale è almeno paragonabile. Non necessariamente identica, ma paragonabile. Per il momento, siamo ben lontani.</p>
      <p sl="fr">La terza lezione è che l’Europa deve dotarsi di un meccanismo europeo di stabilità per proteggere la nostra economia sociale di mercato.</p>
      <p sl="fr">La quarta e ultima lezione è che, anche nella bufera, l’Europa resta in piedi e l’integrazione europea si rafforza.</p>
      <p sl="fr">Va detto che i nostri partner americani e giapponesi hanno tassi di indebitamento molto più alti dei nostri senza esserne troppo preoccupati anche se, probabilmente, non sarà sempre così. Da parte nostra, è il momento di consolidare la nostra economia e la nostra competitività, è il momento di lavorare alla creazione di posti di lavoro per il futuro, è il momento di dire le cose come stanno. Non perdiamo questa occasione!</p>
    </intervention>
    <intervention id="2-478-000" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo S&amp;D. – Signora Presidente, onorevoli deputati, per i pochi di voi che sono ancora qui, abbiamo discusso per settimane un documento formulato dalla Cancelliera Merkel e dal Presidente Sarkozy che sembra non essere mai esistito. Nonostante il documento non esistesse, si è tenuta una conferenza stampa a riguardo durante il vertice del Consiglio europeo. Adesso sappiamo per certo che il documento esiste e che costituisce una lettura interessante. Nel contempo, però, il contenuto del documento è, in certo qual modo, andato perduto e i suoi punti fondamentali non vedranno mai la luce. Malgrado tutto, alla fine, otterremo un risultato, ossia un’espansione della rete di sicurezza. Quindi un documento inesistente con un contenuto indefinito, presentato a una conferenza stampa artificiale ha determinato un’espansione della rete di sicurezza. Ottimo! Ma la situazione è quanto meno kafkiana e non è questo il modo di salvare l’euro.</p>
      <p sl="de">Voglio dire al Presidente della Commissione che ritengo valido il suo intervento, perché ha messo in luce lo squilibrio sociale insito nelle proposte. A volte mi meraviglio: la Germania e il suo Cancelliere, come anche il presidente Sarkozy, il principe dei sondaggi d’opinione in Francia, richiede misure che la Germania stessa non ha mai adottato in questa forma. Il bilancio della Grecia e, in effetti, tutti i bilanci, indistintamente, andrebbero tagliati. Condivide anche lei questa opinione, Commissario Rehn?</p>
      <p sl="de">Cosa ha fatto la Germania nel momento di crisi più profonda? Ha inventato i cosiddetti incentivi per la rottamazione, in altre parole, ha usato fondi nazionali per finanziare un piano di stabilizzazione dell’industria automobilistica. Le sovvenzioni per la riduzione dell’orario di lavoro, che hanno contribuito a tenere sotto controllo la disoccupazione in Germania, sono state una misura interventista dello Stato. Per quale motivo si dovrebbe impedire ad altri Stati di adottare misure simili per gestire le situazioni specifiche in cui si trovano?</p>
      <p sl="de">Di recente, l’agenzia di rating Moody’s ha declassato la Grecia a un livello inferiore rispetto alla Bielorussia e all’Egitto. Si comincia davvero a chiedersi se esistano zone di terreno fertile nell’economia. Non lo so. Il paese è classificato addirittura dopo il Vietnam. Questo particolare dramma va in scena sempre tre giorni prima di un vertice del Consiglio europeo. Casi del genere si verificano sempre tre giorni prima di una riunione del Consiglio europeo. In ogni caso, la gente ascolta quello che Moody’s ha da dire. E sapete cosa dice Moody’s? Che declasserà il paese perché non è più in grado di investire a causa dei tagli, pertanto non può generare crescita economica.</p>
      <p sl="de">Stiamo parlando, quindi di un “hair cut ” o scarto di garanzia. Se guardate me, vi renderete conto che sono nella posizione per affermare che un “hair cut ” non può risolvere tutti i problemi. In effetti è vero il contrario, giacché cosa sta succedendo a seguito dello scarto di garanzia? L’obiettivo sembra essere quello di migliorare il rating del credito di un paese dicendo ai creditori che perderanno tutte le riduzioni di valore delle attività. Dove finirà il tutto? Nella rete di sicurezza, naturalmente. Per questo ha senso allargare la rete di sicurezza e fare tutto il possibile per stabilizzare l’euro. Per questo ha perfettamente senso il patto stesso. Tuttavia, esiste uno squilibro. Commissario, se le sue idee sono rappresentate nel patto e l’equilibrio economico e sociale verrà ristabilito come lei suggerisce, allora il patto sarà di nuovo sulla strada giusta. È per questo motivo che accolgo con favore l’ottima proposta che lei ha presentato.</p>
      <p sl="de">Non voglio perdere altro tempo parlando della questione delle istituzioni. Dal punto di vista istituzionale, il concetto nella sua totalità è sbagliato fin dal principio. Se ora sarà ristrutturato in modo che tutte le decisioni operative siano prese dalle autorità responsabili, in altre parole, la Commissione, garantendo la legittimità democratica con il coinvolgimento del Parlamento europeo, allora andrà tutto bene. Quindi, malgrado la brutta partenza e alcune situazioni di pericolo e deviazioni lungo la strada, la rete di salvataggio va estesa, il che è ottimo. Anche il Partito Liberal Democratico tedesco è favorevole e questa è una buona notizia. Signora Presidente, sono certo che anche il suo partito in Germania sosterrà il patto, in tal modo avremo guadagnato terreno anche in questo caso. Se ora riusciremo a dare al patto un nome adeguato, ossia “Patto per l’euro”, allora potremmo aver finalmente ottenuto qualcosa di utile.</p>
    </intervention>
    <intervention id="2-479-000" speaker_id="97058" name="Guy Verhofstadt" is_mep="True" mode="spoken">
      <p sl="fr">a nome del gruppo ALDE. – Signora Presidente, innanzi tutto, ritengo che oggi possiamo affermare che, dopo aver rifiutato per anni il concetto di unione economica, stiamo finalmente accettando l’idea che l’unione monetaria si accompagni a un’unione economica, il che rappresenta un passo avanti, fatta eccezione per l’onorevole Farage, naturalmente. Per tutti gli altri, però, rappresenta un passo in avanti.</p>
      <p sl="fr">Malgrado ciò, signora Presidente, ritengo che il termine utilizzato non sia appropriato. Cosa vuol dire la parola “patto”? Un patto è un accordo tra Stati e noi non abbiamo bisogno di un accordo tra Stati. Ciò di cui abbiamo bisogno è un atto comunitario, un’iniziativa a livello di Unione europea e non un patto tra Stati membri che costituisce, per sua stessa natura, un patto intergovernativo. Pertanto, si tratta di un termine non adeguato poiché è fuorviante.</p>
      <p sl="fr">In secondo luogo, il metodo. Non c’è bisogno di niente a livello intergovernativo. L’intergovernatività non ha mai funzionato nell’Unione europea. La strategia di Lisbona era intergovernativa e non ha avuto successo. Quando la Germania e la Francia non hanno rispettato i termini del Patto di stabilità nel 2003-4, hanno dimostrato come la strategia intergovernativa non fosse quella giusta. Serve un approccio comunitario.</p>
      <p sl="fr">In terzo luogo, Presidente Barroso, ritengo che quanto è stato presentato sia insufficiente o piuttosto sia indirizzato a misure molto specifiche. Il Patto di competitività della Cancelliera Merkel e del Presidente Srakozy prevede sei misure specifiche. Ad esempio, nel caso delle pensioni, si concentra sull’età pensionabile, ma il sistema pensionistico è molto più complesso. Non si tratta soltanto di età pensionabile, ma anche del numero di anni di contributi, degli schemi di prepensionamento e dell’esistenza o meno di un secondo pilastro.</p>
      <p sl="fr">Pertanto, ciò di cui abbiamo bisogno non sono sei misure specifiche in un patto intergovernativo che non potrà mai esistere o funzionare. Abbiamo invece bisogno di un’ampia governance economica (regime pensionistico, mercato del lavoro, politica salariale, politica fiscale) all’interno dell’Unione europea, che venga decisa dalla Commissione e comunicata agli Stati membri attraverso un codice di convergenza – è questo il termine che avete usato – in modo che questi possano applicare le regole previste dal codice di convergenza. È quanto dobbiamo fare il prima possibile.</p>
      <p sl="fr">La mia richiesta è molto semplice. Ho visto il documento del 25 febbraio che avete elaborato assieme al Presidente del Consiglio. Ritengo che, adesso, sia la Commissione a dover sviluppare la propria iniziativa e ciò va fatto immediatamente. C’è ancora tempo, nelle prossime settimane, per preparare tali atti comunitari di governance economica e di convergenza e per presentarli al Consiglio e al Parlamento europeo. Sarà compito nostro, allora, decidere e sostenervi a riguardo, ma credo che, per il momento, stiamo reagendo. Nel documento del 25, che ho qui, leggo</p>
      <p sl="fr">“controllo da parte dei capi di Stato e di governo”, “gli impegni concreti presi dai capi di Stato e di governo”.</p>
      <p sl="fr">Non funzionerà in questo modo. Gli Stati e i Primi ministri non imporranno regole a sé stessi. Non ha mai funzionato in passato e non funzionerà in futuro!</p>
      <p sl="fr">Infine, e giungo alla conclusione, ritengo anche sia giunto il momento, Presidente Barroso, di presentare al più presto possibile un’iniziativa concernente un meccanismo di crisi per le banche e non a livello nazionale, come indicato, ma a livello europeo. Lei ha il diritto di farlo nella sua qualità di garante delle regole di concorrenza nell’Unione europea e ha, pertanto, la possibilità di presentare una simile iniziativa.</p>
    </intervention>
    <intervention id="2-482-000" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signora Presidente, onorevoli deputati, non mi sento più obbligata a commentare la storia per molti versi imbarazzante del Patto di competitività. È curioso sentir dire che il documento non esisteva, malgrado fosse stato distribuito nei corridoi della sede del Consiglio a Bruxelles. Come ho già affermato a Bruxelles, il modo in cui i fatti sono stati contestati negli edifici del Consiglio ha tutte le caratteristiche di un regime socialista o comunista in fin di vita.</p>
      <p sl="de">Dal mio punto di vista, il fatto è che da mesi ormai noi europei stiamo vivendo più di una crisi valutaria accompagnata anche dall’incapacità dei nostri governi nazionali di accettare la comune responsabilità del problema e di seguire una strategia comune che possa farci superare tali difficoltà.</p>
      <p sl="de">Rendendo permanente un meccanismo di crisi, indipendentemente dal modo in cui lo abbiamo acquisito, avremo fatto un passo in avanti. Tuttavia, se guardiamo alla Grecia, direi che potremmo rimanere delusi se credessimo di avere la crisi sotto controllo. È parimenti chiaro in Grecia che la natura unilaterale delle misure, la concentrazione esclusiva sulle misure di austerità e sui tagli, non sta funzionando. Il paese deve trovarsi anche nella posizione di poter investire. Quando un paese come la Grecia effettua tagli di spesa così radicali, deve anche sapere da dove proverranno le sue entrate.</p>
      <p sl="de">Mi disturba sentire dalla Germania, prima della riunione del Consiglio europeo di questa settimana e nelle dichiarazioni relative alla riunione del Consiglio tra 14 giorni, che non ha intenzione di discutere alcuna condizione per la Grecia, né le modifiche necessarie. Si compiono ancora gli stessi errori: unilateralismo e ostinazione sullo stesso metodo. Se dobbiamo seguire il modello descritto dall’onorevole Verhofstadt, come anche le decisioni relative a misure di consolidamento specifiche, l’unione economica richiede anche la predisposizione a una solidarietà vera. Pertanto, la Grecia dovrebbe aspettarsi da noi più di quanto abbiamo dato finora.</p>
      <p sl="de">Concordo pienamente con l’onorevole Schulz e con gli oratori precedenti e voglio affermare con chiarezza a nome di tutti coloro che, nel mio gruppo, hanno lavorato alla questione per molti mesi: la strategia comunitaria è straordinaria. Abbiamo bisogno di processi decisionali veri e comprensibili a Bruxelles affinché i cittadini dalla Grecia alla Danimarca, dalla Germania alla Spagna abbiano fiducia in noi. Se dovessimo davvero creare il “centro chiuso” proposto nel Patto di competitività come pianificato da un numero ristretto di capi di governo, perderemmo il dibattito sulla fiducia nell’Unione europea. La crisi ha sempre più a che vedere con questo. Posso solo sperare che ci libereremo dalla stupidità e che alla prossima riunione del Consiglio si dimostri maggiore buon senso.</p>
      <p sl="de">Giacché ha parlato di crescita sostenibile, Presidente Barroso, lasci che aggiunga qualcosa. Non riesco a capire come un Commissario per l’energia a Bruxelles possa affermare che un obiettivo ambizioso di protezione del clima significherebbe deindustrializzazione in Europa. Il ministro tedesco dell’ambiente 14 giorni fa a Bruxelles ha presentato uno studio che prevedeva la creazione di sei milioni di posti di lavoro nell’Unione europea nel caso si stabilisca un obiettivo climatico del 30 per cento. Ciò significherebbe crescita sostenibile. Presidente Barroso, deve fermare il Commissario Oettinger.</p>
    </intervention>
    <intervention id="2-483-000" speaker_id="96949" name="Vicky Ford" is_mep="True" mode="spoken">
      <p sl="en">a nome del gruppo ECR. – Signora Presidente, se è vero che nei periodi di crisi bisogna agire rapidamente – ed è chiaro che la crisi non è ancora passata per la zona euro – è anche vero che bisogna agire in modo intelligente. Il Regno Unito ha recuperato la fiducia del mercato attuando riforme finalizzate al controllo della spesa e alla riduzione del debito pubblico, che costituiscono le raccomandazioni principali del Patto di competitività.</p>
      <p sl="en">Le procedure parlamentari non permettono di prendere decisioni rapide, ma alcuni suggerimenti dei deputati potrebbero risultare utili per il Consiglio europeo. Riguardo al tasso d’interesse per l’Irlanda, le nazioni che, come noi, hanno prestato denaro ad altre nazioni meritano un tasso d’interesse adeguato al rischio, ma rivorranno anche il proprio denaro. Ho proposto un incentivo al ripagamento anticipato, un premio a ricompensa del rimborso anticipato. Con il pacchetto di governance economica, gli Stati membri dovranno avere maggiore trasparenza sui propri bilanci. Proporrei lo stesso anche per i contribuenti che partecipano al bilancio dell’Unione europea.</p>
      <p sl="en">Mi auguro che, nonostante la crisi, i nostri governi nazionali riescano a prestare ascolto alle proposte di quest’Aula e a lavorare insieme in modo costruttivo.</p>
    </intervention>
    <intervention id="2-484-000" speaker_id="96650" name="Lothar Bisky" is_mep="True" mode="spoken">
      <p sl="de">a nome del gruppo GUE/NGL. – Signora Presidente, Presidente Barroso, ho notato con piacere come lei abbia tenuto conto della dimensione sociale della questione e abbia appoggiato un’intesa sociale, che è sicuramente necessaria. Non c’è bisogno che io ripeta quanto già affermato dai miei colleghi parlamentari, giacché concordo pienamente con loro.</p>
      <p sl="de">Sono molto scettico in merito al patto presentato dalla Cancelliera Merkel e dal Presidente Sarkozy. Per quale motivo? Le regioni che li hanno spinti a presentarlo non sono chiare. Il fatto che non abbia validità è un’altra questione. Entrambi sono ottimi strateghi ed è inaccettabile la loro spiegazione che le cose siano semplicemente andate così. Credo invece che intendano esattamente quanto espresso nel patto. Desidero ritornare di nuovo su questo punto, credo si tratti di una questione molto importante. Nonostante ritengano che la clausola riguardante l’indicizzazione delle retribuzioni e dei salari sia la risposta giusta, io non ne sono così convinto. In parole povere, l’aumento dell’età pensionabile può anche essere considerato come una riduzione delle pensioni. Sarà estremamente difficile ridurre il debito. In fin dei conti, è complicato persino per paesi come la Germania. Immagino che l’Irlanda o la Grecia si troveranno in grandi difficoltà in questo caso.</p>
      <p sl="de">Sono un po’ scettico sui risultati che si dovrebbero ottenere con la soluzione proposta. Mi aspetto trasparenza a riguardo. Riceverà sostegno dal Parlamento se farà la sua parte promuovendo una maggiore trasparenza e garantendo che simili confronti non si svolgano all’insaputa del Parlamento. Se si vogliono effettuare tagli alla spesa sociale, bisogna dichiararlo apertamente invece di fare ricorso a mille sotterfugi per raggiungere un obiettivo che lei, Presidente Barroso, non condivide e che noi sicuramente non condividiamo.</p>
      <p sl="de">Siamo pronti a discutere con lei il concetto di governance economica europea coordinata a condizione che tale governance economica sia degna di tale nome o, in altre parole, che abbia una struttura democratica e che contribuisca a fondare una comunità europea sostenibile e socialmente responsabile. Siamo anche pronti a discutere modifiche del trattato, ad esempio in relazione a una clausola sul progresso sociale. Ci aspettiamo, però, informazioni e consultazioni più dettagliate e tempestive. È il solo modo in cui il Parlamento può controllare tale processo e ciò non è possibile senza informazione!</p>
    </intervention>
    <intervention id="2-485-000" speaker_id="4525" name="Nigel Farage" is_mep="True" mode="spoken">
      <p sl="en">a nome del gruppo EFD. – Signora Presidente, mi diverte la visione del mondo che ha espresso oggi il Presidente Barroso, ma forse è stato molto più ironico di quanto volesse.</p>
      <p sl="en">Ha parlato di quanto accaduto in Egitto e in altri paesi e di come sia positivo che i popoli stiano insorgendo per invocare la democrazia. Gli ricordo che la democrazia è un sistema per mezzo del quale io voto per coloro che dovranno governarmi e poi, se non mi piace quello che fanno, posso liberarmi di loro, cacciarli e mettere qualcun altro al loro posto. È stato ironico che la sua frase successiva fosse: “ed è per questo che in Europa, di considerata la crisi dell’euro, dobbiamo rafforzare il metodo comunitario”.</p>
      <p sl="en">Per il pubblico che osserva con frequenza sempre maggiore tali procedimenti, il metodo comunitario vuol dire che le leggi vengono proposte in segreto da burocrati non eletti – gente come lei, Presidente Barroso. So che il Parlamento europeo ha votato per lei, ma lei era l’unico candidato che ci è stato proposto. Questa non è democrazia!</p>
      <p sl="en">Pertanto, il Presidente Barroso sta dicendo, da una parte che la democrazia è positiva, ma, dall’altra, che non possiamo averla in Europa. Lo appoggia l’onorevole Verhofstadt, che viene dal Belgio e ritiene che tutti gli Stati nazionali vadano aboliti – e probabilmente il suo lo sarà a breve. Afferma che vogliamo l’unione economica, ma nessuno ha votato per tale unione. Nessuno ci ha chiesto se la vogliamo. Lui potrà votare per l’unione economica, ma i popoli d’Europa non lo hanno fatto.</p>
      <p sl="en">Durante il vertice di venerdì si dovrebbe discutere del Portogallo. Dopo i salvataggi di Grecia e Irlanda, è abbastanza ovvio che i mercati stanno mandando un messaggio “Prego, numero 3, è il suo turno”. Il rendimento dei titoli di Stato portoghesi ha toccato il 7,6 per cento lunedì. Il Presidente Barroso sa già che è stato necessario salvare l’Irlanda quando il rendimento dei suoi titoli di Stato ha raggiunto il 7 per cento. Ad aprile dovremo anche rinegoziare una parte rilevante del debito portoghese, altri 20 miliardi di euro. Ricordiamoci che, negli ultimi 6 mesi, l’80 per cento del debito portoghese è stato acquistato dalla Banca centrale europea.</p>
      <p sl="en">Non possiamo continuare, come Unione europea, ad acquistare il nostro stesso debito. In tal modo, la prossima crisi debitoria non sarà più di un paese, ma della stessa Banca centrale europea.</p>
      <a text="(L'oratore accetta di rispondere a una domanda “cartellino blu” ai sensi dell'articolo 149, paragrafo 8, del regolamento)"/>
    </intervention>
    <intervention id="2-486-000" speaker_id="1911" name="Martin Schulz" is_mep="True" mode="spoken">
      <p sl="de">Signora Presidente, presumo che lei non conosca la risposta, onorevole Farage, ma ho una domanda da porle. Lei si riferisce continuamente al Belgio come a una nazione inesistente. Lo ha dichiarato all’onorevole Van Rompuy e ora ha ripetuto qualcosa di simile all’onorevole Verhofstadt. Lei sa su quali basi sia stato fondato lo Stato del Belgio?</p>
    </intervention>
    <intervention id="2-487-000" speaker_id="4525" name="Nigel Farage" is_mep="True" mode="spoken">
      <p sl="en">Signora Presidente, mi fa piacere che l’onorevole Schulz mi abbia rivolto questa domanda.</p>
      <p sl="en">Il problema è che quando si forma uno Stato artificiale che comprende più di un gruppo linguistico – ed è chiaramente il caso del Belgio – si potrà, per un certo periodo di tempo, riuscire a tenerlo insieme, ma, che si tratti del Belgio, della Iugoslavia o dell’Unione europea, se le lingue e le culture sono completamente diverse, non rimarrà unito. Il motivo per cui la questione del Belgio la disturba tanto e per cui l’onorevole Van Rompuy si è così irritato e all’onorevole Verhofstadt l’argomento è sempre così poco gradito è che il Belgio rappresenta un microcosmo dell’intero progetto europeo, non è vero, onorevole Schulz?</p>
    </intervention>
    <intervention id="2-488-000" speaker_id="1911" name="Martin Schulz" is_mep="True" mode="spoken">
      <p sl="de">Signora Presidente, impiegherò soltanto 30 secondi. È interessante che il rappresentante di un partito che si chiama Partito Indipendentista del Regno Unito non sappia che il Regno del Belgio è stato fondato su indicazione del Regno Unito.</p>
    </intervention>
    <intervention id="2-489-000" speaker_id="1289" name="Proinsias De Rossa" is_mep="True" mode="spoken">
      <p sl="en">Signora Presidente, spero che l’onorevole Farage non si senta offeso da una domanda rivoltagli da un cittadino della Repubblica irlandese. Posso chiedere qual è la base su cui si fonda il Regno Unito? Per quanto ne so, consiste nelle nazioni inglese, scozzese, gallese e irlandese del Nord, non si tratta forse di un’unione di nazioni? E orgogliosa di esserlo, potrei aggiungere?</p>
    </intervention>
    <intervention id="2-490-000" speaker_id="4525" name="Nigel Farage" is_mep="True" mode="spoken">
      <p sl="en">Signora Presidente, questa è un’ottima domanda. Onorevole Schulz, ha ragione a dire che il Belgio è stata un’invenzione britannica e un nostro errore. Ne abbiamo compiuti molti nel corso degli anni. In alcuni casi siamo stati bravi, in altri abbiamo sbagliato, proprio come è successo al suo paese, la Germania. Immagino che concorderà se affermo che la storia della Germania non è stata poi così immacolata.</p>
      <p sl="en">Lei ha proprio ragione. In effetti, tenere insieme il Regno Unito è stato un compito estremamente complesso. L’Irlanda, infatti, è andata per la sua strada già nel 1921, credo, quando ne è stata decretata l’indipendenza. Lei ha ragione, è molto difficile tenere unite culture diverse. Ritengo che l’unione di Inghilterra, Scozia, Galles e Irlanda del Nord funzioni, attualmente, perché gode del consenso popolare. Se non lo avesse, la popolazione chiederebbe dei referendum e le diverse nazioni riuscirebbero a separarsi. La questione è che in questa Unione europea non si dà a nessuno tale opportunità.</p>
    </intervention>
    <intervention id="2-491-000" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signora Presidente, il Consiglio vuole vedere più ambizione in modo che possiamo aumentare la competitività e ottenere maggiore convergenza. Ciò è encomiabile, naturalmente. Mi unisco agli elogi espressi al Presidente Barroso per il modo in cui ha raccolto la sfida ed è venuto qui a fornirci una spiegazione sul Patto di competitività, riuscendo persino, non si può non notarlo, a mantenere pacifico l’onorevole Schulz. Lei ha raccolto la sfida insieme al Presidente Van Rompuy.</p>
      <p sl="nl">Malgrado ciò, il patto sembra avere qualche difficoltà a decollare perché il Parlamento in particolare si trova a dover gestire un pacchetto legislativo di dimensioni considerevoli. È la prima volta che il Parlamento si trova nel ruolo di colegislatore per la governance economica e per questo è così importante creare dei collegamenti, giacché esistono alcune sovrapposizioni. In quest’Aula, onorevoli deputati, abbiamo presentato 2 000 emendamenti e, analizzandoli, troveremmo che riflettono quasi tutti i contenuti del Patto di competitività</p>
      <p sl="nl">Anche il Parlamento vuole vedere più ambizione ed è proprio questo che mi preoccupa. Come faremo a collegare il Patto di competitività con la strategia UE 2020? Inoltre, Presidente Barroso, utilizzerà il nostro diritto di iniziativa in modo attivo al fine di stabilire un collegamento tra il Patto di competitività e il pacchetto legislativo? In caso contrario, quest’Aula raccoglierà da sé la sfida, nel suo ruolo di colegislatore.</p>
    </intervention>
    <intervention id="2-492-000" speaker_id="28308" name="Elisa Ferreira" is_mep="True" mode="spoken">
      <p sl="pt">Signora Presidente, vengo da un paese che esiste da otto secoli e, nonostante ciò, vuole che ci sia un’Europa forte nell’era della globalizzazione, un’Europa che si trovi sullo stesso piano di Cina, India e Stati Uniti. La crisi che stiamo vivendo non è una crisi che ha raggiunto la zona euro, bensì, come qualcuno stava dicendo, è una crisi della zona euro, dovuta al fatto che la moneta unica può funzionare soltanto se si svolge un lavoro serio e incessante sulla convergenza tra le diverse zone che l’hanno adottata e che riguardi i tassi di crescita, il rendimento dei titoli di Stato e l’occupazione: può funzionare, insomma, solo se esiste una convergenza reale. Fino ad ora le nostre attività hanno riguardato gli indicatori nominali di convergenza, che non sono affatto la stessa cosa.</p>
      <p sl="pt">Pertanto, l’Europa deve portare a termine improrogabilmente quello che ha iniziato e, a tal fine, specialmente per quanto riguarda la moneta unica, deve creare, di fatto, un fondo di stabilità solido che permetta ai paesi in difficoltà di realizzare la convergenza con tassi di interesse accettabili e non proibitivi, senza essere costretti a effettuare tagli a quegli investimenti strategici che consentono di realizzare tale convergenza, in modo da poter utilizzare la loro stessa crescita per ripagare quanto preso a prestito in tempo di crisi.</p>
      <p sl="pt">Signor Presidente, serve una Commissione attiva, una Commissione che prenda parte alla costituzione del fondo di stabilità, ma anche a quella delle obbligazioni europee, e che ascolti il messaggio che il Parlamento le ha lanciato di nuovo oggi attraverso il nuovo strumento delle proprie risorse, che dovranno costituire un sostegno efficace a un bilancio chiaramente insufficiente. Abbiamo appena adottato la relazione Podimata che promuove espressamente l’istituzione di una tassa sulle operazioni finanziarie. Se vuole sopravvivere, adesso l’Europa deve cambiare rotta. Serve un Parlamento forte, ma anche una Commissione che sia in grado di agire invece di limitarsi semplicemente a reagire, che sia in grado di prendere quelle iniziative che aspettiamo con impazienza affinché questo esperimento non diventi vano e produca, invece, dei frutti.</p>
    </intervention>
    <intervention id="2-493-000" speaker_id="97137" name="Sylvie Goulard" is_mep="True" mode="spoken">
      <p sl="fr">Signora Presidente, Presidente Barroso, signor Commissario, sono state espresse molte opinioni con le quali concordo. Voglio solo sottolineare tre parole.</p>
      <p sl="fr">La prima parola è “rispetto”. Non è stata quest’Aula a decidere che il Parlamento europeo dovesse diventare colegislatore per quanto riguarda la governance economica. Sono stati, invece, i governi a deciderlo con il trattato di Lisbona. In qualità di relatori, riteniamo non sia corretto essere informati di importanti discussioni relative al pacchetto sulla governance da Google o dalla stampa anglofona. La prima richiesta che rivolgo a lei, Presidente Barroso, e anche ai colleghi del Presidente del Consiglio europeo Van Rompuy presenti in quest’Aula, è di rispettarci e di consentire a questo Parlamento di continuare a svolgere il proprio lavoro.</p>
      <p sl="fr">La seconda parola è “democrazia”. A partire dal diciottesimo secolo, non si era mai visto un sistema democratico che negasse la separazione dei poteri come sta facendo ora il Consiglio europeo. Con la separazione dei poteri, c’è chi decide e chi controlla. Il Consiglio, in collusione con lei, Presidente Barroso, si arroga attualmente sia il diritto di decidere, sia quello di controllare: in altre parole, fondamentalmente, di non fare nulla.</p>
      <p sl="fr">La terza parola è “efficacia”. Se continuiamo a indebolire i contenuti delle nostre proposte, arriveremo a un minimo comune denominatore che conosciamo bene. Ecco la strategia di Lisbona! Ecco i 10 anni che non ci hanno portato a nulla!</p>
      <p sl="fr">Noi continueremo a svolgere il nostro lavoro. Quest’Aula chiede di essere rispettata e difenderà la democrazia e l’efficacia.</p>
    </intervention>
    <intervention id="2-494-000" speaker_id="28406" name="Miguel Portas" is_mep="True" mode="spoken">
      <p sl="pt">Signora Presidente, due settimane fa la stampa internazionale ha analizzato le sue dichiarazioni in merito alla possibilità che il Portogallo si rivolga al Fondo europeo di stabilità finanziaria (FESF), interpretandole come un incoraggiamento. Poiché il Presidente Barroso è sicuramente, tra i componenti della Commissione, la persona che comprende meglio la realtà del Portogallo, gli rivolgo tre domande per le quali chiedo tre risposte franche.</p>
      <p sl="pt">La prima domanda è: quale vantaggio avrebbe il Portogallo dal ricorso al FESF e al Fondo monetario internazionale nella sua forma attuale?</p>
      <p sl="pt">La seconda domanda è: quali sono le modifiche al FESF che reputate indispensabili al fine di impedire che si ripeta la situazione deplorevole verificatasi in Irlanda, ossia un prestito a tassi di interesse proibitivi con salari in flessione e un costante dumping fiscale per quanto riguarda le grandi aziende?</p>
      <p sl="pt">La terza e ultima domanda è: come crede che recupereremo la fiducia quando tutte le decisioni sulla politica monetaria – comprese le ultime, ovvie decisioni della Banca centrale europea – continuano a colpire i paesi più vulnerabili ipotecandone la crescita?</p>
    </intervention>
    <intervention id="2-495-000" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Signora Presidente, signor Commissario, onorevoli deputati, non posso che condividere quanto appena espresso dalla onorevole Goulard in merito ai presupposti fondamentali in virtù dei quali, pur comprendendo perfettamente il bisogno di efficacia e di rapidità nel processo decisionale, il coinvolgimento del Parlamento resta indispensabile. È questo l’unico modo in cui i nostri concittadini, dei quali siamo stati eletti rappresentanti, possono capire cosa stia succedendo e noi possiamo spiegare loro.</p>
      <p sl="fr">Desidero affrontare una questione molto specifica. Noi siamo vessati tutti i giorni dai mercati finanziari. Questi mercati finanziari che significano tutto e niente sono molto spesso abitati da giovani che sono passati dal Game Boy al computer senza pensarci troppo e che, però, fanno tremare i nostri paesi. Il metodo per controllare i mercati non è eliminarli. Io non faccio parte di un gruppo che ha come obiettivo l’abolizione dei mercati. Ma qual è l’obiettivo dei mercati? Evitare il rischio e la regola del gioco nei mercati è trasferire il rischio a qualcun altro. Ciò significa che nessun operatore sarà mai contento finché dovrà assumersi un rischio.</p>
      <p sl="fr">Credo che, se vogliamo influenzare questi mercati finanziari, l’Europa debba essere capace di tracciare delle linee chiare, senza cambiare ogni giorno direzione e senza far ribollire miriadi di idee che, poi, non vengono mai messe in pratica.</p>
      <p sl="fr">Per poter gestire questo aspetto finanziario, che è fondamentale per la stabilità economica dei nostri paesi, dobbiamo riuscire – e rientra nel suo ruolo, Presidente Barroso, dare questo slancio – a stabilire obiettivi chiari, misure chiare e a mostrare una precisa determinazione in materia di buon coordinamento economico.</p>
    </intervention>
    <intervention id="2-496-000" speaker_id="1289" name="Proinsias De Rossa" is_mep="True" mode="spoken">
      <p sl="en">Signora Presidente, l’elusione intenzionale della governance economica e della regolamentazione bancaria sia a livello nazionale, sia europeo, ci ha condotto alla crisi, la cui esistenza è evidente a tutti in termini di occupazione, mancata crescita, perdita delle pensioni eccetera. Pertanto, Presidente Barroso, e mi rivolgo anche al Commissario Rehn, non dovete convincere me della necessità di una governance economica che sia forte e alla quale partecipino tutti gli Stati membri e, in particolare, quelli della zona euro. Dobbiamo, invece, convincere i popoli europei della sua necessità e l’unico modo possibile è garantendone la legittimità. Potremo garantirne la legittimità rifiutando qualsiasi proposta che non si fondi sui trattati e sul metodo comunitario.</p>
      <p sl="en">Non sarà accettabile se verrà percepito come favorevole per uno, due, tre, quattro o cinque Stati economicamente influenti. È questa la realtà. Pertanto, è fondamentale per il futuro dell’Unione che quanto concordato nel corso del Consiglio informale dell’11 marzo e quanto definito alla fine di marzo possa essere suffragato nel complesso dai cittadini europei.</p>
      <p sl="en">Il governo irlandese che è appena stato eletto in Irlanda, ha un mandato preciso. Cito dal programma appena concordato: “Dobbiamo allontanarci dalla sponda dell’insolvenza nazionale (…) il programma di sostegno dell’Unione europea e del Fondo monetario internazionale non è riuscito, finora, a recuperare la fiducia nell’economia irlandese (…) e ciò riflette l’incertezza riguardo all’accessibilità del pacchetto di salvataggio”.</p>
      <p sl="en">Vorrei concludere su questo punto se è possibile, trattandosi di un punto importante. L’insuccesso del programma contribuisce all’instabilità finanziaria della zona euro nel complesso.</p>
      <a text="(Il Presidente ritira la parola all’oratore)"/>
    </intervention>
    <intervention id="2-497-000" speaker_id="33570" name="Sharon Bowles" is_mep="True" mode="spoken">
      <p sl="en">Signora Presidente, tutte le settimane, la stampa è piena di notizie riguardanti nuove proposte o modifiche provenienti da un paese, dal Consiglio europeo e dal Presidente della Commissione. Plaudo al Presidente della Banca centrale europea per aver prestato ascolto alle discussioni e alle relazioni del Parlamento e per aver riconosciuto il nostro orientamento e la nostra determinazione.</p>
      <p sl="en">Il Patto di competitività e il suo sviluppo sono un esempio emblematico. Abbiamo già un panorama molto più ricco di idee nei nostri emendamenti al pacchetto sulla governance economica, pertanto, non avremo grandi difficoltà nel processo di codecisione a far confluire gli esiti delle posizioni che prenderemo in Parlamento e al Consiglio.</p>
      <p sl="en">Ma dobbiamo evitare di operare selezioni nel mercato unico e di perseverare nell’errore. Il mercato unico non è paragonabile a una fortezza con un terreno di gioco uniforme all’interno. Rappresenta, invece, la competitività esterna che un grande mercato unico può generare, quindi è strettamente connesso con la parte relativa alla ripresa della governance economica.</p>
      <p sl="en">Abbiamo bisogno anche di un meccanismo permanente di stabilità finanziaria che sia in grado di evolvere nel tempo, sia soggetto alla governance e abbia delle priorità. Ai tedeschi, preoccupati di un’unione monetaria che si limiti a trasferire risorse, dico: “guardate cosa si accompagna alle richieste del vostro stesso governo – ricapitalizzazione delle banche e acquisto del debito sovrano sul mercato secondario”. Le banche tedesche impiegheranno dieci anni per individuare le attività tossiche dopo la crisi e in queste è compreso il debito sovrano. Le banche tedesche non riusciranno a rispettare le nuove regole internazionali sui capitali bancari, quindi dovreste occuparvi anche della questione dei trasferimenti di risorse alle banche tedesche. È questo il motivo per cui avete bisogno del meccanismo, come tutta la zona euro.</p>
      <p sl="en">Infine, per quanto riguarda i tassi di interesse, è necessario trovare un equilibrio tra sostenibilità e rischio morale.</p>
      <a text="(Il Presidente ritira la parola all’oratore)"/>
    </intervention>
    <intervention id="2-498-000" speaker_id="96977" name="Diogo Feio" is_mep="True" mode="spoken">
      <p sl="pt">Signora Presidente, in tempi difficili c’è bisogno di decisioni politiche coraggiose. È proprio il motivo per cui facciamo questo lavoro ed è anche per questo che mi congratulo con il Presidente Barroso per le idee che ci ha espresso in questa sede. Anche il Parlamento europeo ha già preso posizioni chiare su una serie di relazioni concernenti la questione dell’euro e del bisogno di stabilità, oltre che il problema della crescita. Non possiamo considerare l’argomento da un solo punto di vista.</p>
      <p sl="pt">Per risollevarsi dalla crisi è necessario, ad esempio, che i meccanismi del fondo permanente tengano conto anche delle condizioni specifiche degli Stati membri che attualmente pagano tassi di interesse sempre più elevati sul proprio debito pubblico. Tale politica deve anche rivolgersi alla competitività, a un credito migliore, a una politica fiscale che contribuisca ad attirare investimenti, in definitiva, a qualsiasi aspetto collegato alla creazione di ricchezza. Ma è anche per questo che abbiamo bisogno di più istituzioni europee. Le posizioni del Parlamento europeo sono state definite in modo chiaro e non attraverso i media. Non è questo il momento delle decisioni ideologiche, dobbiamo, invece, pensare al pubblico. Ci si richiedono decisioni avvedute e rapide.</p>
    </intervention>
    <intervention id="2-499-000" speaker_id="28297" name="Jacek Saryusz-Wolski" is_mep="True" mode="spoken">
      <p sl="en">Signora Presidente, quella che stiamo affrontando non è una crisi della zona euro, ma una crisi delle finanze pubbliche in alcuni Stati membri che si trovano a far parte della zona euro – potrebbe trattarsi allo stesso modo dell’Ungheria. Perché allora deve tenersi un incontro esclusivo tra i 17 capi di Stato dei paesi della zona euro senza che gli altri siano invitati? Perché creare ingiustificate linee di separazione, che abbiamo abolito sei anni fa con l’allargamento, e perché creare un’Unione a due velocità?</p>
      <p sl="en">La Commissione europea guidata da lei, Presidente Barroso, è la custode del trattato. Su quale disposizione del trattato si basa tale esclusione? Perché escludere coloro che vogliono e possono? Perché non applicare gli articoli 5 e 121 per potenziare la politica fiscale e sociale? Perché non applicare una cooperazione rafforzata all’interno dei trattati che trovi il suo fondamento nel trattato e nella quale la Commissione europea abbia un ruolo centrale?</p>
      <p sl="en">Il mercato unico comprende 27 Stati membri, così come li comprende la sfida della competitività. Il Presidente del Consiglio e la Commissione europea dovrebbero essere i leader dei 27 Stati dell’Unione europea e non la segreteria di un gruppo scelto di Stati membri.</p>
    </intervention>
    <intervention id="2-500-000" speaker_id="96892" name="Roberto Gualtieri" is_mep="True" mode="spoken">
      <p sl="it">Signora Presidente, onorevoli colleghi, ieri sera la commissione AFCO ha votato a larga maggioranza l'opinione del Parlamento sulla riforma del trattato per istituire un meccanismo di stabilità.</p>
      <p sl="it">Il testo propone una modifica all'emendamento al trattato di Lisbona, che definisce una procedura che, pur salvaguardando il carattere intergovernativo del fondo, giustifica l'inserimento della norma nel trattato e contiene alcune chiare proposte sul funzionamento del meccanismo, volte a renderlo compatibile con i compiti che i trattati assegnano alle istituzioni europee e con l'esigenza di avere una vera governance economica, che se fosse intergovernativa semplicemente non funzionerebbe.</p>
      <p sl="it">Per riprendere una metafora che lei, Presidente, ha utilizzato nello scorso dibattito, il Parlamento europeo propone di collocare questo vagone intergovernativo sui binari e in un convoglio dell'Unione e di attribuire alla Commissione il ruolo che le spetta nella gestione di questo convoglio.</p>
      <p sl="it">Come valuta la Commissione europea le proposte del Parlamento? È disponibile a contribuire a farle pesare nel negoziato nei prossimi giorni?</p>
      <a text="(Il Presidente ritira la parola all'oratore)"/>
    </intervention>
    <intervention id="2-501-000" speaker_id="2125" name="Pat the Cope Gallagher" is_mep="True" mode="spoken">
      <p sl="en">Signora Presidente, il mio paese, l’Irlanda, è una piccola economia aperta fortemente concentrata sugli investimenti diretti esteri. Il tasso d’imposta sulle società del dodici e mezzo per cento è essenziale per sostenere la nostra ripresa economica e per mantenere i posti di lavoro e la crescita occupazionale. Grazie all’introduzione di un basso tasso d’imposta sulle società, otto tra le prime imprese tecnologiche del mondo hanno sede nel mio paese. Qualunque intervento a favore della convergenza o dell’armonizzazione del tasso d’imposta sulle società a livello europeo, nuocerebbe seriamente alla capacità dell’Irlanda di attirare investimenti diretti esteri e, di conseguenza, alla nostra possibilità di crescere fino a conseguire una ripresa economica.</p>
      <p sl="en">È importante ricordare che l’Irlanda, come altri paesi di piccole dimensioni, è, per storia e per posizione geografica, un paese periferico rispetto all’Europa e una bassa pressione fiscale costituisce uno strumento idoneo ad affrontare quei limiti economici che la posizione periferica comporta. Voglio rivolgere una domanda al Presidente: può confermare che, con il trattato di Lisbona, la fiscalità rimarrà di competenza dei singoli Stati membri?</p>
    </intervention>
    <intervention id="2-502-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signora Presidente, oggi, in occasione della giornata internazionale della donna, tutti hanno pronunciato magnifiche parole sui diritti delle donne. Ma quando si tratta di questioni economiche e finanziarie, predominano gli interessi finanziari nella cosiddetta governance economica, con la sua insistenza in merito al rafforzamento dei criteri del Patto di stabilità e crescita e la sua completa mancanza di considerazione per le caratteristiche specifiche di ogni paese, le profonde divergenze economiche, le ineguaglianze sociali, la disoccupazione o la povertà.</p>
      <p sl="pt">Pertanto, il risultato di un tale Patto di competitività sarà l’aggravamento di tutti gli attuali problemi sociali. Dovrete, comunque, affrontare anche la contestazione dei lavoratori, delle donne e dei giovani, come già programmato in Portogallo per i prossimi fine settimana, in particolare con la dimostrazione organizzata dalla Confederazione generale dei lavoratori portoghesi (CGTP) a Lisbona il 19 marzo. È, questa, la speranza in un necessario cambiamento.</p>
    </intervention>
    <intervention id="2-503-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, voglio iniziare ricordando al mio collega, il Vicepresidente Verheugen, che l’Unione europea è stata creata in virtù di un accordo tra Stati sovrani indipendenti, i quali hanno deciso volontariamente di trasferire alcuni loro poteri a una nuova istituzione – l’Unione europea – costituita congiuntamente ai fini dell’amministrazione comune coordinata di alcuni poteri appartenenti agli Stati sovrani. Pertanto, qualora i paesi europei decidano di creare un’amministrazione economica comune nel quadro normativo dell’Unione europea, dovranno realizzarla a seguito di una loro decisione libera e volontaria e non a seguito di una direttiva di Bruxelles.</p>
      <p sl="sk">Se stiamo parlando di un patto e, quindi, di un accordo tra Stati sovrani relativo a una cooperazione più stretta sotto l’egida dell’Unione europea, allora è tutto normale. Se ci deve essere una forma di cooperazione più stretta nell’ambito della gestione economica, è naturale che il primo tentativo sia svolto dai paesi della zona euro che si sono impegnati a usare la moneta comune.</p>
      <p sl="sk">Nonostante tutto, onorevoli deputati, non dobbiamo illuderci. La regolamentazione in materia economica e il diritto fiscale sono diversi nei paesi suddetti, pertanto il processo sarà molto complicato …</p>
      <a text="(Il Presidente ritira la parola all’oratore)"/>
    </intervention>
    <intervention id="2-504-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, la ringrazio, in particolare per la sua correttezza nell’annunciare in anticipo la lista degli oratori. Oltre all’uniformità dell’età pensionabile, le proposte di unione fiscale richiedono l’armonizzazione sia dei tassi delle imposte sul consumo, sia delle politiche salariali. Ciò costituisce un ulteriore passo vero la governance economica e rappresenta una pesante intrusione nella sovranità fiscale degli Stati membri, aggravata dal fatto che il Parlamento europeo non avrà nulla da dire in merito e che è stato possibile invocare l’articolo 136 del trattato di Lisbona. È probabile che la Cancelliera Merkel e il Presidente Sarkozy riescano a far passare le loro proposte malgrado l’opposizione degli altri paesi della zona euro.</p>
      <p sl="de">Per quanto riguarda il rafforzamento del pacchetto di salvataggio, è chiaro che gli speculatori continueranno a essere in grado di esercitare pressione sui paesi insolventi della zona euro senza accollarsi nessuno dei risultanti rischi. In caso di crisi, ci sarà il pacchetto di salvataggio. I profitti saranno dei privati e le perdite graveranno sul pubblico e verranno ridistribuite su tutta la zona euro. Presidente Barroso, lei ha affermato che la crescita deve essere distribuita in modo più uniforme. Le chiedo, allora, quale dovrebbe essere la distribuzione delle passività finanziarie? Il pacchetto di salvataggio renderà la distribuzione del carico ancora più iniqua, provocando, inoltre, problemi sociali e mettendo a repentaglio in modo del tutto gratuito il benessere dei contribuenti netti.</p>
    </intervention>
    <intervention id="2-505-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Signora Presidente, mi sono state rivolte alcune domande riguardanti in modo specifico il Portogallo, alle quali rispondo. Se il Portogallo debba ricorrere o meno al Fondo europeo di stabilità finanziaria (FESF) è una decisione che spetta alle autorità portoghesi. Si tratta di una decisione autonoma per il Portogallo proprio perché riguarda il debito sovrano. Quello che posso dirvi, ovviamente, è che il ricorso al FESF e al Fondo monetario internazionale è considerato un’ultima ratio. È ovvio che, avendone la possibilità, qualsiasi paese dovrebbe evitare di ricorrere a un simile meccanismo, giacché il ricorso ai fondi di salvataggio ha dei costi e non solo dal punto di vista della reputazione. Pertanto, se possibile, andrebbe evitato. Detto ciò, ripeto che spetta alle autorità nazionali decidere se ricorrere o meno al fondo di salvataggio o, quanto meno, se richiederne l’attivazione.</p>
      <p sl="pt">In secondo luogo, per quanto riguarda quello che vorrei vedere nel FESF, non si tratta di gusti personali, ma di politiche: noi della Commissione stiamo lavorando attivamente con gli Stati membri e in particolare con gli Stati della zona euro per rafforzare la capacità di prestito del FESF al fine di ampliarne il raggio di azione e migliorarne la flessibilità. Alcune questioni sono particolarmente significative per i mercati, pertanto non mi sembra prudente annunciare propositi non ancora ben precisati, ma in fase di definizione per quanto riguarda la zona euro. Inoltre, come sapete, la Commissione ha presentato specificamente nella sua analisi annuale della crescita una proposta chiara per rafforzare il FESF ed estenderne le attività.</p>
      <p sl="pt">Per quanto riguarda l’opportunità o la possibilità di cambiare tale politica, vi comunico, ora, che non è possibile modificarla per quanto riguarda i paesi più vulnerabili. Sarebbe del tutto irresponsabile oggi per paesi con un simile debito pubblico o privato diminuire gli sforzi volti al consolidamento di bilancio o ridurre le riforme strutturali. Un paese con un debito così elevato deve recuperare la fiducia dei mercati perché, in caso contrario, la sua situazione economica diventerebbe insostenibile. Pertanto, se vogliamo aiutare i paesi che al momento sono i più vulnerabili, non dobbiamo proporre loro miraggi o soluzioni irrealizzabili, al contrario, dobbiamo sostenere qualsiasi ragionevole sforzo volto al consolidamento di bilancio e alla realizzazione di riforme strutturali. È questo l’unico modo per ottenere la fiducia dei mercati. Naturalmente, non si tratta semplicemente dello sforzo di un paese isolato, è necessario uno sforzo congiunto della zona euro. È questo che si sta elaborando, ovviamente con contributi di diversa entità da parte dei vari soggetti coinvolti.</p>
      <p sl="pt">Quello che posso dirvi è che la Commissione ha fatto tutto il possibile per incoraggiare una maggiore ambizione. Tuttavia, come gli onorevoli deputati sanno, la Commissione può dare suggerimenti, ma la decisione finale spetta agli Stati membri, nello specifico agli Stati della zona euro, in particolare per quanto riguarda le questioni di competenza strettamente nazionale, come quelle non previste nel trattato, ed è il caso del FESF.</p>
      <p sl="fr">Ad ogni modo, quello che voglio dire a tutto il Parlamento è che molte delle critiche che ho sentito qui oggi – malgrado la maggior parte di queste sostenessero l’approccio generale della Commissione – erano dirette, se ho capito bene, a singoli governi o a singoli Stati membri, pertanto, non sta a me parlare a loro nome.</p>
      <p sl="fr">Tengo a informarvi che la Commissione ha presentato un pacchetto di proposte per la governance economica. Abbiamo spinto fino al limite le ambizioni dei nostri governi. Persino nel caso del pacchetto sulla governance presentato da me e dal mio collega, il Commissario Rehn, gli Stati membri non erano disposti ad accettare il livello di ambizione iniziale. È questa la verità, poiché abbiamo presentato delle proposte legislative.</p>
      <p sl="fr">Si è presentata adesso una nuova idea, ossia il Patto di competitività che stiamo cercando – voglio essere molto trasparente e dimostrare il mio rispetto per il Parlamento – di adattare il più possibile al metodo comunitario.</p>
      <p sl="fr">Vi ho riferito, con la massima trasparenza, gli sforzi della Commissione volti a rendere utile l’idea dell’impatto della competitività e a creare valore aggiunto sia per la crescita, sia per l’occupazione – che rimangono, come ho già detto, una priorità per la Commissione – ma anche a rafforzare il sistema di governance. Ovviamente, non serve che si ricordi alla Commissione il proprio ruolo di garante del trattato, che abbiamo immancabilmente dimostrato per quanto riguarda le questioni del mercato interno, della concorrenza o della non discriminazione. Posso garantirvi ancora una volta che la Commissione non esiterebbe a fare ricorso a tutti i mezzi a sua disposizione qualora reputasse che uno qualsiasi dei principi o delle norme del trattato fosse messo a repentaglio da decisioni prese dal Consiglio europeo o da qualsiasi altra istituzione.</p>
      <p sl="fr">Per questo la natura del nostro lavoro è a lungo termine e, ovviamente, si tratta di un lavoro serio che svolgiamo con forte senso di responsabilità. Indubbiamente il momento attuale è molto delicato per noi, come sapete, è un momento in cui la prima cosa che i governi controllano la mattina è lo spread del proprio debito pubblico.</p>
      <p sl="fr">Pertanto, quello che noi diciamo è importante. Le speranze che creiamo sono importanti. La Commissione ha il dovere verso sé stessa di essere ambiziosa e, nel contempo, responsabile nel presentare proposte che abbiano almeno una possibilità di esito positivo e che non creino solamente di un effetto pubblicitario seguito da una sensazione di delusione. È questo che io voglio evitare ed è questo che la Commissione deve evitare, che si tratti di un effetto di delusione o di pura divisione, che sia all’interno della zona euro o in tutta l’Unione europea.</p>
      <p sl="fr">Per questo posso assicurarvi che la Commissione manterrà alte le proprie ambizioni. La Commissione oggi sta dicendo a tutti i governi che il Parlamento deve essere coinvolto nel Patto di competitività. La Commissione oggi sta dicendo a tutti i governi che è necessario che mantenga un ruolo centrale nel Patto di competitività e non per un culto delle istituzioni o per egotismo da parte di queste, ma perché ritengo, è inutile dirlo, che la Commissione e il metodo comunitario costituiscano una garanzia se vogliamo evitare la divisione tra la zona euro e il resto d’Europa. Costituiscono una garanzia se vogliamo evitare attacchi all’integrità del mercato unico e se vogliamo evitare di mettere in discussione altri meccanismi come il Patto di stabilità e crescita. Costituiscono, evidentemente, la garanzia che rimarremo europei nel quadro dell’Unione europea e con la solidarietà europea.</p>
      <p sl="fr">Dunque, sono stato molto franco e molto aperto. La Commissione svolge il proprio lavoro in modo del tutto trasparente e, naturalmente, costruttivo, cercando di salvare un’idea che, se ben presentata e sviluppata con il metodo comunitario, potrebbe apportare valore aggiunto ai nostri sforzi sulla governance, contrariamente a quanto affermato da alcuni di voi. Infatti, gli sforzi volti realizzare un coordinamento politico, questi sforzi che i nostri governi hanno intensificato, fanno parte da sempre dell’orientamento della Commissione e della maggior parte dei membri di questo Parlamento.</p>
      <p sl="fr">Ciò, dunque, costituisce per noi un’opportunità. Se i capi di Stato e di governo adesso sono disposti a impegnarsi nel coordinamento delle politiche economiche persino in ambiti che fino ad ora erano stati considerati di esclusiva competenza nazionale, ritengo che dobbiamo esserne soddisfatti in quanto ciò contribuisce a creare valore aggiunto per la crescita e l’occupazione e rispetta i sistemi di governance comunitaria. È questa la posta in gioco.</p>
      <p sl="fr">Credo che, da questo punto di vista, il dibattito sia stato molto utile. Inoltre, ritengo che il messaggio del Parlamento sia pervenuto al Consiglio europeo. Il Presidente Buzek lo ha trasmesso l’ultima volta che è stato presente al Consiglio europeo. Penso che, per quanto riguarda le questioni essenziali, sia la Commissione, sia il Parlamento si manterranno saldi nella difesa del metodo comunitario, sicuri che, per l’Europa, questo sia l’unico modo di raggiungere gli obiettivi che ci siamo prefissati per la zona euro, per la stabilità, ma anche per la crescita e l’occupazione in tutta l’Unione.</p>
    </intervention>
    <intervention id="2-508-000" speaker_id="28241" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-508-500" speaker_id="96706" name="João Ferreira" is_mep="True" mode="written">
      <p sl="pt">La tragedia che si svolge ancora una volta sotto i nostri occhi sta diventando penosamente ripetitiva e rivelatrice dell’essenza di questa Unione europea, di chi, alla fine, decide le regole e a nome di quali gruppi d’interesse. In questa tragedia, come al solito, non mancano i personaggi principali, i personaggi secondari e le semplici comparse. Il cosiddetto “Patto di competitività”, compilato dalla Germania e dalla Francia come una deprecabile imposizione verso tutti gli altri paesi della zona euro e inizialmente disconosciuto dai suoi autori, viene oggi presentato e promosso nel Parlamento europeo dal Presidente della Commissione europea Barroso. Ciò accade dopo che il Presidente Barroso, nelle settimane precedenti, aveva accusato la Cancelliera Merkel di non riconoscere il ruolo della Commissione. Ora è chiaro quale sia, alla fine, il ruolo della Commissione e del suo Presidente. Il suddetto patto, che il Presidente Barroso ora ci avverte di non separare dagli obiettivi di occupazione e di crescita, costituisce una vera e propria crociata revanscista contro i diritti dei lavoratori e i diritti sociali, condotta per mezzo di attacchi ai salari, aumento dell’età pensionabile, tentativi di distruggere la contrattazione collettiva e appiattimento dei diritti sociali. È, inoltre, un tentativo di imporre una vera e propria sentenza di dipendenza economica in stile coloniale a paesi come il Portogallo.</p>
    </intervention>
  </section>
  <section id="creitem26" title="14. Relazione 2010 sui progressi realizzati dalla Turchia (discussione)">
    <intervention id="2-510-000" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione in merito alla relazione 2010 sui progressi realizzati dalla Turchia.</p>
    </intervention>
    <intervention id="2-511-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signora Presidente, onorevoli deputati, vorrei segnalare, anzitutto, che è stato per me un grande piacere constatare il vostro interesse per la questione dell’ampliamento. Ritengo che, sebbene sia gli Stati membri che i paesi candidati fronteggino notevoli sfide, il processo di allargamento debba proseguire in modo costante e coerente, sulla base dei risultati raggiunti. A tal fine, entrambe le parti devono mantenere invariato il livello di impegno. Conoscendo le attività del Parlamento europeo, è chiaro che in questa sede tutti i presenti sono consapevoli dell’importanza che assumono i nostri rapporti con la Turchia.</p>
      <p sl="hu">Si tratta di rapporti di vecchia data, resi ancor più stretti dallo status di candidato di questo paese. La Turchia è, al contempo, un importante attore regionale, che svolge un ruolo fondamentale in diversi settori di rilievo, come la sicurezza energetica e quella regionale, nonché la promozione del dialogo tra civiltà. Nel frattempo, i drammatici avvenimenti internazionali che accadono nel nostro vicinato più prossimo sottolineano ulteriormente il ruolo essenziale di questo paese in tali settori. I negoziati per l’adesione della Turchia procedono in linea con le relative conclusioni del Consiglio europeo e del Consiglio, nonché con il quadro negoziale. Nonostante i colloqui, ormai in fase avanzata, si facciano sempre più complessi, la Presidenza ungherese si è impegnata a compiere progressi in tutti i capitoli che lo consentono. Il lavoro, che procede anche in questo momento, si incentra principalmente sul capitolo n. 8, ovvero sulla politica della concorrenza.</p>
      <p sl="hu">Confido che i nostri partner turchi persevereranno nei loro sforzi e sono certa che vedremo presto dei risultati. Nelle conclusioni adottate a dicembre dello scorso anno, il Consiglio ha accolto favorevolmente il continuo impegno profuso dalla Turchia nel processo di negoziazione, nonché nel proprio programma di riforme politiche. Il pacchetto di riforme costituzionali che il paese ha adottato nel 2010 rappresenta un altro importante passo nella giusta direzione, in quanto comprende diverse priorità del partenariato per l’adesione nei settori della giustizia, dei diritti fondamentali e della pubblica amministrazione. Il compito più importante, al momento, è assicurare che le riforme siano attuate nel rispetto delle norme europee e per mezzo di consultazioni che coinvolgano il più ampio ventaglio di partecipanti, ossia tutti i partiti politici e le organizzazioni della società civile.</p>
      <p sl="hu">Chiaramente è indispensabile proseguire i lavori sui criteri politici. Sarà necessario compiere sforzi considerevoli in diversi settori, come sottolineato nelle conclusioni del Consiglio del 14 dicembre 2010, nel progetto di risoluzione del Parlamento europeo e nella relazione della Commissione sui progressi realizzati nel 2010.</p>
      <p sl="hu">Permettetemi di soffermarmi su alcuni di questi settori. La Turchia deve migliorare ulteriormente il rispetto dei diritti e delle libertà fondamentali, in particolar modo per quanto attiene alla libertà di espressione e alla libertà di religione, sia sul fronte legislativo che all’atto pratico. Sarà necessario intensificare gli sforzi anche per assicurare il pieno rispetto dei criteri di Copenaghen in riferimento, fra l’altro, ai diritti di proprietà, i diritti sindacali, i diritti delle minoranze, i diritti di donne e bambini, la lotta contro la discriminazione, la parità di genere e la lotta contro la tortura e i trattamenti disumani.</p>
      <p sl="hu">Per quanto concerne la libertà di espressione, destano i nostri timori le restrizioni alla libertà di stampa, l’insufficiente tutela dei diritti dei giornalisti e la messa al bando di siti Internet in modo ricorrente e diffuso, come si osserva anche nel progetto di risoluzione del Parlamento. Permettetemi, a questo punto, di far cenno agli avvenimenti degli ultimi giorni. Il 3 marzo, la polizia turca ha arrestato un certo numero di giornalisti. Dobbiamo tenere sotto stretta osservazione questo caso e ricordare continuamente alle autorità di Ankara l’importanza della costante tutela delle libertà.</p>
      <p sl="hu">Per quanto concerne la libertà di religione, la Turchia deve creare le condizioni legislative e pratiche affinché questa possa essere esercitata. Per garantire il pluralismo religioso, nel rispetto del norme europee, è necessario trovare una soluzione giuridica globale. Allo stesso modo, la Presidenza è preoccupata per le numerose notizie che raccontano di casi di tortura e trattamenti disumani e, specificamente, di abusi compiuti al di fuori delle strutture di detenzione ufficiali. Per prevenire le violazioni dei diritti umani, è necessario seguire la rigorosa attuazione della legge sul mandato e i poteri della polizia, modificata nel 2007. Come evidenziato nel progetto di risoluzione del Parlamento europeo, il rispetto del protocollo facoltativo della Convenzione delle Nazioni Unite contro la tortura e la lotta all’impunità rappresentano passi fondamentali in materia.</p>
      <p sl="hu">Per quanto attiene le relazioni tra turchi e curdi e la questione dei territori sudorientali, speriamo che l’attuazione e la continuazione del processo di apertura democratica portino presto ai risultati attesi, consentendo in ultima istanza lo sviluppo economico, sociale e culturale della regione. Permettermi altresì di rimarcare che il Consiglio condanna strenuamente gli atti di terrorismo commessi sul suolo turco ed è bene ricordare che il PKK è ancora nella lista dei gruppi terroristici dell’Unione europea.</p>
      <p sl="hu">Passando alle relazioni tra la Turchia e l’Unione europea, noto con profondo rammarico che, nonostante sia stata ripetutamente invitata a farlo, Ankara si rifiuta ancora di adempiere gli obblighi relativi all’attuazione, completa e non discriminatoria, del protocollo aggiuntivo all’accordo di associazione. Si tratta di una questione centrale e pertanto il Consiglio mantiene le misure approvate nel 2006, che, peraltro, come ben sappiamo, influenzano chiaramente la velocità con cui procedono i negoziati di adesione.</p>
      <p sl="hu">Il Consiglio continua a seguire da vicino e a riesaminare i risultati raggiunti. Non sono stati registrati progressi neppure per quanto concerne un ritorno alla normalità delle relazioni tra la Turchia e Cipro. Il Consiglio si aspetta che il paese appoggi attivamente i negoziati in atto sotto gli auspici delle Nazioni Unite, al fine di raggiungere una soluzione giusta, completa e fattibile della questione cipriota, nel rispetto delle risoluzioni adottate in materia dal Consiglio di sicurezza dell’ONU e dei principi fondamentali alla base dell’Unione europea. L’impegno e il contributo della Turchia sono sicuramente essenziali per il raggiungimento di una soluzione globale.</p>
      <p sl="hu">Vorrei inoltre sottolineare che la Turchia deve impegnarsi chiaramente a mantenere rapporti di buon vicinato e a trovare soluzioni pacifiche alle dispute. Considerando il suo ruolo come paese d’origine e di transito nei flussi migratori illegali verso l’Unione europea, plaudiamo al fatto che siano stati conclusi i negoziati per un accordo sulla riammissione tra questo Stato e l’Unione europea. Il Consiglio auspica che tale accordo venga firmato quanto prima e attuato con successo. Sappiamo che questi ultimi passi sono stati compiuti durante l’ultimo Consiglio “Giustizia e affari interni” e ora attendiamo che la Turchia firmi il documento. Fino ad allora, il Consiglio pone ancora una volta l’accento sull’obbligo di attuare in modo completo e corretto gli accordi bilaterali esistenti in materia di riammissione.</p>
      <p sl="hu">Quanto all’unione doganale tra Unione europea e Turchia, vorrei segnalare che il paese deve finalmente adempiere ai numerosi impegni cui finora è venuto meno. Fra questi vi sono le barriere tecniche e amministrative al commercio, le condizioni di registrazione, le licenze per l’importazione, gli aiuti di Stato, la tutela dei diritti di proprietà intellettuale e altre pratiche e clausole discriminatorie. Tutti questi problemi devono essere risolti con urgenza. La Turchia, inoltre, deve abolire tutte le restrizioni che riguardano il commercio e i trasporti tra gli Stati membri dell’Unione e questo paese. Vi ringrazio per la pazienza e sarò lieta di rispondere a qualunque domanda.</p>
    </intervention>
    <intervention id="2-512-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, vorrei ringraziare il Parlamento e, in particolare, l’onorevole Oomen-Ruijten, per la relazione sulla Turchia. La discussione in corso e la relazione in esame giungono in un momento importante per i rapporti tra l’Unione europea e questo paese. Il progetto di risoluzione evidenzia diverse questioni di grande importanza per la Commissione.</p>
      <p sl="en">La Commissione conferma il proprio impegno a favore del processo di adesione della Turchia. La prospettiva dell’ampliamento incoraggia riforme politiche ed economiche nel paese. I rapporti con l’Unione europea sono forti: la Turchia ha bisogno di noi e noi abbiamo bisogno della Turchia – questo equilibrio non è mutato. L’Unione europea è e rimarrà un attore chiave per Ankara.</p>
      <p sl="en">I nostri rapporti si basano su una profonda integrazione economica: il 40 per cento del commercio estero turco è orientato verso l’Unione europea e l’80 per cento degli investimenti stranieri diretti nel paese proviene dall’Unione. Quest’ultima contribuisce con efficienza alla modernizzazione della Turchia grazie al trasferimento tecnologico, alla partecipazione del paese ai programmi dell’UE nei settori dell’istruzione e della ricerca e al nostro sostegno finanziario pre-adesione.</p>
      <p sl="en">Al contempo, il processo di adesione è rallentato e i capitoli di negoziazione che la Turchia può mirare ad aprire nelle attuali circostanze richiedono notevoli riforme e aggiustamenti. Apprezzo, dunque, a maggior ragione i progressi compiuti di recente, con particolare riferimento al capitolo sulla concorrenza. Confido che apriremo presto questo capitolo, a patto che la Turchia rispetti le ultime condizioni rimaste.</p>
      <p sl="en">Ovviamente, la questione cipriota ha il suo peso nelle negoziazioni. Eventuali progressi nell’attuazione del protocollo aggiuntivo all’accordo di Ankara o nei colloqui avrebbero un’influenza positiva sui negoziati di adesione.</p>
      <p sl="en">Permettermi ora di tornare alla questione delle riforme interne al paese. Plaudo alla riforma costituzionale dello scorso anno e alle successive modifiche della legislazione, in quanto rappresentano passi nella giusta direzione. Dotarsi delle giuste leggi è importante, ma solo un’attuazione oggettiva e imparziale di questi nuovi atti legislativi assicurerà il successo delle riforme costituzionali. La Turchia dovrebbe continuare questo percorso di riforma della propria costituzione con un processo il più inclusivo e trasparente possibile, coinvolgendo attivamente i diversi partititi politici, la società civile, le organizzazioni non governative e il pubblico.</p>
      <p sl="en">La Commissione segue con apprensione le ultime azioni nei confronti di alcuni giornalisti: l’indipendenza e la libertà di stampa sono di massima importanza per la democrazia. Nella propria relazione sui progressi compiuti nel 2010, la Commissione ha già sottolineato l’elevato numero di procedimenti giudiziari ai danni di giornalisti e l’indebita pressione esercitata sui mezzi di comunicazione, che mina in pratica questo diritto fondamentale. La libertà di stampa implica che la contestazione e i punti di vista divergenti debbano essere ascoltati e, fattore ancor più importante, tollerati. La libertà di stampa significa garantire uno spazio pubblico per il dibattito libero, anche su Internet. Il progetto di risoluzione del Parlamento europeo sottolinea, giustamente, tali questioni.</p>
      <p sl="en">Per quanto concerne il diritto alla libertà di culto, accogliamo con favore le iniziative intraprese a favore delle comunità religiose non musulmane del paese; tuttavia, per risolvere i problemi dei non musulmani e degli aleviti, debbono essere compiuti sforzi ulteriori e più sistematici.</p>
      <p sl="en">Permettetemi ora di passare al tema della migrazione. Due settimane fa, il Consiglio ha sottoscritto l’accordo sulla riammissione tra l’Unione europea e la Turchia, un documento che porterà grandi vantaggi agli Stati membri dell’Unione considerando che la Turchia è un importante paese di transito per i flussi migratori diretti verso l’Unione europea. L’accordo rappresenta altresì una novità che, per la prima volta, apre nuove e concrete prospettive di una maggiore cooperazione con il paese in materia di visti e di politiche migratorie, allo scopo di migliorare la mobilità e i contatti tra i cittadini e le aziende dei rispettivi paesi.</p>
      <p sl="en">Turchia e Unione hanno entrambe interesse a collaborare strettamente in questo settore. Vi sono diverse buone ragioni per offrire ai cittadini, agli uomini d’affari e agli studenti turchi maggiori possibilità di viaggiare verso l’Europa. In questo modo, infatti, potranno conoscere meglio gli standard europei, intensificare gli scambi commerciali fra le due parti, a tutto beneficio sia delle aziende europee che di quelle turche, e imprimere un quanto mai necessario impulso alla nostra cooperazione con la Turchia. Signora Presidente, le assicuro che il Parlamento europeo sarà debitamente coinvolto sia nella questione dell’accordo sulla riammissione sia nel dialogo sui visti, in ottemperanza a quanto previsto dal trattato.</p>
      <p sl="en">Le relazioni con la Turchia devono essere analizzate anche in un contesto più ampio. La politica estera attiva di questo paese rappresenta un forte potenziale per l’Unione, a patto che si sviluppi nel quadro del processo di adesione all’Unione europea. Quest’ultima è pronta a intensificare il dialogo già in atto su questioni di politica estera di reciproco interesse.</p>
      <p sl="en">Parlando della Turchia, non possiamo ignorare i principali sviluppi nella regione in cui essa si trova. Gli avvenimenti che hanno colpito Tunisia ed Egitto hanno messo in risalto la stabilità, la prosperità e la democrazia turche. I cittadini di quei paesi guardano alla Turchia come guardano all’Unione europea, intravedendovi cioè un esempio da seguire. Osservano la Turchia sostenere standard e valori per cui ora si battono e che sono associati all’Europa.</p>
      <p sl="en">Mettiamo le cose in chiaro: quantunque rappresenti un esempio per gli altri, la Turchia ha ancora una lunga strada davanti a sé. Molte delle sfide che deve ancora affrontare sono evidenziate nella vostra relazione. Questa è l’occasione per la Turchia di compiere un ulteriore passo verso la piena attuazione dei criteri politici dell’Unione europea. Il governo ha l’enorme responsabilità di mantenere una posizione così privilegiata e di saper dare l’esempio per il bene dei propri cittadini e per l’intera macroregione.</p>
    </intervention>
    <intervention id="2-513-000" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">a nome del gruppo PPE. – Signora Presidente, signora Presidente in carica del Consiglio, signor Commissario, onorevoli colleghi, questa discussione e la relazione sulla Turchia precedono di tre mesi le elezioni parlamentari nel paese. Ancor più che negli anni precedenti, ho fatto del mio meglio per assicurare che il tono del documento fosse estremamente oggettivo e costruttivo. I 22 emendamenti di compromesso sottoposti al voto della commissione per gli affari esteri ne sono una prova. Sulla base degli sviluppi registrati nell’ultimo anno, il Parlamento europeo desidera stabilire le sue priorità per il nuovo parlamento turco e per il prossimo governo. A me sembra di ravvisarne sei.</p>
      <p sl="nl">Primo, governo e opposizione hanno la grande responsabilità di trovare un compromesso e raggiungere il consenso per ulteriori riforme. Entrambe le parti hanno indicato di volere una riforma completa della costituzione e mi aspetto ciò avvenga.</p>
      <p sl="nl">Secondo, il sistema dei pesi e contrappesi forma la base di qualunque sistema democratico. È necessario compiere ulteriori passi per rafforzare l’indipendenza e l’imparzialità del potere giudiziario, il ruolo di supervisore del parlamento e, soprattutto, la libertà di stampa e di espressione. Sono particolarmente preoccupata per quanto attiene alla libertà di stampa, ma di questo parlerò in seguito.</p>
      <p sl="nl">Terzo, i diritti delle minoranze. Mi congratulo con la Turchia per le iniziative simboliche intraprese e per il dialogo che il governo ha cercato esplicitamente. Nondimeno, il dialogo da solo non basta. I gruppi che abitano il sudest del paese, gli aleviti e le minoranze cristiane aspettano misure concrete. Le dichiarazioni relative a Mor Gabriel, in particolare, dimostrano che c’è ancora parecchio lavoro da fare e sospetto che, se il caso dovesse essere portato ancora una volta davanti alla Corte di giustizia, il governo turco ne uscirebbe danneggiato. Bisogna dunque fare qualcosa per creare un’apertura democratica.</p>
      <p sl="nl">Quarto, i diritti delle donne. Sono state intraprese numerose iniziative nell’ultimo anno, ma le leggi, da sole, non sono abbastanza. Ho visto alcuni rifugi di donne e ho parlato con le organizzazioni femminili turche. È chiaro che sia il governo che il parlamento hanno compiuto sforzi a livello nazionale e locale, ma sembra tutto si fermi quando si raggiunge il livello della polizia o dei tribunali. Questo deve cambiare. Le leggi sono molto positive, ma è importante anche la loro attuazione. Oggi, in occasione del centenario della Giornata internazionale della donna, vorrei pronunciarmi ancora una volta per una maggiore rappresentanza femminile in seno al parlamento turco. Con le prossime elezioni, le cose dovranno cambiare in questo senso.</p>
      <p sl="nl">Quinto, il protocollo di Ankara è fondamentale, a mio avviso, e in questo caso la responsabilità ricade sulla Turchia. È soprattutto questo il punto che ha determinato lo stallo nei capitoli negoziali: lasciatemelo ripetere.</p>
      <p sl="nl">Sesto, la politica estera. Noi europei siamo favorevoli a un ruolo attivo della Turchia nella regione. Ciò detto, farei notare che la Turchia potrà svolgere un ruolo mediatore nella questione solo finché resterà ancorata anche all’Europa. L’Alto rappresentante Ashton dovrà cercare, anche su questo punto, un coordinamento molto attivo con la Turchia, molto più di quanto non sia stato fatto finora. Segnalo, peraltro, che queste non sono soltanto le mie priorità. Tutto ciò di cui ho parlato è stato oggetto di discussione anche in seno alla società turca. Spetta ora ai politici tradurre questa discussione in un consenso e in un compromesso.</p>
      <p sl="nl">Cito, brevemente, altre due questioni che destano apprensione. Siamo preoccupati per l’annuncio, da parte del PKK, dell’intenzione di porre fine al cessate il fuoco (il Commissario ne ha parlato). Libertà di stampa: venerdì scorso ho ricevuto una lettera aperta. Permettetemi di dire ancora una volta che chiunque limiti la libertà di espressione in un determinato paese, ne attacca la cultura. Un dibattito libero e tollerante è di importanza fondamentale per qualunque paese.</p>
    </intervention>
    <intervention id="2-514-000" speaker_id="2073" name="Richard Howitt" is_mep="True" mode="spoken">
      <p sl="en">a nome del gruppo S&amp;D. – Signora Presidente, il continuo consolidamento della democrazia e il rispetto dei diritti umani in Turchia – fattori che dovrebbero portare a una piena adesione all’Unione europea – divengono viepiù importanti ora che i paesi arabi e del Medio Oriente appena oltre i confini dell’Europa sono in crisi. Dovremmo plaudire al fatto che il processo di riforma in Turchia abbia conosciuto un nuovo impulso e, guardando alle controversie sorte durante il referendum dello scorso settembre, dovremmo invitare il paese a creare una piattaforma per profonde riforme costituzionali con il sostegno di tutte le parti.</p>
      <p sl="en">Appoggio pienamente il lavoro del Commissario Füle in materia e sottoscrivo le nette dichiarazioni che ha rilasciato questo pomeriggio in tema di libertà di espressione, in particolar modo perché, non più tardi dello scorso mese, assieme ad altri rappresentanti europei, mi è stato impedito di svolgere il mio ruolo di osservatore nei processi KCK presso il tribunale di Diyarbakir. Invito nondimeno il Commissario a compiere progressi sulla questione dei visti, soprattutto per chi intende recarsi nel paese per affari, e a far rispettare alla Turchia le proprie promesse relative al progetto di legge sulle organizzazioni sindacali.</p>
      <p sl="en">Il gruppo dei socialisti e democratici ritiene che i negoziati per l’adesione siano minacciati non da un brusco incidente, ma da morte per strangolamento. Non vengono aperti nuovi capitoli da otto mesi, il periodo di stallo più lungo che sia stato registrato dall’avvio dei negoziati. Domani voteremo in favore dell’apertura dei capitoli sui diritti fondamentali e sul potere giudiziario, nonché sulle politiche comuni per gli affari esteri e la sicurezza, non perché vogliamo assumere posizioni deboli in queste materie, ma perché vogliamo essere forti. Non lo faremo per alterare le pressioni sulle varie parti e raggiungere un accordo sulla questione cipriota.</p>
      <p sl="en">Com’è necessaria un’accelerazione nel processo di riforma della Turchia, così è necessario dare un nuovo impulso ai negoziati con l’Unione europea.</p>
    </intervention>
    <intervention id="2-515-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">a nome del gruppo ALDE. – Signora Presidente, il Commissario Füle ha appena affermato con chiarezza che la Turchia e l’Unione europea necessitano l’una dell’altra. Siamo importanti vicini, alleati in seno alla NATO, e molti cittadini di origini turche vivono in Stati membri dell’Unione europea. Dobbiamo mostrare rispetto gli uni per gli altri. Sostengo fortemente una semplificazione dei visti per ragioni d’affari e di studio, com’è stato detto. Sono favorevole, altresì, a una maggiore integrazione della Turchia nelle strutture legate alla politica di sicurezza e di difesa comune. Vorrei che Cipro facesse cadere il proprio veto in materia. Quando guardiamo all’Africa settentrionale, è chiaro che la Turchia svolge un ruolo esemplare per molti paesi della regione e tutto ciò è positivo.</p>
      <p sl="de">Quando passiamo al processo di adesione, invece, scopriamo che molti capitoli sono bloccati e che è estremamente difficile aprirne di nuovi. Mancano ancora solo tre capitoli e quello sulla concorrenza è di prossima apertura. Cosa succederà quando gli ultimi capitoli saranno aperti? La Turchia e l’Unione europea non avranno più nulla da dirsi? Certamente no! Dobbiamo dunque valutare molto attentamente come portare avanti il processo di adesione e se mantenere o meno l’attuale procedura, secondo la quale il Parlamento si esprime in merito alla relazione della Commissione sui progressi realizzati per mezzo di una risoluzione.</p>
      <p sl="de">La relazione per il 2010 è molto critica, ma al contempo costruttiva. Tratta di diritti fondamentali che, soprattutto per i liberali, sono palesi: libertà di stampa, di parola, di espressione e di assemblea, dimostrazioni studentesche, diritti sindacali e libertà di religione. Da anni invochiamo un rafforzamento della libertà di religione, ma finora ben poco è stato fatto. L’arresto di Ahmet Şık e Nedim Şener e l’interferenza nei lavori delle fondazioni politiche turche sono motivi di grande preoccupazione, che ricadono nell’ambito di applicazione del primo criterio di Copenaghen; assumono un peso notevole, trattandosi del criterio politico. Se la Turchia non progredisce verso una costituzione interna democratica, credo che ci scontreremo con seri problemi in alcuni settori, che vanno ben al di là della fase di stallo in seno al Consiglio.</p>
      <p sl="de">In termini diplomatici, noi abbiamo bisogno della Turchia e la Turchia ha bisogno di noi, ma in termini democratici, la Turchia ha ancora parecchia strada da percorrere.</p>
    </intervention>
    <intervention id="2-516-000" speaker_id="4385" name="Hélène Flautre" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, vorrei cogliere l’occasione per ringraziare l’onorevole Oomen-Ruijten per l’eccellente lavoro svolto allo scopo di presentarci una documentazione estremamente precisa e una relazione redatta in perfetta buona fede, affinché potessimo inviare un chiaro messaggio politico, soprattutto alla vigilia delle elezioni politiche in Turchia. Sostengo pienamente il suo operato.</p>
      <p sl="fr">A differenza del suo intervento, signora Ministro – ma è evidente il perché –, questa relazione pone l’accento sulla libertà di espressione e dei mezzi di comunicazione. Purtroppo vi è l’evidente necessità di affrontare il problema, come dimostrano i fatti, come i recenti arresti dei giornalisti Nedim Şener e Ahmet Şık nel quadro delle inchieste su Ergenekon e Sledgehammer. Ho presentato un emendamento in tal senso; vi invito a sostenere questo impegno affinché il Parlamento possa esercitare il massimo controllo sulla fondamentale questione della libertà di stampa, che ha ricadute sull’indipendenza del potere giudiziario e sull’elaborazione della nuova costituzione.</p>
      <p sl="fr">Vorrei ad ogni modo porre il seguente interrogativo politico: se constatiamo una stretta al processo di adesione e uno stallo nei capitoli decisivi per il progresso delle questioni relative alle libertà fondamentali, all’indipendenza del potere giudiziario e alla nuova costituzione, non è forse totalmente controproducente che Parlamento e Consiglio scelgano di punire la Turchia chiudendo alcuni capitoli e impendendo l’apertura e la chiusura di altri?</p>
      <p sl="fr">È davvero incoerente che l’Unione europea si privi di una delle principali leve d’azione con la Turchia, ovvero i negoziati, soprattutto relativamente ai capitoli nn. 22, 23 e 24. Vorrei esortare il Consiglio a riesaminare la situazione perché, ovviamente, oggi sembra che il processo di adesione sia ostaggio delle sanzioni, che a sua volta possono produrre effetti solo se il processo stesso prosegue. Ora, è evidente a tutti che le cose non stanno più in questi termini. Ci troviamo in una situazione politica altamente preoccupante, in un momento in cui tutti i paesi a sud del Mediterraneo guardano alla Turchia come a una fonte d’ispirazione per la propria transizione democratica.</p>
      <p sl="fr">Non chiedo di assumere una decisione sull’adesione della Turchia, chiedo che le decisioni che adottiamo, a tutti i livelli, siano assolutamente coerenti con l’affidabilità, la credibilità, la serietà e la lealtà del nostro processo di negoziazione, un aspetto che al momento è seriamente in discussione.</p>
    </intervention>
    <intervention id="2-517-000" speaker_id="4513" name="Geoffrey Van Orden" is_mep="True" mode="spoken">
      <p sl="en">a nome del gruppo ECR. – Signora Presidente, riconosco che esistono diverse opinioni sull’adesione della Turchia sia tra i diversi gruppi politici del Parlamento europeo sia all’interno di ciascuno di essi, incluso il mio. Personalmente, ho sempre sostenuto le aspirazioni europee di questo paese. Certo, vi sono motivi di preoccupazione, ma direi che, viste le agitazioni che interessano l’Africa settentrionale e il Medio Oriente in questo periodo e considerando la continua minaccia del terrorismo islamico, mai più di adesso è stato importante inviare alla Turchia un segnale positivo di benvenuto nel gruppo delle democrazie europee.</p>
      <p sl="en">Vorrei chiedere in particolar modo agli amici greci provenienti sia da Cipro che dalla Grecia di abbandonare l’approccio unilaterale alla questione cipriota, di essere più moderati e di raggiungere una soluzione globale assieme ai turchi prima che sia troppo tardi. Critichiamo la Turchia per il protocollo aggiuntivo – lo ha ripetuto il Presidente in carica del Consiglio questo pomeriggio – ma non si fa cenno alcuno alla mancata attuazione della decisione del Consiglio dell’Unione europea del 26 aprile 2004.</p>
      <p sl="en">La Turchia è un membro chiave dell’Alleanza atlantica, una democrazia che svolge un ruolo centrale come interfaccia fra est e ovest e un paese in rapido cambiamento, con un tasso di crescita che la pone ai vertici mondiali. Diamoci una mossa: non perdiamo la Turchia in questo momento!</p>
    </intervention>
    <intervention id="2-518-000" speaker_id="96907" name="Takis Hadjigeorgiou" is_mep="True" mode="spoken">
      <p sl="el">a nome del gruppo GUE/NGL. – Signora Presidente, mi asterrò dal commentare le argomentazioni dell’onorevole Van Orden, anzitutto perché non voglio sprecare il mio tempo e, secondariamente, perché egli – e non è la prima volta – confonde i carnefici con le vittime di Cipro. Siamo favorevoli all’adesione della Turchia, se questa è la volontà del suo popolo e a condizione che tale paese rispetti i criteri di adesione.</p>
      <p sl="el">Per far sì che ciò accada, la Turchia deve trovare una soluzione politica reale alla questione curda e rilasciare le centinaia di sindaci e consiglieri comunali curdi detenuti nelle carceri del paese; deve adoperarsi per creare uno stato di diritto, riconoscere il genocidio armeno e risolvere i problemi con la Grecia, in particolar modo nel Mar Egeo.</p>
      <p sl="el">Quanto a Cipro, deve smettere di nascondersi dietro gli avvenimenti del 2004: siamo già nel 2011. Deve immediatamente cedere la città di Famagosta ai suoi abitanti (stiamo parlando di una città europea, con una storia europea che risale a diverse migliaia di anni fa; una città che è stata abbandonata alle intemperie per quasi quarant’anni) e deve iniziare a ritirare immediatamente le proprie truppe di occupazione dall’isola.</p>
      <p sl="el">Concludendo, onorevole Van Orden, vorrei ricordarle le proteste dei ciprioti turchi, che chiedono alla Turchia di avere voce in capitolo sulle questioni interne dell’isola. In tutta risposta, il Presidente Eroğlu ha disposto che i dimostranti venissero processati. La Turchia deve rispettare i desideri dei ciprioti turchi, permettendo un censimento della regione occupata, ponendo fine alla colonizzazione e permettendo che i nomi di città e villaggi che compaiono sulle cartine sono quelli usati per migliaia di anni.</p>
    </intervention>
    <intervention id="2-519-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">a nome del gruppo EFD. – Signora Presidente, desidero congratularmi con l’onorevole Oomen-Ruijten per il documento presentato, perché fornisce un quadro equilibrato e preciso della situazione in Turchia. Apprezzo particolarmente la posizione assunta dal Commissario Füle. Il messaggio che traspare dalla relazione Oomen-Ruijten è che la Turchia deve adempiere a tutti i propri obblighi nei confronti dell’Unione europea se vuole entrare a farne parte. Se invece non è questo che desidera, dovrebbe dirlo chiaramente, perché, per un paese grande come la Turchia, sono contrario a far rimbalzare la questione da una sede all’altra e affrontarla in termini squisitamente diplomatici. Nonostante il chiaro messaggio dell’Unione, il paese sta tuttavia agendo in modo contraddittorio, come se ci fossero problemi tra i vertici politici e il regime militare; un momento dimostra buone intenzioni verso i propri vicini, quello successivo rende l’Egeo un colabrodo, mandando i propri aeroplani e le proprie imbarcazioni ad attraversare e violare quotidianamente le frontiere greche aeree e terrestri.</p>
      <p sl="el">Rispettiamo la Turchia e il popolo turco, ma riteniamo che sia giunto il momento che questo paese mostri un po’ di rispetto per i propri vicini e per l’idea di Europa delineata nel trattato di Roma.</p>
    </intervention>
    <intervention id="2-520-000" speaker_id="96904" name="Barry Madlener" is_mep="True" mode="spoken">
      <p sl="nl">Signora Presidente, il Parlamento parla di Turchia, ma il Primo ministro Erdoğan preferirebbe un’unione turco-araba. Questo paese è molto amico del dittatore Ahmadinejad, ha rinunciato alla propria identità laica, continua a occupare la parte settentrionale dell’isola di Cipro, non intrattiene più relazioni amichevoli con Israele e ha preferito optare per la fratellanza musulmana di Hamas: la Turchia è sempre più incentrata sul mondo islamico.</p>
      <p sl="nl">Onorevoli colleghi, quando porremo fine a questa farsa? L’Europa non vuole la Turchia e non vuole l’Islam. Il Presidente Sarkozy lo ha già detto, il Cancelliere Merkel ha fatto altrettanto e neppure i cittadini europei non vogliono la Turchia tra i membri dell’Unione europea. Questo paese si umilia da anni in cambio di denaro da parte dell’Unione europea e della promessa di entrarne a far parte, ma una cultura islamica retrograda non trova spazio in Europa. Primo ministro Erdoğan, lei è un uomo vero o un servile codardo? Quanto a lungo continuerà a umiliare il popolo turco? Esca onorevolmente da questa situazione e smetta di agire in questo modo.</p>
    </intervention>
    <intervention id="2-521-000" speaker_id="28474" name="Ioannis Kasoulides" is_mep="True" mode="spoken">
      <p sl="en">Signora Presidente, coloro che sostengono l’adesione della Turchia all’Unione europea, o quantomeno alcuni di essi in seno al Parlamento, si sentono in dovere di sostenere gli emendamenti contro Cipro. La Turchia sta esaurendo i capitoli negoziali e il processo di adesione rischia lo stallo. Quattordici capitoli sono congelati perché la Turchia si rifiuta testardamente di estendere il protocollo di Ankara.</p>
      <p sl="en">Un risultato positivo dei negoziati in corso per trovare una soluzione all’occupazione di Cipro renderà automaticamente disponibili 14 capitoli. Il Segretario generale Ban Ki-moon ha esortato tutti gli attori internazionali a concentrare i propri sforzi sulla ricerca di una soluzione. Votare a favore di emendamenti come quello del 26 aprile sul commercio diretto in una Cipro divisa – emendamento che sarebbe inutile se l’isola fosse unita – incoraggia l’intransigenza e il fallimento degli sforzi profusi nella ricerca di una soluzione, oltre a prolungare il congelamento dei capitoli. Prendersela con Cipro non porta la Turchia da nessuna parte.</p>
    </intervention>
    <intervention id="2-522-000" speaker_id="4328" name="Raimon Obiols" is_mep="True" mode="spoken">
      <p sl="es">Signora Presidente, credo che domani risulterà chiaro che il gruppo dell’Alleanza progressista di Socialisti e Democratici al Parlamento europeo ha cercato di ottenere il massimo consenso possibile in seno al Parlamento, perché volevamo che in tutte le istituzioni dell’Unione predominasse un approccio unico.</p>
      <p sl="es">Da anni questo processo negoziale si dimostra utile a trainare riforme politiche ed economiche in Turchia. Certo, ci sono state contraddizioni, battute d’arresto e progressi, ma nel complesso il processo si è rivelato utile. Questo potrebbe essere il momento della verità, come ci ricordano i cambiamenti che si stanno verificando nell’area del Mediterraneo.</p>
      <p sl="es">In occasione della sua ultima presenza in seno alla commissione per gli affari esteri, il Commissario Füle ha invitato a un nuovo realismo, che esuli da progetti rigorosamente a breve termine. Questo nuovo realismo è esattamente ciò di cui abbiamo bisogno nel processo negoziale con la Turchia: la massima cautela, ma anche il massimo impegno e la massima serietà per evitare di arenarsi, di perdere credibilità e di scadere in insinuazioni eccessive, nonché per dire chiaramente che gli accordi e gli impegni presi devono essere rispettati e che questo richiede un approccio fermo da tutte le parti coinvolte.</p>
      <p sl="es">Si spera che nella prossima relazione scopriremo che il processo negoziale ha registrato ulteriori progressi.</p>
    </intervention>
    <intervention id="2-523-000" speaker_id="2155" name="Graham Watson" is_mep="True" mode="spoken">
      <p sl="en">Signora Presidente, oggi i paesi islamici stanno facendo qualcosa di molto simile all’esautorazione della dittatura monopartitica da parte del popolo turco nel 1950. Come l’Egitto forse scoprirà, alla pari della Turchia, rovesciare lo Stato profondo è molto più difficile ed è per questa ragione che il caso Ergenekon e indagini di questo tipo rivestono tanta importanza.</p>
      <p sl="en">I liberali di questo Parlamento augurano al Primo ministro Erdoğan e al suo governo di riuscire a creare una democrazia reale e a portarla nel novero delle nazioni democratiche europee. L’unione doganale è stata un grande successo e potrebbe esserlo anche l’adesione della Turchia all’Unione europea.</p>
      <p sl="en">Deploriamo lo stallo creatosi nel processo di adesione e, quantunque la Turchia ne sia parzialmente responsabile, la cattiva fede di alcuni Stati membri, come ha rivelato WikiLeaks, è ragione di imbarazzo per l’Unione europea. Il Presidente Sarkozy ha lo stesso titolo a esprimersi sulla Turchia a nome dell’Europa che a pronunciarsi sulla sua Unione per il Mediterraneo. La sua visita ad Ankara ha esacerbato la situazione ed è un peccato che i cristiano-democratici tedeschi non abbiamo seguito il suggerimento di Max Fischer di guardarsi allo specchio, perché l’AKP di oggi è proprio lo specchio della CDU tedesca nel 1950 (chiaramente in chiave islamico-democratica, anziché cristiano-democratica). È senza dubbio inducono questo il motivo per cui il Commissario afferma di comprendere e condividere le frustrazioni della Turchia.</p>
      <p sl="en">La relazione in esame è onesta, fin troppo per alcuni. La Turchia ha ancora molta strada da percorrere, ma noi avremmo molto da perdere se non dessimo il benvenuto e non collaborassimo con democrazie islamiche come la Turchia e l’Indonesia.</p>
    </intervention>
    <intervention id="2-524-000" speaker_id="96793" name="Paweł Robert Kowal" is_mep="True" mode="spoken">
      <p sl="pl">Signora Presidente, vorrei congratularmi con la relatrice per la sua interessante ed equilibrata relazione, sebbene personalmente nutra dei dubbi su alcuni punti, come sull’opportunità di porre l’accento su un maggiore coinvolgimento della Turchia nel Caucaso meridionale.</p>
      <p sl="pl">Si tratta di una regione che richiede politiche particolarmente delicate e ben equilibrate. Bisognerebbe dire, a ogni buon conto, che ciò che conta di più è cambiare atteggiamento verso gli sforzi profusi dalla Turchia. Qualunque risultato derivante dall’attuazione dell’accordo di associazione – buon indicatore del futuro ampliamento della cooperazione turca con l’Unione europea – deve essere accolto con l’auspicio che rappresenti un’opportunità per il futuro e che le porte dell’Europa siano aperte, anche per questo paese.</p>
      <p sl="pl">Ciò dovrebbe essere affermato molto chiaramente in Aula quest’oggi, soprattutto perché ci aspettiamo che le consultazioni e la cooperazione relativa agli accadimenti nell’Africa settentrionale possano rivelarsi un aspetto centrale della buona cooperazione con la Turchia. L’obiettivo fondamentale che dobbiamo raggiungere sta dunque nel dimostrare il valore di questo paese come partner energetico dell’Unione europea oggi e come suo partner politico per il futuro.</p>
    </intervention>
    <intervention id="2-525-000" speaker_id="99419" name="Charalampos Angourakis" is_mep="True" mode="spoken">
      <p sl="el">Signora Presidente, la recessione è peggiorata e ciò ha riacceso la lotta tra poteri imperialisti per il controllo dei mercati e delle fonti di energia, nonché dei canali utilizzati per la loro trasmissione.</p>
      <p sl="el">Gli avvenimenti in Libia, il petrolio scoperto di recente nel Mediterraneo e le frizioni che ciò ha già provocato ne sono una prova. Allo stesso tempo, NATO e Unione europea intensificano i propri interventi in quella zona. La Turchia, dal canto proprio, sta cercando di migliorare la propria posizione strategica in una regione in cui i conflitti sono ormai pronti a scoppiare e la resistenza si fa più forte. È questo lo scopo della recente riforma costituzionale, che Unione europea e Stati Uniti hanno accolto con tale favore. Allo stesso tempo, la Turchia non cede sull’occupazione della parte settentrionale di Cipro, sulle incursioni nell’Egeo e sul palese disprezzo per i diritti umani fondamentali e per le libertà fondamentali. I lavoratori turchi sanno che non hanno nulla da guadagnare dall’Unione europea, perché i diritti fondamentali dei lavoratori e dei cittadini, in Europa, vengono aboliti e perché l’Unione continua sostenere, proprio come in passato, una serie di regimi reazionari in quella regione.</p>
    </intervention>
    <intervention id="2-526-000" speaker_id="96993" name="Lorenzo Fontana" is_mep="True" mode="spoken">
      <p sl="it">Signora Presidente, onorevoli colleghi, se la questione della Turchia fosse una questione esclusivamente economica, probabilmente, mi pare di capire che problemi non ce ne sarebbero. Ci sono problemi seri, invece, perché la questione della Turchia evidentemente non è solo una questione economica.</p>
      <p sl="it">Noi soprattutto vorremmo puntare sulla questione della tolleranza religiosa, che purtroppo in Turchia è assente, e non solo perché potremmo citare i sacrifici di alcuni sacerdoti, anche italiani, come Monsignor Luigi Padovese o Don Andrea Santoro, ma anche per il fatto che purtroppo recentemente al Consiglio d’Europa i delegati turchi hanno votato contro una mozione di condanna nei confronti delle violenze perpetrate contro i cristiani in tutto il mondo.</p>
      <p sl="it">Questo ci sorprende e ci chiediamo in quale modo noi possiamo accettare un paese che non ritiene la libertà religiosa uno dei valori fondamentali. Ci chiediamo anche come sia possibile che il vice di Erdoğan, Babacan, abbia detto che l’Unione europea è un “club cristiano”. Cosa pensava di trovare? Oltre a questo, forse, non ritiene che il problema non sia il “club cristiano europeo”, ma sia la mancanza di diritti religiosi che c’è all’interno della Turchia?</p>
    </intervention>
    <intervention id="2-527-000" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, signor Commissario, un proverbio turco dice “le persone si giudicano dalle azioni: le parole non significano granché”. Nondimeno, i sostenitori della Turchia si sono lasciati illudere da parole vuote e altisonanti. La relazione 2010 sui progressi realizzati dalla Turchia è in realtà una farsa. Racconta un paese ricco di aspetti, ma certamente non pronto a entrare in Europa. I diritti fondamentali spesso esistono solo sulla carta e la libertà di parola conosce pesanti restrizioni, come ha confermato il recente arresto di due giornalisti. La discriminazione nei confronti di minoranze etniche e religiose, come i curdi e i cristiani, non ha subito variazioni. Il Primo ministro Erdoğan accusa ipocritamente i paesi europei di islamofobia, nonostante da noi i musulmani siano liberi di praticare la propria religione, diversamente dai cristiani in Turchia. La disputa territoriale sul monastero di Mor Gabriel ne è solo un’ulteriore dimostrazione. Nonostante affermi il contrario, il governo Erdoğan sta portando avanti il processo di islamificazione, e ne siamo ben consapevoli.</p>
      <p sl="de">Una recente inchiesta descrive la reale immagine che i turchi hanno dell’Unione europea. Sono favorevoli all’adesione all’UE, ma al contempo guardano agli europei con notevole sfiducia. Dovremmo interrompere i negoziati per l’adesione il prima possibile.</p>
    </intervention>
    <intervention id="2-528-000" speaker_id="1263" name="Elmar Brok" is_mep="True" mode="spoken">
      <p sl="de">Signora Presidente, signora Presidente in carica del Consiglio, signor Commissario, vorrei dire all’onorevole Watson che i suoi paragoni storici non potrebbero essere più sbagliati. Non dovrebbe paragonare il partito turco per la giustizia e lo sviluppo (AKP) con il partito che ha riportato la Germania alla democrazia e allo stato di diritto dopo il periodo nazista. Si tratta di un confronto davvero allarmante, soprattutto se si considera che il partito tedesco in questione ha cooperato e si è coalizzato con i liberali negli anni ‘50.</p>
      <p sl="de">Sono favorevole a legami forti tra Unione europea e Turchia. Questo paese riveste un ruolo strategicamente importante per noi, ma non a ogni costo. Anzitutto, non possiamo abolire le condizioni di adesione, tra cui la libertà di parola, l’indipendenza del potere giudiziario, i diritti delle minoranze e la libertà di religione, come affermano chiaramente le relazioni della Commissione e il testo dell’onorevole Oomen-Ruijten. Secondariamente, non possiamo mettere a repentaglio la capacità di integrazione dell’Unione europea, ma dobbiamo trovare metodi alternativi. Infine, spetta alla Turchia assicurarsi che questo processo non subisca una battuta d’arresto e, quanto meno, che le promesse fatte nel contesto del protocollo di Ankara, ad esempio, vengano rispettate.</p>
      <p sl="de">La Turchia può dimostrare che l’integrazione con l’Unione europea è possibile. Tuttavia, quando il Primo ministro Erdoğan afferma in un discorso tenuto in Germania che i turchi di nazionalità tedesca devono la propria lealtà anzitutto alla Turchia, ci troviamo di fronte a un grave problema di integrazione. Si tratta dell’espressione di una particolare forma mentis , nonché di un tentativo di affermarla.</p>
      <p sl="de">Sono pertanto del parere che la Turchia non sia ancora pronta. Nondimeno, abbiamo invitato questo paese a collaborare costruttivamente con noi nel contesto dell’accordo Berlin Plus e in altri settori, in modo da rafforzare i reciproci legami. L’esempio di Mor Gabriel rientra in questo ambito.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 148, paragrafo 8, del regolamento)"/>
    </intervention>
    <intervention id="2-529-000" speaker_id="2155" name="Graham Watson" is_mep="True" mode="spoken">
      <p sl="de">Signora Presidente, onorevole Brok, circa due o tre milioni di tedeschi e di inglesi vivono nel sud della Spagna. Che cosa direbbero se il governo spagnolo stabilisse che i loro figli devono imparare la lingua nazionale prima ancora del tedesco o dell’inglese? Naturalmente, si opporrebbero. Non può semplicemente dire che in Germania le persone devono imparare prima di tutto il tedesco. Naturalmente dovrebbero imparare entrambe le lingue, ma la Germania è ancora ben lungi dallo stabilire una vera politica di integrazione.</p>
    </intervention>
    <intervention id="2-530-000" speaker_id="1263" name="Elmar Brok" is_mep="True" mode="spoken">
      <p sl="de">Signora Presidente, onorevole Watson, le persone che vivono in Germania e intendono tornare in patria avranno, naturalmente, come prima lingua la propria lingua madre. Tuttavia, coloro che vogliono ottenere la cittadinanza tedesca e rimanere in Germania a lungo, devono anzitutto imparare il tedesco, in modo da avere l’opportunità di andare bene a scuola, ricevere un’istruzione e, quindi, accedere a una brillante carriera e integrarsi nella società. In questo caso, la questione linguistica è prioritaria. Dobbiamo operare una distinzione tra coloro che vanno all’estero in vacanza per la stagione e coloro che vogliono trasferirsi stabilmente in un altro paese. Tale distinzione rientra nella questione dell’integrazione. Non è possibile paragonare i turisti che vanno a Maiorca in vacanza con quelli che vogliono acquisire la cittadinanza di un paese e viverci per sempre.</p>
    </intervention>
    <intervention id="2-531-000" speaker_id="39319" name="Maria Eleni Koppa" is_mep="True" mode="spoken">
      <p sl="el">Signora Presidente, signor Commissario, il processo di adesione della Turchia all’Unione europea continua a rivestire importanza strategica, sia per l’Europa che per la stessa Turchia. Tale processo è una misura della credibilità europea e delle intenzioni turche di portare avanti le necessarie riforme democratiche. La dichiarazione del governo di voler promuovere riforme democratiche, tuttavia, è tradita dai fatti. Abbiamo seguito con preoccupazione gli arresti di giornalisti che si sono succeduti negli ultimi giorni. Il 20 febbraio, il giornalista Nedim Şener, noto per aver criticato l’approccio della polizia all’assassinio del giornalista armeno Hrant Dink, è stato arrestato con altri sei colleghi. Sono stati tutti incarcerati con l’accusa di appartenere a un’organizzazione terrorista, portando così il numero di giornalisti detenuti a oltre un centinaio. Più che un reato la loro vera colpa, in questi casi, sembra essere l’opposizione al governo Erdoğan.</p>
      <p sl="el">L’Unione ha sostenuto gli sforzi del governo di eliminare il parastato, ma questo non può diventare un alibi per limitare le libertà personali, in particolar modo quella di opinione. Invito il Commissario Füle a riferirci come la Commissione intenda reagire a tali eventi.</p>
    </intervention>
    <intervention id="2-532-000" speaker_id="4514" name="Andrew Duff" is_mep="True" mode="spoken">
      <p sl="en">Signora Presidente, mi rincresce moltissimo che il processo di adesione turco sia in stallo. La Turchia non ha compiuto i progressi che vogliamo, la questione cipriota rimane inaffrontabile, Francia e Germania sono implacabilmente contrarie all’adesione di questo paese e in seno al Parlamento vi sono chiaramente dei pregiudizi nei suoi confronti.</p>
      <p sl="en">Ci troviamo dinanzi a una gigantesca crisi strategica. L’Europa perde la Turchia e la Turchia perde l’Europa. Quello che dobbiamo fare è dedicare il 2011 a un nuovo, concreto partenariato, basato su una valutazione radicale dei reali interessi di entrambe le parti.</p>
    </intervention>
    <intervention id="2-533-000" speaker_id="96713" name="Evžen Tošenovský" is_mep="True" mode="spoken">
      <p sl="cs">Signora Presidente, la relazione 2010 sui progressi realizzati dalla Turchia è certamente una delle più complesse che abbiamo discusso in questa sede. Ciononostante, non dovremmo lasciarci influenzare da pregiudizi basati su questioni storiche. I recenti avvenimenti verificatisi in Turchia sono senza dubbio inaccettabili per i principi democratici europei. Dobbiamo intensificare ancor di più i negoziati con questo paese. La Turchia riveste un’importanza geopolitica fondamentale per l’Europa nel contesto della complessa regione mediorientale, una posizione di cui, naturalmente, non deve abusare. Se però intratteniamo con la Turchia un dialogo aperto e basato su determinati principi, possiamo favorire una migliore comprensione delle norme che regolano la democrazia. Lo sviluppo economico di questo paese negli ultimi anni è stato davvero notevole e le sue industrie stanno diventando partner importanti per le aziende europee in diversi settori. È quindi indispensabile che ai rapporti economici corrispondano uguali rapporti politici con l’Unione europea, con una chiara prospettiva futura. Se la Turchia è sinceramente interessata a far parte dell’Unione, non può compiere passi come quelli cui abbiamo assistito di recente. Sostengo fortemente, per diverse ragioni, la continuazione del processo di avvicinamento della Turchia all’Unione europea.</p>
    </intervention>
    <intervention id="2-534-000" speaker_id="24030" name="Philip Claeys" is_mep="True" mode="spoken">
      <p sl="nl">Signora Presidente, dobbiamo smettere di utilizzare il termine “relazione sui progressi realizzati” quando parliamo di negoziati con la Turchia. E’ un nome che induce in errore, perché la Turchia non ha compiuto nessun progresso sostanziale nel rispetto delle condizioni per l’adesione all’Unione.</p>
      <p sl="nl">Il fascicolo su Cipro è completamente fermo perché i turchi si rifiutano di adempiere ai propri obblighi e perché continuano a occupare illegittimamente la parte settentrionale dell’isola. Non è stato realizzato nessun progresso neppure nella sfera dei diritti democratici: le persone vengono perseguitate per aver espresso le proprie opinioni, i siti web sono bloccati e i membri delle minoranze cristiane o comunque non musulmane sono ostacolati in ogni modo possibile. Nelle occasioni in cui, di quando in quando, i membri di quest’Aula pongono domande su tali questioni, la Commissione risponde che sta seguendo la situazione turca da vicino e con preoccupazione. Ciononostante non ha intrapreso nessuna azione specifica e i negoziati continuano a trascinarsi all’infinito.</p>
      <p sl="nl">È un segreto di Pulcinella che, privatamente, molti dei sostenitori dell’adesione turca in seno alla Commissione e al Parlamento o nei rispettivi Stati membri, ammettano che l’idea nel suo insieme è disastrosa. Smettiamola, allora, di illuderci, smettiamo di illudere l’opinione pubblica europea e il popolo turco e poniamo fine ai negoziati con questo paese.</p>
    </intervention>
    <intervention id="2-535-000" speaker_id="4271" name="Elisabeth Jeggle" is_mep="True" mode="spoken">
      <p sl="de">Signora Presidente, onorevoli colleghi, concordo con la valutazione onesta, e quindi critica, dei negoziati per l’adesione che ci viene proposta nella presente relazione sui progressi realizzati dalla Turchia. Molte promesse sono state fatte, dall’avvio dei negoziati, ma nel concreto sono stati compiuti ben pochi progressi. Considerata la pronunciata natura islamica del paese, tutte le comunità religiose cristiane e non musulmane devono avere pari diritti, il che comporta la libertà di praticare la propria religione senza dover subire discriminazioni. Per quanto mi riguarda, questo aspetto è fondamentale. La Turchia deve operare una completa separazione tra Stato e religione e accettare i culti diversi dall’Islam. Il caso del monastero di Mor Gabriel è solo un esempio di questo problema.</p>
      <p sl="de">Vorrei ricordare agli Stati membri dell’Unione europea che hanno l’obbligo di esortare fermamente la Turchia a rispettare i diritti umani universali e, soprattutto, la libertà di religione in tutti le sedi negoziali che la coinvolgono.</p>
    </intervention>
    <intervention id="2-536-000" speaker_id="1935" name="Wolfgang Kreissl-Dörfler" is_mep="True" mode="spoken">
      <p sl="de">Signora Presidente, onorevoli colleghi, è vero che l’oggetto dei negoziati è esclusivamente l’adesione della Turchia all’Unione europea, che ha il mio appoggio; accolgo inoltre con favore le riforme che il governo turco ha avviato nel corso dell’ultimo anno. Nondimeno la Turchia deve anche decidersi ad adempiere ai propri obblighi e ad attuare il protocollo di Ankara, per consentire un progresso dei negoziati. Non deve scaricare continuamente la responsabilità di questo stallo sull’Unione europea o su Cipro, come il Primo ministro Erdoğan è così lieto di fare.</p>
      <p sl="de">La Turchia deve porre fine alla pratica di arrestare giornalisti che sono critici nei confronti del regime. Ahmet Şık, Nedim Şener e altri devono essere protetti dall’arbitrarietà del sistema giudiziario. Questi sono solo alcuni dei criteri per l’apertura del capitolo n. 23. Primo ministro Erdoğan, lei deve rilasciare una dichiarazione netta su questo tema anziché non esprimersi contro l’integrazione dei suoi compatrioti diffondendo la sua visione pan-turca del mondo, come ha fatto a Düsseldorf. Questo è ciò che ci aspettiamo da lei. Certo, anche l’Unione europea deve contribuire al successo dei negoziati e dimostrarsi pronta ad accettare nuovi membri. Entrambe le parti hanno compiti da svolgere, ma una cosa è chiara: la palla è ora nelle mani dei tribunali turchi e la prossima mossa spetta alla Turchia.</p>
    </intervention>
    <intervention id="2-537-000" speaker_id="38613" name="Metin Kazak" is_mep="True" mode="spoken">
      <p sl="it">Signora Presidente, sono consapevole che la relazione in esame è molto controversa e che raggiungere un compromesso in seno al Parlamento può, talvolta, essere molto difficile; tuttavia dovremmo cercare di mantenere le nostre discussioni su un piano concreto ed equilibrato.</p>
      <p sl="it">Ricordiamoci, anzitutto, che l’accordo di Ankara stabiliva le quattro libertà di circolazione nonché l’unione doganale tra la Turchia e l’Unione europea. Diverse sentenze della Corte di giustizia nonché i regimi di concessione dei visti applicati ad altri paesi candidati hanno inoltre dimostrato che la liberalizzazione dei visti per i cittadini turchi, in particolar modo per ragioni d’affari o di studio, dovrebbe essere chiaramente sostenuta in questa relazione.</p>
      <p sl="it">Secondariamente, dovremmo sollecitare un nuovo impulso alla questione cipriota, che si trova in una situazione di stallo. L’attuazione della decisione del Consiglio del 26 aprile 2004 incoraggerebbe notevolmente la Turchia ad applicare l’accordo di associazione con la Comunità europea. Ciò porterebbe non solo a vantaggi economici e politici per entrambe le parti, ma permetterebbe altresì a tutti gli abitanti dell’isola di intrattenere rapporti commerciali liberi, eliminando le distinzioni operate dall’Unione europea. È ora di dimostrare che il Parlamento europeo può fare la differenza.</p>
    </intervention>
    <intervention id="2-538-000" speaker_id="96809" name="Peter van Dalen" is_mep="True" mode="spoken">
      <p sl="nl">Signora Presidente, far entrare la Turchia in Europa sarebbe uno dei più grandi errori della storia. Accoglieremmo un paese di 80 milioni di persone, che avanzerebbero pretese sul bilancio europeo, sul processo decisionale dell’Europa e sulla nostra politica estera. A mostrarci i potenziali risultati sono i rapporti della Turchia con Hamas, Hezbollah e Iran.</p>
      <p sl="nl">L’adesione della Turchia avrebbe un effetto negativo anche sull’integrazione, come abbiamo già modo di constatare. Il Primo ministro Erdoğan ha recentemente invitato gli immigrati Turchi che risiedono in Germania a imparare prima e soprattutto il turco. A me, tuttavia, pare sensato che una persona stabilitasi in Germania dia la priorità all’apprendimento del tedesco.</p>
      <p sl="nl">Il programma del Primo ministro Erdoğan è quello di un partito islamico, e anche da questo punto di vista l’adesione della Turchia all’UE sconvolgerebbe gli equilibri. Avremmo a che fare con milioni di persone che, purtroppo, non hanno familiarità con i fondamenti giudaico-cristiani dell’Europa e vorrebbero cambiarli. Assicuriamoci pertanto che la relazione 2010 sui progressi realizzati dalla Turchia sia l’ultima. Poniamo fine a questi inutili negoziati. Un partenariato privilegiato: ecco cosa unirebbe il meglio di entrambi i mondi.</p>
    </intervention>
    <intervention id="2-539-000" speaker_id="28171" name="Emine Bozkurt" is_mep="True" mode="spoken">
      <p sl="nl">Signora Presidente, progressi e fiducia reciproca saranno possibili solo quando Turchia e Unione europea avranno tenuto fede ai rispettivi impegni. L’apertura di nuovi capitoli negoziali porterà esattamente al nuovo dinamismo che vogliamo vedere, in termini di progressi nei diritti umani e nella giustizia.</p>
      <p sl="nl">La libertà di stampa è motivo di grandi preoccupazioni. La tutela di questa forma di libertà, che ha vissuto tempi difficili, assume un notevole significato. In una democrazia, la stampa rappresenta un’importante forma di controllo di quanti detengono il potere. È ovvio che l’onere di attuare la legislazione europea grava essenzialmente sulla Turchia, ma anche l’Europa ha le proprie responsabilità, come tener fede agli impegni assunti con l’accordo di associazione in materia di libera circolazione delle persone e con le conclusioni del Consiglio di aprile 2004 per quanto concerne Cipro.</p>
      <p sl="nl">Concludendo, in occasione di questo centenario della Giornata internazionale della donna, vorrei spendere alcune parole sui diritti delle donne in Turchia. Da un punto di vista legislativo, ci sono stati molti miglioramenti, tuttavia esorto il governo turco a fare tutto il possibile per garantire la corretta attuazione di queste leggi e, in vista delle prossime elezioni, a rispondere all’invito del Parlamento a istituire quote per aumentare il numero di donne in posizioni di rappresentanza.</p>
    </intervention>
    <intervention id="2-540-000" speaker_id="28358" name="Konrad Szymański" is_mep="True" mode="spoken">
      <p sl="pl">Signora Presidente, ritengo sia evidente che la Turchia offra enormi benefici potenziali per la nostra politica nei confronti della regione, in riferimento sia al Caucaso sia al Medio Oriente. La nuova politica della Turchia verso quella regione, stranamente attiva, pone senza dubbio un quesito: si tratterà di una politica turca sotto una bandiera europea o di una politica europea con il sostegno della Turchia? Entrambe le prospettive sono interessanti.</p>
      <p sl="pl">A me sembra che questa cooperazione debba ricevere il prima possibile basi più pragmatiche e che discussioni molto lunghe sull’adesione di questo paese siano, oltre che assolutamente inutili, frustranti per entrambe le parti. Ci sono diverse ragioni per cui si sono protratte tanto a lungo e, al momento, sembra improbabile che si concludano presto. Oggi vorrei ringraziare l’onorevole Oomen-Ruijten per la relazione presentata, un documento, come sempre, molto equilibrato. In particolare, mi compiaccio che le questioni relative alla libertà di religione dei cristiani in Turchia siano state affrontate così bene. Il tema, che continua a essere problematico, interessa la personalità giuridica della comunità cristiana, la restituzione dei beni e le opportunità di formazione del clero. Dovremmo tenerlo a mente.</p>
    </intervention>
    <intervention id="2-541-000" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">Signora Presidente, vorrei cominciare ringraziando l’onorevole Oomen-Ruijten che, ancora una volta, ha steso una relazione davvero completa sui progressi realizzati dalla Turchia. Ogni anno la Commissione europea adotta un “pacchetto sull’allargamento” e noi, sulla base di quel pacchetto, stiliamo una relazione che valuta i progressi realizzati verso l’adesione all’Unione europea da ciascun paese candidato nel corso degli ultimi 12 mesi. Secondo la valutazione della Commissione, la Turchia risponde sufficientemente ai criteri politici. Le recenti riforme costituzionali hanno creato opportunità di miglioramento in diversi settori, come il potere giudiziario e i diritti fondamentali. Il pacchetto di emendamenti alla costituzione approvato con il referendum dello scorso anno rappresenta un passo nella giusta direzione, ma la definizione e l’adozione di queste riforme non sono state precedute da un processo di consultazione che coinvolgesse i partiti politici e la società civile. Bisogna accogliere con grande favore il fatto che tali riforme gettino le basi per nominare un difensore civico e creare un’istituzione nazionale per i diritti umani.</p>
      <p sl="pl">Sarà fondamentale, ora, assicurare che queste nuove proposte vengano attuate in modo trasparente e nel rispetto di procedure democratiche che soddisfino gli standard europei. Purtroppo, i rapporti della Turchia con i propri vicini gettano un’ombra ineludibile sul processo negoziale. Ritengo che, se la Turchia darà prova di buona volontà, creando un clima favorevole alle trattative in atto su Cipro, dimostrando il proprio sostegno e contribuendo in modo tangibile a una soluzione globale del problema, troverà una calorosa accoglienza sia in Europa che sul piano internazionale. Vi ringrazio.</p>
    </intervention>
    <intervention id="2-542-000" speaker_id="96906" name="Kyriakos Mavronikolas" is_mep="True" mode="spoken">
      <p sl="el">Signora Presidente, desidero soffermarmi in particolar modo sulla questione cipriota così come presentata nel progetto di risoluzione dell’onorevole Oomen-Ruijten. A un anno di distanza la colonizzazione continua, la presenza delle forze di occupazione militare a Cipro permane, ma c’è di più: da quasi un mese, oramai, i ciprioti turchi protestano contro la presenza di truppe turche sull’isola e contro la situazione economica nell’area occupata, causata dalle forze di occupazione militare.</p>
      <p sl="el">Come ha risposto il Primo ministro della Turchia? Dicendo che si trovano sull’isola non per il bene dei ciprioti turchi, ma per gli interessi strategici del paese.</p>
      <p sl="el">I valori morali e i principi dell’Unione europea non permetteranno che Cipro venga sacrificata sull’altare del progresso della Turchia verso l’adesione. Devo dire che, come ha ricordato al Parlamento un collega socialista, non è stata Cipro a invadere la Turchia (mi si rizzano i capelli in testa solo al pensiero), ma la Turchia che ha invaso Cipro: non dimentichiamocene.</p>
      <a text="(Applausi)"/>
    </intervention>
    <intervention id="2-543-000" speaker_id="1419" name="James Elles" is_mep="True" mode="spoken">
      <p sl="en">Signora Presidente, vorrei unirmi a coloro che si sono congratulati con la relatrice per aver redatto un testo davvero completo ed equilibrato, ma concordo altresì con quanti hanno detto che si tratta ben poco di una relazione sui progressi realizzati. Direi che si tratta piuttosto di un documento sullo stato dell’arte.</p>
      <p sl="en">Per sottolineare che questo documento riporta ben pochi progressi sulle più importanti questioni in discussione, la relatrice ha molto cautamente riportato, nel paragrafo 40, la necessità di ritirare le truppe turche da Cipro, mentre nel paragrafo 47, come hanno fatto altri oratori, l’onorevole Oomen-Ruijten deplora la mancata attuazione del protocollo addizionale da parte della Turchia. Infine, elemento che altri colleghi non hanno indicato, cita il blocco della cooperazione strategica NATO-UE al di là degli accordi “Berlin Plus”.</p>
      <p sl="en">Ritengo estremamente importante che l’Unione non ceda il passo su nessuna di queste tematiche e che non apra nuovi capitoli negoziali fino a quando la Turchia non si dimostrerà un partner volonteroso in questa discussione. Forse, alla fine, quando si considera l’intero processo, ci si chiede se vi sia davvero la volontà, da entrambe le parti, di portare a termine le trattative o se piuttosto sia solo un’idea sorta nel XX secolo che nel nuovo millennio non ha più alcun senso.</p>
    </intervention>
    <intervention id="2-544-000" speaker_id="97011" name="Georgios Koumoutsakos" is_mep="True" mode="spoken">
      <p sl="el">Signora Presidente, signora Ministro, signor Commissario, la Turchia è un grande paese di importanza strategica, ma è forse pronto per l’Europa? No, non ancora. E l’Europa, è pronta per la Turchia? No, non ancora. La Turchia ha abbandonato le proprie aspirazioni a entrare a far parte dell’Unione europea? No, non ancora. Tre domande e tre risposte, signor Commissario, che descrivono realisticamente la svolta critica che la Turchia ha raggiunto nel proprio cammino verso l’adesione all’Unione. Riassumono altresì il complesso rapporto tra Turchia ed Europa. Per ragioni di ordine storico, politico e culturale, questo rapporto è sempre stato in bilico tra fiducia e sospetto, attrazione e rigetto. L’espressione politica di questo stato di cose è il lungo e penoso percorso della Turchia per diventare un nuovo membro dell’Unione europea.</p>
      <p sl="el">Nonostante i notevoli progressi compiuti, la Turchia è ancora fonte di preoccupazioni in tema di diritti umani. Cerca ancora di trattare su ciascun obbligo, benché minimo, che ha nei confronti dell’Unione europea. Si rifiuta di regolarizzare i propri rapporti con uno Stato membro, la Repubblica di Cipro, continua a minacciare la guerra nei confronti di un secondo Stato membro, la Grecia, e non intende riconoscere né applicare la Convenzione sul diritto del mare.</p>
      <p sl="el">Recentemente l’arroganza dei vertici del paese ha irritato persino i ciprioti turchi. Dal canto proprio, l’Europa lancia ancora messaggi ambigui in materia di adesione, il che certamente non aiuta. Dobbiamo assumere una posizione più netta. Solo il pieno rispetto degli impegni che la Turchia ha assunto può, e giustamente deve, guidare il paese verso l’adesione. Se vogliamo essere giusti, tuttavia, dobbiamo essere anche rigidi, con la Turchia.</p>
      <p sl="el">Concludendo, desidero congratularmi con l’onorevole Oomen-Ruijten per la sua relazione. Voterò certamente in favore di tale documento e invito gli onorevoli colleghi a fare altrettanto.</p>
    </intervention>
    <intervention id="2-545-000" speaker_id="4532" name="Michael Cashman" is_mep="True" mode="spoken">
      <p sl="en">Signora Presidente, sono fiera di sostenere e riconoscere i progressi che la Turchia ha compiuto per poter aderire all’Unione europea. Sono da tempo un sostenitore dell’adesione di questo paese: è nell’interesse dell’Unione europea e, indubbiamente, anche in quello della Turchia. Possiamo attenerci a una visione ristretta e populista, oppure possiamo dimostrare di avere un ruolo trainante e una visione precisa, fattori che portano la Turchia verso il posto che le spetta all’interno dell’Unione europea.</p>
      <p sl="en">Ci sono stati sviluppi positivi, nondimeno bisogna fare di più. Formulerò dei suggerimenti costruttivi. Bisogna adoperarsi maggiormente per combattere la discriminazione e promuovere la parità sulla base del genere, dell’origine razziale o etnica, della religione o del credo, dell’età e dell’orientamento sessuale. Ciò dovrebbe essere garantito dalla legge; invito pertanto le autorità turche a reinserire il riferimento all’identità sessuale nella proposta di legge sulla lotta contro la discriminazione e la disparità.</p>
      <p sl="en">Il tempo si sta esaurendo, ma io potrei parlare all’infinito. Vale la pena di ricordare che la Turchia è un paese moderno e laico e che in questa nazione le donne avevano il diritto di voto ben prima che in alcune regioni d’Europa, un punto che dovremmo tenere a mente ora che celebriamo cent’anni di femminismo.</p>
    </intervention>
    <intervention id="2-546-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signora Presidente, la trasformazione della Turchia in una vera democrazia pluralista, fondata sulla tutela dei diritti umani e delle libertà fondamentali, sembra essere una continua sfida.</p>
      <p sl="sk">Rispetto allo scorso anno, la Turchia non ha compiuto progressi significativi nell’attuazione delle riforme e nel rispetto dei criteri di Copenaghen, la cui piena applicazione costituisce un presupposto fondamentale per entrare a far parte dell’Unione europea. Permangono carenze, anzitutto nel settore giudiziario – dove il diritto a un processo giusto e rapido non è ancora garantito –, in materia di diritti delle minoranze e delle donne, nonché nelle questioni relative alla libertà di religione, di espressione, di stampa e alla lotta contro la corruzione. La mancanza di libertà religiosa risulta particolarmente evidente.</p>
      <p sl="sk">La Turchia deve migliorare il coordinamento della propria politica estera con l’Unione europea e dimostrare, così, di condividere con l’Europa valori e interessi. Nello specifico potrebbe sostenere gli sforzi dell’Unione per impedire all’Iran di dotarsi di armi nucleari, oppure potrebbe sottoscrivere lo statuto della Corte penale internazionale, cosa che la Turchia continua a rimandare. Mi aspetto altresì che il paese si dimostri molto più attivo nella soluzione della questione cipriota, ritirando (per citare un detto slovacco) le proprie truppe dal territorio occupato.</p>
    </intervention>
    <intervention id="2-547-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, la ringrazio molto per avermi concesso l’opportunità di fare una domanda. Purtroppo adesso è un po’ tardi. Come ha visto, l’onorevole Cashman ha già lasciato l’Aula. Ho alcuni importanti interrogativi che vorrei sottoporre all’onorevole collega. La pregherei di garantire che, quando un membro si avvale della procedura del cartellino blu, la parola gli venga concessa immediatamente, altrimenti il collega cui è rivolta la domanda potrebbe allontanarsi dall’Aula, com’è appena accaduto. Tuttavia avrò forse modo di prendere la parola con la procedura “catch the eye” e la ringrazio sin d’ora se vorrà concedermi questa possibilità.</p>
    </intervention>
    <intervention id="2-548-000" speaker_id="25704" name="Eleni Theocharous" is_mep="True" mode="spoken">
      <p sl="el">Signora Presidente, signor Presidente in carica del Consiglio, signor Commissario, come giustamente afferma l’onorevole Oomen-Ruijten nella sua relazione, la Turchia non può entrare nell’Unione europea fintanto che la questione di Cipro non sarà risolta, l’occupazione conclusa e le truppe ritirate dall’isola; è la stessa Turchia che stringe questo cappio attorno al processo di adesione. Proprio per questo motivo, signor Commissario, chiunque desideri aiutare la Turchia dovrebbe prestare attenzione alle dichiarazioni dei ciprioti turchi, che attualmente protestano non per il commercio diretto o per la sua trasposizione nella decisione del 26 aprile, come abbiamo sentito oggi, ma affinché si ponga fine all’occupazione dell’isola e i suoi abitanti siano rilasciati e salvati. Non credo, signor Commissario, che la Turchia possa aderire all’Unione attraverso un processo che porti alla distruzione di Cipro, e chiunque desideri aiutare la Turchia deve smetterla di prendersela con Cipro. È un presupposto fondamentale che tutti noi dobbiamo rispettare, poiché una soluzione iniqua della questione cipriota sarebbe un disastro per la stessa Unione europea.</p>
    </intervention>
    <intervention id="2-549-000" speaker_id="4393" name="Mario Mauro" is_mep="True" mode="spoken">
      <p sl="it">Signora Presidente, onorevoli colleghi, devo ammettere che il lavoro egregio, ottimo, fatto dalla collega Oomen-Ruijten ci vede impegnati in un dibattito che comunque rimane accompagnato da una buona dose di ipocrisia, quando parliamo del tema della Turchia.</p>
      <p sl="it">Un’ipocrisia che non riusciamo a vincere e che forse potremmo meglio superare se considerassimo alcuni elementi generali dello scenario. Il primo è che dobbiamo riconoscere di aver completamente fallito o, forse, di non aver mai provato ad iniziare una strategia vera nel rapporto con i paesi della sponda sud del Mediterraneo. La questione della Turchia è profondamente legata a questo.</p>
      <p sl="it">Quando abbiamo fatto la missione in Tunisia, pochi giorni fa, l’unico partito islamista, al-Nahda, ci ha detto con sincerità di ispirarsi all’Akp di Recep Tayyip Erdoğan, quindi in qualche modo si guarda alla Turchia per poter avere una sponda verso l’Europa, ma non si sa se quella sponda è disposta, l’Europa, a prenderla in considerazione.</p>
      <p sl="it">Dobbiamo chiederci che cosa vale la pena fare nei confronti della Turchia: vale la pena essere sinceri fino in fondo e muoversi con velocità verso forme di partenariato privilegiato che riguardano tutta l’area del Mediterraneo? O vale la pena continuare a traccheggiare, a rimandare in modo indefinito nel tempo perché siano i turchi, magari, provvisti del loro grande orgoglio, a dirci “no” per sempre e complicare ulteriormente la situazione nel Mediterraneo?</p>
      <p sl="it">Credo che siamo noi a dover decidere, non aspettare che gli altri decidano. Abbiamo responsabilità precise, assumiamole fino in fondo, abbiamo il coraggio di dire “sì” o “no” e vedremo che questa situazione evolverà in positivo.</p>
    </intervention>
    <intervention id="2-550-000" speaker_id="97968" name="Andrey Kovatchev" is_mep="True" mode="spoken">
      <p sl="bg">Signora Presidente, mi congratulato con l’onorevole Oomen-Ruijten per l’eccellente lavoro svolto. Guardiamo alla Turchia come a un importante partner euro-atlantico. Sono dunque certo che, nonostante i nostri contraddittori, concordiamo tutti sulla necessità di una Turchia riformata, democratica, laica ed europea.</p>
      <p sl="bg">Il rischio che la politica interna ed estera della Turchia possa assumere un’impronta islamica è, per me personalmente, causa di profondo disagio. Notiamo chiaramente che parte della dirigenza politica turca non intende aderire al principio di netta separazione tra Stato e religione, tramandato da Atatürk.</p>
      <p sl="bg">L’Europa deve aiutare la Turchia a superare le divisioni interne alla propria società, migliorando fra le altre cose la situazione delle minoranze e i rapporti con i paesi vicini. Naturalmente non possiamo puntare un dito accusatore solo sulla Turchia: anche i paesi vicini devono compiere passi nella medesima direzione.</p>
      <p sl="bg">Mi aspetto che lavoreremo assieme su tutte le questioni comuni di interesse generale e, soprattutto, che coopereremo in seno alla NATO e nel settore delle infrastrutture energetiche. Infine, auspico e mi attendo che la Turchia firmi quanto prima l’accordo sulla riammissione con l’Unione europea di cui si è fatto cenno in precedenza, senza indugi e senza imporre ulteriori condizioni.</p>
    </intervention>
    <intervention id="2-551-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Signora Presidente, la possibile adesione della Turchia all’Unione europea produrrebbe conseguenze economiche, politiche e culturali di vasta portata, che l’Europa non ha mai affrontato prima in una fase di ampliamento. Nonostante gli aspetti che la differenziano dalla cultura, dalla tradizione e dai valori europei, la Turchia non è però un paese fondamentalista e la religione è libera espressione di ogni singolo cittadino.</p>
      <p sl="sk">Non si può impedire alla Turchia di cercare di soddisfare i criteri necessari per l’adesione all’Unione europea, sebbene sia indubbiamente auspicabile l’adozione di misure più decise che contribuiscano al superamento delle divergenze tra ciprioti turchi e greci. Una soluzione della questione cipriota potrebbe portare anche maggiore stabilità, prosperità e sicurezza al Mediterraneo orientale, concorrendo in qualche modo ad accelerare il processo di adesione della Turchia.</p>
      <p sl="sk">Vorrei esprimere un’ultima osservazione. Ci troviamo qui, onorevoli colleghi, proprio come accade nella Commissione e nel Consiglio, per agire con onestà; se dunque affermiamo che la Turchia sta gradualmente rispondendo ai criteri stabiliti, non possiamo parlare fin d’ora di partenariato privilegiato. Sarebbe meglio dire direttamente alla Turchia che, nonostante possa rispondere a tutti i criteri, non entrerà mai a far parte dell’Unione. A mio avviso sarebbe onesto, da parte nostra.</p>
    </intervention>
    <intervention id="2-553-000" speaker_id="23691" name="Jelko Kacin" is_mep="True" mode="spoken">
      <p sl="sl">Signora Presidente, signora Presidente in carica del Consiglio Győri, signor Commissario, i drammatici e profondi cambiamenti politici cui abbiamo assistito ci ricordano che, mentre nel mondo arabo è in atto un processo di democratizzazione, si manifesta sempre più chiaramente la vulnerabilità dell’approvvigionamento energetico e la nostra dipendenza dall’energia.</p>
      <p sl="sl">La Turchia è l’esempio più valido, evidente e persuasivo di democrazia funzionante nel mondo arabo e, naturalmente, un esempio di economia in crescita. Nondimeno sia l’Unione europea che la Turchia sono ancora ostaggio della questione irrisolta di Cipro. Alcuni importanti capitoli rimangono bloccati per la Turchia. Oggi dobbiamo sottolineare l’urgenza di aprire quanto prima il capitolo sull’energia e mandare un messaggio forte agli amici ciprioti di Nicosia, indicando che l’apertura di questo capitolo andrebbe a beneficio nostro, di Cipro e della Turchia. Bloccare questo capitolo sarebbe deleterio per Cipro, per la Turchia, per l’intera Unione europea, per la stabilità della regione nonché per quella dei mercati mondiali.</p>
      <p sl="sl">Inoltre, se aprissimo questo capitolo entro l’anno, dimostreremmo con i fatti che noi dell’Unione europea siamo all’altezza della situazione, capaci ed efficaci nel riconoscere sfide e tranelli, sia passati sia futuri. Se non riusciamo a sbloccare questo capitolo, continueremo a essere meri astanti, impotenti e inefficaci.</p>
    </intervention>
    <intervention id="2-554-000" speaker_id="4521" name="Charles Tannock" is_mep="True" mode="spoken">
      <p sl="en">Signora Presidente, il progresso turco verso l’ammissione all’Unione europea continua a subire rallentamenti. Tra le ragioni di questa situazione, naturalmente, vi sono il mancato rispetto dei protocolli aggiuntivi di Ankara oltre al mancato riconoscimento e alla continua occupazione di Cipro.</p>
      <p sl="en">Il rifiuto del governo turco di aprire i propri porti e aeroporti al commercio proveniente dalla Repubblica di Cipro è inaccettabile, ma va detto che i turchi potrebbero adottare un approccio più costruttivo anche con la vicina Armenia, ad esempio riaprendo il confine con questo paese e riconoscendo il genocidio programmatico degli armeni, perpetrato nel 1915. Oltretutto, il malcelato sostegno politico della Turchia all’Iran rischia di vanificare gli sforzi dell’Unione, che cerca di dissuadere la teocrazia islamica di Teheran dalla costruzione di una bomba nucleare, un fatto davvero deprecabile.</p>
      <p sl="en">Sono preoccupato altresì per la crescente ostilità di questo paese nei confronti di Israele, nostro alleato, come dimostra l’episodio della flottiglia di Gaza e le rivelazioni pubblicate ufficialmente dalla Turchia. Il paese continua inoltre a tener chiuso il monastero greco-ortodosso di Halki senza una ragione apparente e nega all’antica comunità dei cristiani siriaci i pieni diritti che le spetterebbero. A mio avviso non vi possono essere dubbi che ora la Turchia deve raddoppiare i propri sforzi, se vuole avvicinarsi di più all’Unione europea e ai suoi valori.</p>
    </intervention>
    <intervention id="2-555-000" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signora Presidente, fra tutti i problemi che la Turchia affronta nel proprio cammino verso l’adesione – come indicato nella relazione dell’onorevole Oomen-Ruijten, che ringrazio – quali il problema curdo, la questione armena, la libertà di stampa e la necessità di rispettare i diritti delle donne, il problema di Cipro è quello più tangibile.</p>
      <p sl="el">Un paese candidato non può occupare un territorio appartenente all’Unione europea. Se desidera continuare lungo il percorso che porta all’adesione, la Turchia deve ritirare le proprie truppe da Cipro e porre fine all’occupazione dei territori di ciprioti turchi e greci.</p>
    </intervention>
    <intervention id="2-556-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, vorrei cominciare plaudendo agli sforzi della dirigenza turca di avvicinare le strutture politiche del paese al sistema di valori europeo. D’altra parte, è impossibile ignorare i problemi che persistono nel rispetto dei diritti umani, con particolare riferimento ai diritti delle minoranze e a quelli delle donne, e la soppressione della libertà di religione.</p>
      <p sl="sk">Il problema più grave, tuttavia, sembra essere il fatto che la Turchia occupa ancora quasi il 50 per cento del territorio di uno dei nostri Stati membri, Cipro. L’Unione europea, pertanto, è indirettamente coinvolta in un conflitto militare con questo paese, conflitto che ha privato molti abitanti dell’isola delle proprie case e che finora non lascia intravedere una soluzione a questo illegittimo stato di cose.</p>
      <p sl="sk">Ritengo, pertanto, che il dialogo tra Bruxelles e Istanbul richieda una maggiore apertura, affinché gli amici turchi capiscano che il cammino verso l’adesione all’Unione europea passa per il rispetto di criteri ineludibili. Se ai nostri amici turchi pare di non essere pronti a rispettare i criteri dell’Unione, dovrebbero riconoscerlo con onestà e proporre un’alternativa sensata per la reciproca coesistenza.</p>
    </intervention>
    <intervention id="2-557-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signora Presidente, la relazione in esame tende decisamente a smorzare i toni. Indica, infatti, che è necessario un maggiore impegno in materia di diritti fondamentali. Lo scrittore Orhan Pamuk è sfuggito alla persecuzione per vilipendio della storia turca solo grazie alla sua fama internazionale e la legge applicata è ancora in vigore. Potrebbe l’Unione europea tollerare la repressione del dissenso di un accademico in uno Stato membro?</p>
      <p sl="en">Più avanti nel testo, la relazione afferma che non vi sono progressi nella normalizzazione dei rapporti con Cipro. In parole povere, questo significa che la Turchia occupa ancora, con la forza delle armi, la parte settentrionale dell’isola, espropriando i beni immobili dei ciprioti greci e dissacrando e saccheggiando i loro luoghi di culto e di sepoltura. Fino a quando la Turchia non ritirerà le proprie truppe incondizionatamente, restituirà i beni espropriati e riparerà i danni causati, non dovremmo avere nessun tipo di rapporto con tale paese, men che meno condurvi negoziati per l’adesione all’Unione europea.</p>
    </intervention>
    <intervention id="2-558-000" speaker_id="photo_generic" name="Štefan Füle" is_mep="True" mode="spoken">
      <p sl="en">Membro della Commissione. – Signora Presidente, è stata certamente una discussione utile e positiva, che ha illustrato diversi pareri e punti di vista.</p>
      <p sl="en">Come molti di voi hanno sottolineato, se però la Turchia rispetterà tutti gli obblighi richiesti per l’adesione e noi manterremo la nostra serietà e gli impegni assunti, saremo in grado di evitare molti dei motivi di insoddisfazione che avete ricordato, nonché di compiere dei progressi.</p>
      <p sl="en">Concordo altresì con quanti affermano molto chiaramente che, se compiremo progressi con il protocollo aggiuntivo all’accordo di Ankara e nei colloqui per una soluzione globale alla questione cipriota, daremo nuovo impulso ai negoziati di adesione.</p>
      <p sl="en">Sono d’accordo anche con chi ha osservato che non si possono cambiare le regole a metà del gioco, ma permettetemi di essere chiaro su un punto: per me non si tratta affatto di un gioco, ma di un processo serio. Credo fortemente che, al termine di questo processo, la maggior parte dei cittadini turchi ed europei vedranno chiaramente i benefici dell’adesione all’UE di una Turchia nuova e moderna.</p>
      <p sl="en">La mia seconda considerazione è che la relazione di quest’anno è davvero ben equilibrata. Ciò che apprezzo maggiormente – un aspetto che sia la relatrice sia la discussione odierna hanno in larga misura considerato – è la necessità di adottare una prospettiva più ampia e di non limitarsi a presentare in Aula una lista di incidenti o di problemi.</p>
      <p sl="en">La terza considerazione è che concordo con quanti affermano con assoluta chiarezza che la chiave per una serie di capitoli è nelle mani dei nostri partner turchi.</p>
      <p sl="en">Rientro tra coloro che vorrebbero vedere aperti capitoli come il n. 15, sull’energia, e soprattutto il n. 23, sul potere giudiziario e i diritti fondamentali. Si tratta di elementi molto importanti, soprattutto per quanto attiene il capitolo n. 23. Ritengo che sarebbe nell’interesse sia della Turchia che dell’Unione europea adoperarsi per stabilire un traguardo su questioni di tale importanza.</p>
      <p sl="en">È stato detto che 14 capitoli sono bloccati a causa del protocollo di Ankara. Permettetemi un commento personale: ritengo si debba operare una distinzione tra i capitoli che subiscono un blocco unilaterale e quelli che invece sono bloccati in base a una raccomandazione della Commissione, in ragione del mancato impegno turco per l’unione doganale, approvata per consenso dagli Stati membri. I capitoli nn. 15 e 23 sono tra quelli soggetti a un blocco unilaterale.</p>
      <p sl="en">Infine, vorrei trattare un problema che seguiamo con grande attenzione in questi giorni, ovvero la situazione della libertà dei mezzi di comunicazione in Turchia. Giovedì scorso ho rilasciato una dichiarazione molto chiara per inviare un messaggio inequivocabile ai colleghi turchi: il diritto del loro paese non garantisce sufficientemente la libertà di espressione, sancita dalla Convenzione europea dei diritti dell’uomo e dalla Corte europea dei diritti dell’uomo, e la Turchia deve emendare urgentemente il proprio quadro normativo per migliorare significativamente l’esercizio della libertà di stampa, anche nella pratica.</p>
      <p sl="en">Venerdì scorso ho sollevato la questione, essenzialmente nei medesimi termini, anche con il ministro turco per gli Affari esteri Davutoğlu. Permettetemi tuttavia di dire anche questo: è importante non astenersi da commenti critici laddove intravediamo un problema, ma è altresì importante assistere la Turchia nell’allineamento della propria legislazione alla succitata Convenzione.</p>
      <p sl="en">Sto pensando a come coinvolgere nel processo il Consiglio d’Europa e l’OCSE e terrò informato il Parlamento dei risultati di tali consultazioni e del modo in cui suggerirò di procedere.</p>
    </intervention>
    <intervention id="2-559-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . – Signora Presidente, signor Commissario, onorevoli parlamentari, vi ringrazio molto per l’eccellente qualità di questa discussione. Sono stati presentate molte argomentazioni, sia favorevoli sia contrarie, circa lo stato di preparazione della Turchia e il processo di adesione del paese in generale. Anche questo indica la complessità della situazione e di quanto sia stato difficile il compito dell’onorevole Oomen-Ruijten. Ritengo che abbia compiuto un ottimo lavoro, stilando una relazione che riflette perfettamente le difficoltà di valutare la situazione e il grado di preparazione della Turchia.</p>
      <p sl="hu">Vi sono, nondimeno, punti su cui siamo d’accordo e, a mio avviso, dalla discussione si è evinto anche questo. Ritengo che tale accordo non interessi solo i vari partiti del Parlamento, ma anche la Commissione e il Consiglio. Il primo di questi punti è che abbiamo bisogno di una Turchia europea e che è nel nostro interesse favorire tale processo. Stiamo parlando di un partner strategico: non ribadirò mai abbastanza l’importanza di avere quale amico un paese con una piccola area in Europa. Non vi sono dubbi neppure sul fatto che questo processo si basi su determinate condizioni e che la Turchia debba adempiere a tutti gli obblighi assunti; per essere certi di poter progredire nei negoziati, deve realizzare progressi e tener fede alle aspettative che abbiamo formulato. Non vi è dubbio neppure che la Turchia debba sforzarsi di intrattenere buoni rapporti di vicinato. Questo è un punto che non deve essere messo in discussione in nessun negoziato di adesione.</p>
      <p sl="hu">Come abbiamo potuto vedere, è in corso una discussione sul numero di progressi realizzati e di compiti portati a termine da parte della Turchia. Ritengo che non possiamo mettere in dubbio i risultati raggiunti con la riforma costituzionale o, ad esempio, sul tema delle minoranze, quantunque si tratti di risultati parziali. Nessuno ha messo in discussione che vi sia ancora molta strada da percorrere, basti citare ancora una volta la questione della libertà di stampa, la situazione delle donne o l’operato del sistema giudiziario. Se ci interroghiamo su come infondere nuova linfa ai negoziati di adesione, dobbiamo esaminare il nostro spazio di manovra. Come ha indicato il Commissario Füle, 13 capitoli sono ancora aperti (siamo riusciti a chiuderne uno solo) e 16 sono stati congelati; al momento non possiamo dunque compiere progressi su quel fronte. Di fatto, possiamo lavorare su tre capitoli, ovvero concorrenza, appalti pubblici, politica sociale e occupazione. Fra questi tre il capitolo sulla concorrenza si trova a uno stadio più avanzato: molto è stato fatto, anche durante la Presidenza belga, per consentirne l’apertura e la Commissione sta lavorando strenuamente, con il nostro pieno appoggio, per avviare i negoziati su questo capitolo entro il mandato della Presidenza ungherese. Ancora una vola, la Turchia deve rispettare, a tal fine, un ampio numero di condizioni. Confido che vi saranno progressi in materia e che non rimanderemo per mesi l’apertura di un altro capitolo.</p>
      <p sl="hu">Molti hanno chiesto, o indicato come auspicabili, progressi in materia di visti. Permettetemi di essere franca con voi: la Presidenza ungherese incoraggerebbe la Commissione ad avviare tale dialogo, ma sappiamo tutti che, nel corso della seduta del Consiglio, la situazione in proposito non era del tutto chiara e molti Stati membri hanno espresso dubbi. Ritengo, alla pari della Presidenza belga, che l’avvio di tale dialogo sarebbe nel nostro interesse. Si sono fatti diversi accenni alla libertà di religione e alla persecuzione dei cristiani. Il Consiglio ha ricevuto la propria parte di critiche per non aver affrontato la questione. Malgrado ciò ricada nelle competenze della signora Ashton, nella sua veste di Presidente del Consiglio “Affari esteri”, permettetemi di riferire che il tema è stato inserito all’ordine del giorno della riunione di gennaio. All’epoca non è stato raggiunto nessun accordo, ma a febbraio il Consiglio “Affari esteri” ha adottato una risoluzione che condannava la persecuzione di tutte le minoranze religiose e specificamente dei cristiani. Il Consiglio ha dunque effettivamente trattato la questione.</p>
      <p sl="hu">Infine, permettetemi di chiedere a tutti quanti noi, visto che abbiamo parlato delle iniziative intraprese dalla Turchia, se questo paese abbia fatto abbastanza e se stia compiendo i giusti progressi verso l’adesione. Dovremmo però riflettere anche sul contributo che spetta a noi. Se effettuiamo una valutazione onesta, capiremo che al momento l’Europa non è improntata all’inclusione. Ci occupiamo degli avvenimenti nell’Africa settentrionale, ma se guardassimo a ciò che accade all’interno dell’Unione europea o nei nostri vicini ancora più prossimi, ci renderemmo conto che la Turchia è solo uno di cinque paesi candidati. Ce ne sono altri quattro. Fino a che punto possiamo sostenere questi processi? Quanto siamo preparati a concludere i negoziati per l’adesione della Croazia? Quanto siamo pronti ad ammettere la Romania e la Bulgaria nell’area Schengen? Quanto siamo disposti a sostenere la sfortunata comunità europea dei rom? Il tema dell’inclusione è all’ordine del giorno in un’ampia varietà di contesti.</p>
      <p sl="hu">L’Europa si è in un certo qual modo ripiegata su se stessa. Lasciatemelo dire molto liberamente: vi è una certa stanchezza nei confronti del processo di allargamento. Dobbiamo confrontarci con l’opinione dei nostri cittadini, con il nostro grado di apertura a tali questioni. Ritengo che forse dovremmo guardare un po’ più lontano. Se consideriamo gli interessi a lungo termine dell’Unione europea, ovvero la necessità di conservare la propria appetibilità sia per i cittadini europei che per i nostri vicini più prossimi – che si tratti della Turchia o di tutti i paesi nordafricani – credo che dovremmo riscoprire al nostro interno un’Europa più inclusiva. Naturalmente questo processo non può avvenire senza condizioni e non dobbiamo ridimensionare il lavoro che ci attendiamo da tutti i paesi candidati. A mio avviso sarebbe un momento davvero grave, per l’Unione europea, se la Turchia perdesse interesse ad aderirvi.</p>
    </intervention>
    <intervention id="2-560-000" speaker_id="1122" name="Ria Oomen-Ruijten" is_mep="True" mode="spoken">
      <p sl="en">Signora Presidente, anzitutto vorrei ripetere ancora una volta che io, anzi, che noi abbiamo steso questa relazione con grande attenzione. Vorrei presentare il seguente richiamo al regolamento: chiedo ai colleghi di non presentare nuovi emendamenti perché, se vogliamo avere una discussione imparziale, se vogliamo che l’intero Parlamento si assuma un impegno di grande respiro …</p>
      <a text="(Il Presidente interrompe l’oratore)"/>
    </intervention>
    <intervention id="2-561-000" speaker_id="1941" is_mep="True" mode="spoken" role="Presidente">
      <p sl="unknown">Comunico di aver ricevuto una proposta di risoluzione conformemente all’articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 marzo 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-561-500" speaker_id="38420" name="Cristian Silviu Buşoi" is_mep="True" mode="written">
      <p sl="ro">Plaudo ai progressi che la Turchia ha realizzato finora, ma desidero sottolineare che resta ancora molto da fare. Bisogna adottare misure specifiche in settori come la libertà di stampa, lo status delle donne nella società turca, il dialogo fra i partiti politici e, soprattutto, il riconoscimento di Cipro, che è uno Stato membro dell’Unione. Questo conflitto influenza pesantemente i negoziati per l’adesione della Turchia all’Unione europea e il paese deve dunque dimostrare la propria determinazione a risolvere la questione.</p>
      <p sl="ro">Nondimeno sono del parere che i negoziati per l’adesione di questo paese debbano proseguire, in modo da incoraggiare le riforme al suo interno, tenendo a mente il fatto che la Turchia rappresenta un modello per i paesi arabi. Contribuirebbe a diffondere la stabilità nelle regioni precarie che si trovano al di là delle sue frontiere orientali e meridionali.</p>
      <p sl="ro">Vale la pena di citare anche l’importanza che questo paese riveste per l’Unione europea, in quanto attore chiave nel settore dell’energia. L’integrazione della Turchia nell’UE può essere di beneficio per entrambe le parti, sia a breve che a medio e, soprattutto, a lungo termine.</p>
    </intervention>
    <intervention id="2-562-000" speaker_id="96859" name="Ioan Enciu" is_mep="True" mode="written">
      <p sl="ro">Desidero esprimere il mio apprezzamento per i notevoli progressi che la Turchia ha realizzato verso l’adesione all’Unione europea. Ritengo che questo paese abbiamo dimostrato di essere assolutamente determinato a soddisfare tutti i criteri necessari per diventare, a pieno diritto, un membro dell’Unione e il nostro compito è offrirgli sostegno. Molti colleghi hanno sollevato, quest’oggi, la questione dei diritti fondamentali; vorrei però chiedere perché la relazione in esame non inviti il Consiglio ad avviare i negoziati sul capitolo relativo alla giustizia e a tali diritti. Questo capitolo è stato bloccato dal Consiglio, pur essendo il più importante per l’allineamento della Turchia agli standard democratici dell’UE. Onorevoli colleghi, domani dovremo votare l’emendamento che chiede l’apertura di questo capitolo, altrimenti il Parlamento europeo invierà a questo paese un segnale negativo, che comprometterà la nostra credibilità.</p>
    </intervention>
    <intervention id="2-563-000" speaker_id="28331" name="Jaromír Kohlíček" is_mep="True" mode="written">
      <p sl="cs">Siamo a due anni di distanza da un importante anniversario: quest’anno ricorrono 48 anni dall’attribuzione alla Turchia dello status di paese candidato all’adesione. È fuori discussione che molto sia cambiato, da allora. Lo sviluppo economico del paese, unitamente all’apertura dei mercati europei, hanno certamente avuto ricadute. Nondimeno, il paese presenta ancora problemi su una serie di aspetti che risalgono alla creazione del moderno Stato turco. Il trattato del 1924 stabilisce chiaramente che i cittadini di fede islamica sono turchi, mentre quelli che professano fedi diverse sono considerati cattolici greci. Il trattato non riconosce altri gruppi etnici. Ciò che risultava progressista per il 1924, ovvero il riconoscimento che si potesse professare religione diversa dall’Islam, oggi assume connotazioni molto diverse. In Turchia non è affatto banale dichiarare di appartenere a un’etnia diversa da quella turca, sia essa curda, circassa o una qualunque delle altre nazionalità che sono chiaramente presenti da anni nel paese, ma il cui riconoscimento concreto, inclusa la promozione dei diritti etnici, richiederà ancora diverso tempo. Attualmente, i principali ostacoli ai negoziati sono la mancata soluzione dell’occupazione di Cipro, l’inattività circa la risoluzione della Nazioni Unite su Famagosta e il mancato adempimento ai “compiti” derivati dalle relazioni precedenti. Il ruolo ridotto dell’esercito è positivo, ma solo se restano al potere forze laiche. Se così non dovesse essere, ciò potrebbe minacciare la stabilità dell’intera regione.</p>
    </intervention>
    <intervention id="2-564-000" speaker_id="96838" name="Cristian Dan Preda" is_mep="True" mode="written">
      <p sl="ro">Apprezzo l’impegno profuso dalla collega, onorevole Oomen-Ruijten, nello stilare questa relazione, ma mi riservo di non concordare con la totalità dei contenuti. Anzitutto, per i capitoli i cui preparativi tecnici sono già stati ultimati, reputo che i negoziati di adesione dovrebbero proseguire. La ragione è semplice: potremmo così intrattenere un dialogo che obbligherebbe la Turchia ad adottare l’acquis comunitario. Pur riconoscendo i progressi realizzati dalla Turchia nell’uniformarsi ai criteri tecnici per l’apertura dei negoziati sulla concorrenza, dobbiamo anche far presente alle autorità di Ankara che sono necessari ulteriori sforzi in materia. Ritengo, inoltre, che l’avvio dei negoziati sul capitolo relativo alla giustizia e ai diritti fondamentali possa fornire il contesto ideale per incoraggiare il paese a proseguire le riforme in questo settore, il che, a mio avviso, rappresenta il nostro scopo comune. Credo, altresì, che dovremmo invitare il Consiglio a far progredire il dialogo sulla politica estera, perché, soprattutto a seguito dei recenti accadimenti nell’Africa settentrionale, la Turchia può fungere da alleato, incoraggiando la democratizzazione e lo sviluppo della regione.</p>
    </intervention>
    <intervention id="2-564-500" speaker_id="23787" name="Czesław Adam Siekierski" is_mep="True" mode="written">
      <p sl="pl">Ogni anno discutiamo dell’adesione della Turchia all’Unione europea. In linea di massima, i problemi sollevati sono sempre gli stessi: il paese realizza progressi nell’allinearsi ai requisiti dell’Unione europea, ma tali progressi non sono mai sufficienti a indicare chiaramente una data approssimativa per l’adesione oppure a stabilire se, effettivamente, il paese entrerà o meno nell’UE. I cambiamenti già introdotti sono positivi, ma la mancata adozione da parte europea di una posizione chiara sull’adesione della Turchia è fonte di frustrazioni per le autorità e per i cittadini di questo paese. Non possiamo, naturalmente, pretendere che tutti gli Stati membri vedano la questione dallo stesso punto di vista, ma la nostra incertezza significa che anche l’Unione sembra mancare di credibilità. Il sostegno all’adesione da parte dei cittadini turchi è in calo. Il paese potrebbe iniziare a cercare nuovi allegati e voltare le spalle all’Occidente, il che sarebbe svantaggioso per l’Europa. La Turchia è un partner strategico in ambito economico, regionale ed energetico, nonché una forza militare rilevante e un attore chiave nel Medio Oriente. I settori problematici sono sempre gli stessi: diritti umani e libertà civili, diritti delle donne e delle minoranze nazionali, stato di diritto, riforma del potere giudiziario, corruzione, libertà di stampa e di parola. Tutti questi elementi sono ben lungi dal rispettare gli standard europei, nonostante gli sforzi che sono stati compiuti. L’accelerazione del processo di negoziazione dipende da quanto rapidamente ed efficacemente la Turchia rispetterà le condizioni che le sono state imposte e dalla forma di adesione che l’Unione proporrà al paese.</p>
    </intervention>
    <intervention id="2-565-000" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">Non vi è dubbio che l’adesione della Turchia all’Unione europea sia una questione discussa, con molti oppositori e molti sostenitori. Non è discutibile, nondimeno, neppure il fatto che, nel processo di europeizzazione del paese, siano state compiute numerose riforme democratiche, a seguito delle quali il 3 ottobre 2005 è stato concordato il quadro negoziale della Turchia. L’apertura dei negoziati può essere considerata un successo non solo per questo paese, ma anche per l’Europa, perché la principale ragione per cui la Turchia ha varato alcune riforme risiede nelle sue ambizioni europee. Pur riconoscendo i notevoli progressi compiuti finora dalla Turchia, è bene ricordare che diversi problemi ne impediscono l’integrazione all’interno dell’Unione europea: anzitutto la riforma costituzionale, la libertà di stampa, i diritti delle donne e la tutela delle minoranze nazionali. Uno Stato democratico moderno deve fondarsi sul principio della divisione dei poteri, sull’equilibrio tra autorità esecutive, legislative e giudiziarie, sul rispetto dei diritti umani e delle libertà fondamentali e, in particolare, della libertà di espressione, nonché su un quadro giuridico che garantisca i diritti delle donne e la parità di genere. Ho accolto con favore l’annuncio del governo turco e dell’opposizione di voler</p>
      <p sl="pl">promuovere riforme volte a trasformare la Turchia in una democrazia pluralista a pieno titolo e spero che tutti i partiti politici e la società civile verranno coinvolti nell’intero processo costituzionale.</p>
    </intervention>
    <intervention id="2-565-500" speaker_id="96803" name="Zbigniew Ziobro" is_mep="True" mode="written">
      <p sl="pl">La Turchia svolge un ruolo strategico, essendo una forza stabilizzatrice nella regione del Caucaso e del Medio Oriente. È altresì una componente fondamentale del piano europeo per la diversificazione degli approvvigionamenti europei di carburante. Le politiche di Ankara possono fungere da modello per i paesi arabi della regione. L’Unione europea dovrebbe pertanto continuare ad adottare un approccio attivo per lo sviluppo di buoni rapporti con la Turchia, ad esempio aumentando i fondi per gli investimenti energetici strategici, come il gasdotto Nabucco, e fornendo maggiore sostegno allo sviluppo di rapporti commerciali. Bruxelles deve dimostrare di riconoscere i progressi cha Ankara ha realizzato negli ultimi anni nel cammino che porta all’integrazione nell’Unione europea. Nondimeno è necessario che l’UE eserciti pressioni sulla Turchia ancora su molti fronti. Non sarà possibile progredire oltre nei negoziati finché tali questioni non saranno state risolte. Basti citare la riconciliazione e riunificazione di Cipro, il riconoscimento della responsabilità per il genocidio armeno da parte di Ankara e ulteriori sviluppi del sistema democratico.</p>
    </intervention>
  </section>
  <section id="creitem27" title="15. Processo d'integrazione europea del Montenegro (discussione)">
    <intervention id="2-567-000" speaker_id="1941" is_mep="True" mode="spoken" role="Presidente">
      <p sl="unknown">L'ordine del giorno reca le dichiarazioni del Consiglio e della Commissione sul processo d'integrazione europea del Montenegro.</p>
    </intervention>
    <intervention id="2-568-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signora Presidente, signor Commissario, onorevoli deputati, domani voterete la risoluzione sul processo di integrazione europea del Montenegro. Apprezzo profondamente l’impegno del Parlamento europeo, volto a mantenere l’apertura dell’Unione europea. Al contempo, dovete svolgere l’importante ruolo di sensibilizzare i cittadini dei diversi Stati membri al tema di un allargamento che si basi sulla condizionalità e la risoluzione che adotterete domani rappresenta la concretizzazione di detta responsabilità.</p>
      <p sl="hu">Desidero garantirvi che anche il Consiglio intende impegnarsi al massimo. In linea con il consenso rinnovato per l’allargamento, approvato dal Consiglio europeo, quest’ultimo ha confermato, nelle conclusioni del 14 dicembre 2010, che l’UE sostiene con convinzione il prosieguo del processo di allargamento nei Balcani occidentali sulla base dei principi e delle conclusioni adottate.</p>
      <p sl="hu">La Presidenza ungherese del Consiglio europeo attribuisce a questo obiettivo grande importanza. Desidero ringraziarvi per l’eccellente lavoro svolto e per aver contribuito, con la presente risoluzione, al consolidamento dei risultati raggiungi dal Montenegro, profondamente necessari nel corso dell’intero processo di adesione.</p>
      <p sl="hu">Abbiamo confermato la prospettiva europea del Montenegro in diverse occasioni La stabilità del paese e il suo orientamento verso l’Europa, sostenuto da tutti i partiti politici, nonché dalla maggioranza dei cittadini, e l’alto livello di consenso tra i diversi gruppi etnici sono tutti elementi che contribuiscono a fare del Montenegro un fattore di stabilizzazione nella regione del Balcani occidentali.</p>
      <p sl="hu">Desidero ricordare che il Montenegro ha ottenuto, nell’arco di 12 mesi, la liberalizzazione del sistema dei visti, la stipula dell’accordo di stabilizzazione e di associazione e lo status di paese candidato. Si tratta di risultati notevoli che dimostrano che la prospettiva europea funge da incentivo per la fase di preparazione di un paese. L’UE deve pertanto riconoscere l’impegno e i traguardi conseguiti dai paesi che intendono aderirvi. Grazie ai progressi ottenuti, sarà possibile elaborare ulteriormente il programma europeo del paese, siglare nuovi impegni e formulare nuovi requisiti. A questo scopo, le delegazioni delle istituzioni UE e gli Stati membri si stanno riunendo quotidianamente in questo periodo, a livelli diversi e in settori diversi.</p>
      <p sl="hu">Non possiamo che plaudere quindi alle recenti conquiste del Montenegro, specialmente al piano d’azione adottato dal governo e redatto in risposta alle raccomandazioni formulate nel parere della Commissione. Accogliamo inoltre favorevolmente la metodologia impiegata, ovvero il ricorso, da parte del governo, ad ampie consultazioni con la società civile prima di produrre il piano d’azione.</p>
      <p sl="hu">Desidero adesso passare rapidamente in rassegna le cosiddette priorità chiave, ovvero gli ambiti nei quali è necessario compiere dei passi avanti, che sono citate inoltre nel parere della Commissione del novembre 2010. Tra queste vi sono il potenziamento dello stato di diritto, un’ulteriore riforma dell’amministrazione pubblica che ne potenzi inoltre la capacità, l’adozione di una legge elettorale che sia compatibile con la costituzione e una maggiore libertà dei mezzi di comunicazione. Quanto detto non è importante solo da un punto di vista giuridico, bensì è dimostrazione della maturità politica delle autorità. Inoltre, è estremamente importante garantire lo status giuridico e rispettare i diritti di quanti sono stati costretti ad abbandonare le proprie case e proseguire la lotta alla criminalità organizzata e alla corruzione. Ci attendiamo dal Montenegro dei risultati concreti anche su questo fronte.</p>
      <p sl="hu">Al fine di progredire sul fronte del processo di stabilizzazione e associazione e, nello specifico, per dare avvio ai negoziati di adesione, è estremamente importante che il Montenegro ottenga dei risultati e continui ad impegnarsi negli ambiti citati. Sarà infatti fondamentale che il paese porti a termine le attività intraprese e sia in grado di presentare risultati concreti.</p>
      <p sl="hu">Onorevoli deputati, il Montenegro svolge un ruolo rilevante in termini di cooperazione regionale. Collabora a stretto contatto con i propri vicini e non possiamo che apprezzare il ruolo costruttivo che sta svolgendo nello stabilizzare la regione e promuovere buone relazioni di vicinato, specialmente in questa fase in cui detiene la Presidenza del processo di cooperazione per l’Europa sudorientale.</p>
      <p sl="hu">Oltretutto, il Montenegro è la patria del nuovo gruppo di lavoro sulla cultura e la società del Consiglio di cooperazione regionale, il forum parlamentare Cetinje. Come dimostrato in modo esemplare dal Montenegro, è impensabile raggiungere l’integrazione senza la cooperazione regionale.</p>
      <p sl="hu">La risoluzione che il Parlamento si appresta ad adottare rappresenta un’analisi aggiornata dei miglioramenti compiuti, un resoconto accurato della situazione attuale e un’utile guida rispetto ai compiti che attendono il paese candidato. Mi congratulo con il relatore e con quanti hanno partecipato attivamente alla stesura del documento.</p>
      <p sl="hu">Infine, desidero incoraggiare il Montenegro e le autorità del paese affinché continuino ad impegnarsi sul fronte delle riforme e cerchino di soddisfare le aspettative dei loro stessi cittadini.</p>
    </intervention>
    <intervention id="2-569-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, è un onore per me rivolgermi al Parlamento europeo per discutere del processo di integrazione europea del Montenegro. Desidero riallacciarmi alle parole conclusive della Presidenza, che si è congratulata con il relatore per il Montenegro, l’onorevole Tannock, per il lavoro svolto ed esprimere i miei ringraziamenti a tutti i deputati che vi hanno contribuito. Il Parlamento svolge un ruolo centrale nell’ambito delle politiche sull’allargamento. Ritengo che sia possibile ottenere di più grazie all’azione coordinata delle istituzioni europee.</p>
      <p sl="en">I progressi complessivi del Montenegro rispetto ai criteri per l’adesione all’Unione europea sono ammirevoli. Il consenso politico è in ascesa e il paese ha compiuto importanti progressi nella definizione del quadro giuridico e istituzionale. Vi è un forte impegno in termini di cooperazione regionale, una buona tradizione di riforme economiche strutturali e progressi nella maggior parte degli ambiti dell’acquis .</p>
      <p sl="en">La decisione del Consiglio europeo, volta a garantire lo status di candidato al Montenegro, è un riconoscimento di suddette conquiste, nonché un segnale forte che conferma la credibilità della politica di allargamento dell’Unione europea. Il paese è entrato in una fase decisiva e lo status di candidato è una grande responsabilità per il Montenegro. Sono necessari risultati concreti affinché il paese sia in grado di passare alla prossima fase del processo di integrazione europea. Sono certo che la risoluzione del Parlamento europeo invierà il giusto segnale al Montenegro, riconoscendo le conquiste passate nonché esprimendo la forte aspettativa che il processo di riforma verrà perseguito con determinazione e che tutte le sfide principali che attendono il paese nel suo percorso verso l’adesione all’Unione europea verranno affrontate correttamente.</p>
      <p sl="en">La scorsa settimana ho incontrato Igor Lukšić, il nuovo Primo ministro del Montenegro. Il suo impegno nel perseguire le riforme e la sua forte determinazione nel rispettare le principali priorità identificate dal parere della Commissione sono incoraggianti. Il 17 febbraio, in seguito a delle consultazioni con la società civile e a degli incontri con i servizi della Commissione, il governo ha adottato un piano di azione per gestire le priorità fissate. E’ adesso essenziale concentrarsi sulla sua attuazione e realizzare dei risultati concreti.</p>
      <p sl="en">Le principali priorità definite nel parere sono una sfida significativa ma raggiungibile, che richiede il coinvolgimento e l’impegno di tutte le parti interessate nel Montenegro. I precedenti allargamenti hanno dimostrato quanto sia importante affrontare questioni centrali dal punto di vista politico, nonché il capitolo 23, all’inizio del processo di adesione. Risultati solidi, raggiunti fin dall’inizio dal Montenegro in questo ambito, ovvero rispetto alla politicizzazione dell’amministrazione pubblica, una maggiore indipendenza del sistema giudiziario e una lotta efficace alla corruzione e alla criminalità organizzata garantiranno, in una seconda fase, dei negoziati fluidi e l’integrazione nell’Unione europea.</p>
      <p sl="en">Il Montenegro deve migliorare il proprio quadro elettorale in linea con le raccomandazioni dell’OSCE/ODHIR e della Commissione di Venezia. Un’ulteriore importante priorità per la Commissione ed il Parlamento europeo è il rafforzamento del parlamento nazionale. E’ essenziale inoltre la piena ottemperanza degli standard europei nel campo dei diritti umani, in particolar modo sul fronte della libertà di espressione e delle relazioni con la società civile. E’ richiesto poi un maggiore impegno per potenziare le politiche contro la discriminazione – nello specifico le pari opportunità e un’efficace protezione dei gruppi vulnerabili – ed è necessario introdurre soluzioni sostenibili per gli sfollati.</p>
      <p sl="en">Il parere e la proposta di risoluzione identificano poi ulteriori lacune che è necessario colmare. Il Montenegro deve rafforzare la propria capacità amministrativa e approfondire la propria preparazione in una serie di aree dell’acquis dell’Unione europea. Il futuro europea del Montenegro risiede indubbiamente all’interno dell’Unione europea e dovremmo agire responsabilmente. La credibilità della nostra politica di allargamento si fonda sul principio che i paesi coinvolti rispettino la condizionalità nei confronti dell’Unione europea e che l’Unione europea rispetti i propri impegni nei confronti dei paesi interessati.</p>
      <p sl="en">E’ pienamente nei nostri interessi garantire che il progresso del Montenegro nei confronti dell’Unione europea si basi su conquiste solide e risultati concreti. Le prestazioni del paese relative all’anno in corso saranno valutate nel pacchetto per l’allargamento previsto per l’ottobre 2011. Solo quando la Commissione avrà stabilito che il Montenegro ha raggiunto il grado necessario di ottemperanza rispetto ai criteri di adesione e, in particolar modo, alle sette priorità chiave identificate nel parere, potrà raccomandare l’apertura dei negoziati.</p>
    </intervention>
    <intervention id="2-570-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signora Presidente, ho visitato il Montenegro due volte nel corso degli ultimi diciotto mesi con la mia collega, l’onorevole Ibrisagic del PPE, che ricopre il ruolo di relatrice ombra, al fine di farmi un’opinione personale dei progressi compiuti dal paese, in un primo momento rispetto allo status di candidato e, adesso, nella prospettiva della sua adesione all’UE.</p>
      <p sl="en">Sono rimasto profondamente colpito dalla diligenza e dall’impegno dell’intero governo montenegrino. Indipendentemente dalle sue piccole dimensioni, lavora indubbiamente molto intensamente. Desidero esprimere il mio apprezzamento specialmente nei confronti dell’ex Primo ministro, Milo Ðjukanović, e del suo recente successore, Igor Lukšić, entrambi pragmatici e, al contempo, determinati nel loro approccio e nella loro missione volta a condurre il paese verso l’adesione all’UE e alla NATO.</p>
      <p sl="en">Adesso il Montenegro ha la responsabilità di esaudire le aspettative dell’UE. In particolar modo, il governo montenegrino deve perseguire le sette priorità chiave indicate dal Commissario Füle nel parere della Commissione. Desidero porre in rilievo soprattutto i temi della corruzione e della criminalità organizzata, che prevedono parametri chiari e ben definiti per misurare i progressi compiuti.</p>
      <p sl="en">Sono lieto che lo scorso mese il governo abbia adottato un piano d’azione molto ben definito volto a rispondere alle suddette priorità e richieste. A mio avviso, il Montenegro è adesso pronto ad avviare i negoziati per l’adesione all’UE quale candidato ufficiale e trovo cuorioso che la Commissione insista su un intervallo di tempo significativo tra l’assegnazione dello status di candidato ufficiale e l’apertura dei negoziati. Tale scarto temporale non ha alcuna giustificazione oggettiva o fondamento apparente, secondo la mia interpretazione dei trattati. Oltretutto, aspetto questo ancor più rilevante, non è sicuramente il messaggio più positivo che possiamo inviare a Podgorica o comunque ad altri paesi della regione, come nel caso della Macedonia, che lavorano duramente per ottenere lo status di candidato.</p>
      <p sl="en">Mi auguro semplicemente che questa attesa forzata, che è adesso inevitabile e frustrante per il Montenegro, non determinerà un affievolimento dell’impegno del paese nei confronti dell’Unione europea.</p>
      <p sl="en">Il Montenegro andrebbe giudicato unicamente sul merito, i fatti ed i risultati. La sua condizione non andrebbe vincolata al progresso nei paesi confinanti nei Balcani occidentali. Il Montenegro è un paese piccolo ma splendido che, dal suo divorzio dalla Serbia, ha conosciuto una notevole stabilità e crescita economica. I problemi interni di carattere etnico e religioso sono molto rari, a differenza di alcuni paesi vicini. E’ coinvolto in un contenzioso frontaliero di poco rilievo con la Croazia, che risolverà pacificamente dinanzi alla Corte internazionale di giustizia. Ha recentemente negoziato e ratificato dei trattati di estradizione con la Serbia e la Croazia nel contesto della lotta alla criminalità organizzata.</p>
      <p sl="en">Si basa sull’euro: che ci crediate o meno, utilizza l’euro senza essere nella zona euro. Sfortunatamente la sua economia non è ancora diversificata e si fonda essenzialmente sul turismo e una fonderia di alluminio. E’ necessario promuovere l’occupazione nel settore dell’energia idroelettrica pe l’esportazione e i servizi finanziari potrebbero costituire un’ulteriore soluzione.</p>
      <p sl="en">Personalmente, continuo a nutrire un certo ottimismo rispetto a quella che ritengo sia una storia positiva e nuova nei Balcani occidentali.</p>
    </intervention>
    <intervention id="2-571-000" speaker_id="28125" name="Anna Ibrisagic" is_mep="True" mode="spoken">
      <p sl="sv">a nome del gruppo PPE. – Signora Presidente, nel mio ruolo di relatrice ombra per il Montenegro per il gruppo del Partito popolare europeo (Democratico cristiano) desidero innanzi tutto ringraziare l’onorevole Tannock per l’eccellente cooperazione dimostrata nonché per la relazione, molto solida ed equilibrata, che prego i miei colleghi deputati di sostenere domani.</p>
      <p sl="sv">Vorrei dichiarare, in particolar modo, il mio apprezzamento nei confronti della decisione del Consiglio europeo del dicembre 2010, volta a garantire al Montenegro lo status di candidato con la prospettiva di aderire all’Unione europea. Al contempo è importante non fermarsi a questo punto, bensì continuare rapidamente verso l’obiettivo, ovvero l’adesione del Montenegro all’UE. La stabilità politica ed economica dimostrata dal paese sin dai tempi del raggiungimento dell’indipendenza è notevole. La storia del paese viene spesso descritta come una serie di successi e oggi il Consiglio lo ha confermato.</p>
      <p sl="sv">Al pari dell’onorevole Tannock, anche io deploro il fatto che lo status di candidato si stato scollegato dal diritto di avviare i negoziati. Ritengo pertanto che la Commissione dovrebbe avviare i negoziati di adesione quanto prima e fissare una data per l’inizio di suddetti negoziati. E’ evidente che il processo di riforma debba continuare, ad esempio sul fronte del sistema giudiziario e in riferimento alla lotta ai conflitti di interesse nella pubblica amministrazione e che vadano perseguite le priorità indicate dalla Commissione. Desidero nondimeno lodare il governo del Montenegro per le riforme positive che è riuscito ad attuare fino ad ora.</p>
      <p sl="sv">Oggi è presente qui tra noi l’ambasciatore del Montenegro e attendo speranzosa il giorno in cui potremo dare il benvenuto nell’UE non solo all’ambasciatore ma all’intero Montenegro e accogliere i rappresentanti del paese in questo Parlamento.</p>
    </intervention>
    <intervention id="2-572-000" speaker_id="4265" name="Göran Färm" is_mep="True" mode="spoken">
      <p sl="sv">a nome del gruppo S&amp;D. – Signora Presidente, desidero ringraziare l’onorevole Tannock per la cooperazione costruttiva anche a nome del gruppo dell’Alleanza progressista di Socialisti e Democratici al Parlamento europeo. Sono lieto che il Montenegro possa adesso perseguire un cammino verso l’adesione all’UE. Concordo nel ritenere che la Commissione debba avviare i negoziati quanto prima a condizione, ovviamente, che il Montenegro continui a perseguire gli obiettivi indicati dall’UE.</p>
      <p sl="sv">L’assegnazione dello status di candidato al Montenegro lancia un segnale forte circa l’impegno dell’UE per il futuro dell’intera area corrispondente all’ex Jugoslavia all’interno dell’Unione stessa. Al pari della Croazia, il Montenegro può indicare ai restanti paesi il cammino verso l’adesione. L’avvicinamento all’UE è un fattore essenziale sia per la prosperità che per la stabilità della regione, il che è evidente.</p>
      <p sl="sv">Il Montenegro è un paese piccolo, nuovo e pacifico, fortemente impegnato in termini di cooperazione regionale. Gode di buone relazioni con i paesi vicini e, conseguentemente, di buoni prerequisiti per condurre con successo i futuri negoziati per l’adesione. Tuttavia, vi sono ambiti che richiedono riforme incisive. La capacità giuridica e amministrativa di costituire una società vitale, basata sullo stato di diritto, è stata potenziata, ma è necessario fare di più. La corruzione e la criminalità organizzata sono radicate e il sistema legale deve essere ulteriormente rafforzato al fine di soddisfare i requisiti UE.</p>
      <p sl="sv">Ho presentato una serie di emendamenti al fine di indicare che il Montenegro deve anche migliorare la posizione delle donne, garantire la libertà di stampa, salvaguardare i diritti fondamentali dei lavoratori e delle minoranze e, in particolar modo, sviluppare la società civile. Non dobbiamo dimenticare che anche questi aspetti saranno essenziali nel corso dei prossimi negoziati UE. Confido in una pronta adesione del Montenegro all’Unione europea.</p>
    </intervention>
    <intervention id="2-573-000" speaker_id="97019" name="Ivo Vajgl" is_mep="True" mode="spoken">
      <p sl="sl">a nome del gruppo ALDE. – Signora Presidente, desidero complimentarmi con l’onorevole Tannock per la relazione che ha presentato e per la cooperazione dimostrata nel redigerla. Se, adottando la risoluzione sul Montenegro, desideriamo rinnovare, in linea di principio, l’impegno volto a proseguire il processo di allargamento dell’Unione europea e a consentire a tutti i paesi del continente di svilupparsi con la prospettiva dell’adesione all’Unione, allora dobbiamo innanzi tutto garantire che vengano compiuti i prossimi passi in prima battuta per il Montenegro e poi per la Serbia, la Macedonia, la Bosnia-Erzegovina e l‘Albania, senza ovviamente dimenticare la Turchia.</p>
      <p sl="sl">Per il Montenegro, questo significa che, la concessione dello status di candidato e la decisione, in linea di principio, di avviare i negoziati, dovrebbe essere seguita dall’avvio effettivo dei negoziati stessi. Al contempo, il governo montenegrino dovrà lavorare intensamente all’armonizzazione dei sistemi legali e al potenziamento delle capacità amministrative. La lotta alla corruzione, in tutte le sue diverse forme, deve proseguire e portare alla condanna di quanti hanno intrapreso pratiche corrotte.</p>
      <p sl="sl">Garantire l’eguaglianza ed il rispetto per le donne non è un compito da evidenziare solo oggi. La libertà d’espressione, l’indipendenza dei mezzi di comunicazione e la tutela delle minoranze sono tutti valori che ogni candidato all’adesione all’Unione europea deve rispettare in modo incondizionato.</p>
      <p sl="sl">La giovane democrazia montenegrina deve assegnare alle ONG un ruolo adeguato e di rilievo in seno alla società. Signor Commissario, desidero portare alla sua attenzione un particolare desiderio emerso parlando con i politici montenegrini nel corso di un mio soggiorno nel paese. E’ importante che le relazioni tra il Montenegro e la Serbia si evolvano senza che la Serbia tenti di interferire con lo sviluppo del suo vicino tramite i partiti etnici serbi. Questo atteggiamento ha già determinato gravi danni nella storia dell’Europa sudorientale. .</p>
    </intervention>
    <intervention id="2-574-000" speaker_id="97017" name="Ulrike Lunacek" is_mep="True" mode="spoken">
      <p sl="en">a nome del gruppo Verts/ALE. – Signora Presidente, signor Commissario, anche io desidero ringraziare il nostro collega, l’onorevole Tannock, per aver prodotto una relazione positiva ed equilibrata e sono lieta che in questo contesto sia emerso un certo consenso nel lamentare lo scollegamento dello status di candidato per il Montenegro dall’apertura dei negoziati. Al pari di alcuni oratori che mi hanno preceduto, anche io desidero che il Montenegro prosegua con i negoziati e mi auguro che l’attesa non sarà troppo lunga. Mi compiaccio inoltre che la Presidenza ungherese abbia dichiarato il proprio sostegno in favore del processo di allargamento. Mi auguro quindi che, al più tardi nel corso di questo anno, si registreranno dei passi avanti in seguito alla relazione sui progressi compiuti. Il Montenegro è cresciuto molto nel corso degli anni, ma rimangono ancora degli ambiti che sono motivo di preoccupazione. Desidero citarne tre: la lotta alla corruzione, la discriminazione e le questioni ecologiche.</p>
      <p sl="en">Sono lieta di constatare che nella relazione chiediamo che, nella lotta alla corruzione e alla criminalità organizzata, le autorità statali evitino di esercitare pressione sulle ONG e sulle organizzazioni della società civile che conducono delle indagini sulla corruzione e sulla criminalità organizzata. Dovrebbero essere libere di svolgere il proprio lavoro e appoggiare lo Stato nei tentativi volti a sradicare la corruzione e la criminalità organizzata.</p>
      <p sl="en">Il secondo aspetto è la lotta alle discriminazioni. Esistono ancora numerosi gruppi per i quali, nonostante una buona legislazione, assistiamo ancora a forme di discriminazione: rom, ashkali ed egiziani e persone LGBT; senza dimenticare le pari opportunità nella giornata internazionale delle donne.</p>
      <p sl="en">Infine, per quanto riguarda le questioni ambientali, il Montenegro si definisce un Stato ecologico, il che è lodevole. Il problema è che, nonostante le splendide coste e montagne, se non si raggiungeranno miglioramenti trasparenti tramite valutazioni ambientali, allora questi bellissimi paesaggi rischieranno di essere distrutti. Pertanto, mi auguro che questo paese guarderà avanti, coinvolgendo la società civile e introducendo processi trasparenti in ambito ecologico, specialmente per quanto riguarda gli impianti idroelettrici.</p>
    </intervention>
    <intervention id="2-575-000" speaker_id="28135" name="György Schöpflin" is_mep="True" mode="spoken">
      <p sl="en">Signora Presidente, concordo con la maggior parte degli oratori che mi hanno preceduto nel ritenere che il Montenegro abbia compiuto importanti progressi verso l’integrazione UE, nonostante una posizione iniziale debole. Al pari delle altre repubbliche dell’ex Jugoslavia, ha dovuto affrontare il crollo del comunismo, avvenuto parallelamente al crollo dello Stato, la guerra che ne è seguita e in seguito ha poi dovuto costruire un nuovo sistema a partire dalle rovine di quello vecchio.</p>
      <p sl="en">Non è un compito semplice e alcune delle caratteristiche negative del sistema precedente sono sopravvissute sotto nuove spoglie. E’ importante però prender atto della nascita di una nuova élite che si è impegnata nei confronti di un futuro europeo, aiutata indubbiamente dall’unione infelice con la Serbia. Non mancano i problemi, è chiaro. Ne sono stati citati alcuni, che il paese ha in comune con altri paesi ex comunisti: corruzione, criminalità, abusi nella gestione della giustizia e un servizio pubblico non particolarmente efficiente, tra gli altri.</p>
      <p sl="en">Per rimediare a questi e ad altri problemi di carattere politico, economico, legale e amministrativo, sarà necessario un maggiore impegno da parte dei politici del paese, che dovranno essere pronti a fronteggiare una resistenza attiva e passiva da parte di quanti beneficiano del sistema vigente. Ogni paese ex comunista si è trovato ad affrontare difficoltà analoghe. La determinazione delle élite e dell’opinione pubblica nel conquistarsi un futuro europeo è probabilmente il fattore più importante per garantire un’eventuale adesione del Montenegro all’UE.</p>
    </intervention>
    <intervention id="2-576-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Signora Presidente, i progressi nel processo di integrazione europea sono uno dei fattori essenziali per l’ulteriore sviluppo del Montenegro. Dal punto di vista economico, il paese ha raggiunto una discreta stabilità macroeconomica ed è riuscito e progredire con successo relativamente al rispetto dei criteri politici fissati in occasione del vertice del Consiglio tenutosi a Copenaghen.</p>
      <p sl="sk">Cionondimeno, dobbiamo esercitare una maggiore pressione, specialmente per quanto attiene al rafforzamento dello stato di diritto – incluse le riforme del sistema giudiziario – ed è essenziale continuare ad impegnarsi nella lotta alla corruzione e alla criminalità organizzata. Sarebbe inoltre auspicabile vedere dei risultati sul fronte della riforma dell’amministrazione pubblica e della riforma elettorale, nonché un ruolo più forte del parlamento.</p>
      <p sl="sk">E’ necessario porre l’accento sulla realizzazione della libertà d’espressione e dei mezzi di comunicazione. Sarebbe inoltre opportuno cooperare con la società civile e tentare di affrontare temi quali la discriminazione e l’integrazione sociale ed socioeconomica delle minoranze all’interno della popolazione, inclusi i rom. La cooperazione regionale e corrette relazioni di vicinato sono sicuramente tra le precondizioni necessarie per un processo di integrazione europea di successo.</p>
      <p sl="sk">Signor Commissario, onorevoli deputati, il Montenegro si è impegnato a fondo nel tentativo di rispettare i criteri previsti per un’integrazione di successo all’interno dell’Unione europea ed è dunque giunto il momento di garantire lo status di paese candidato. Ritengo che si arriverà a questo risultato.</p>
    </intervention>
    <intervention id="2-577-000" speaker_id="96651" name="Eduard Kukan" is_mep="True" mode="spoken">
      <p sl="en">Signora Presidente, innanzi tutto desidero ringraziare e congratularmi con il relatore, l’onorevole Tannock, per l’eccellente relazione e l’ottima stesura della risoluzione.</p>
      <p sl="en">Il Montenegro ha ottenuto buoni risultati nel processo di integrazione. Il paese svolge inoltre un ruolo costruttivo nel mantenere la stabilità regionale. Ha intrapreso il giusto cammino, come confermato lo scorso anno dalla Commissione e dal Consiglio, che hanno attribuito al paese lo status di candidato. Mi auguro che in tal modo i restanti criteri per l’apertura dei negoziati vengano rispettati presto, in modo da avviare i negoziati.</p>
      <p sl="en">In attesa che questo accada, il governo del Montenegro dovrà cercare di progredire in alcuni ambiti centrali, che sono stati indicati chiaramente. Vorrei riassumerli come segue: stato di diritto, lotta alla corruzione e alla criminalità organizzata, leggi elettorali, potenziamento del ruolo di supervisione del Parlamento nei confronti del governo, riforma della giustizia con un continuo rafforzamento dell’indipendenza del sistema giuridico e dell’attività dei procuratori, e lotta alla corruzione, che minaccia le istituzioni statali, lo sviluppo socioeconomico e il funzionamento della pubblica amministrazione.</p>
      <p sl="en">Infine, sono lieto di constatare che il Montenegro sta procedendo speditamente nel percorso di integrazione. Pertanto mi auguro che il Consiglio deciderà di aprire i negoziati con il paese quanto prima.</p>
    </intervention>
    <intervention id="2-578-000" speaker_id="96727" name="Zoran Thaler" is_mep="True" mode="spoken">
      <p sl="sl">Signora Presidente, Presidente Győri, Commissario Füle, desidero complimentarmi con il relatore, l’onorevole Tannock, per la conquista rappresentata da questa risoluzione sul Montenegro, che domani sarà oggetto di votazione. Il Montenegro rappresenta un faro di speranza per il processo di allargamento dell’Unione europea nei Balcani occidentali. Lo Stato e la società del Montenegro non presentano problemi oggettivi che possano impedirgli di fare quanto necessario per divenire membro dell’Unione europea. Cionondimeno i suoi vicini, Bosnia Erzegovina e Macedonia, non possono dirsi altrettanto fortunati.</p>
      <p sl="sl">Le sette priorità chiave identificate dalla Commissione europea sono chiare e consiglierei al governo del Primo ministro Lukšić di affrontarle in modo determinato, da così da poter aprire i negoziati per una piena adesione del Montenegro. In questo processo il governo dovrebbe fare affidamento sulla società civile, sui liberi pensatori e le organizzazioni non governative del paese. I critici non sono nemici né del Montenegro, né tantomeno dei media indipendenti, che rappresentano al contrario una ricchezza preziosa. Resta chiaramente prioritaria la lotta alla corruzione e alla criminalità organizzata. Per riprendere le parole di una canzone popolare montenegrina: “il Montenegro sarà forse piccolo, ma è onorevole e giusto”.</p>
    </intervention>
    <intervention id="2-579-000" speaker_id="96814" name="Elena Băsescu" is_mep="True" mode="spoken">
      <p sl="ro">Signora Presidente, la scelta della Commissione europea di appoggiare la candidatura del Montenegro permetterà di consolidare ulteriormente la stabilità nei Balcani occidentali. Al contempo desidero ribadire quanto sia importante che il paese rispetti pienamente i criteri di Copenaghen, che sono fondamentali per il processo di integrazione europea. Sebbene siano stati compiuti notevoli progressi il governo montenegrino deve ancora attuare diverse riforme in settori centrali. Non posso non citare ad esempio la relazione della Commissione sulla diffusione della corruzione e delle operazioni fiscali illegali. In suddetto contesto, la misura più importante consiste nella creazione di una struttura specializzata dedicata alla risoluzione di questi problemi.</p>
      <p sl="ro">Da una parte, i diritti delle minoranze – e mi riferisco in particolar modo ai rom – non godono ancora delle necessarie tutele giuridiche. Il riferimento allo status delle minoranze e ai loro diritti nelle leggi fondamentali sarebbe un segno positivo per l’integrazione europea. Accolgo favorevolmente la promozione del Montenegro a Stato impegnato nella difesa del movimento verde. Uno degli obiettivi principali dell’UE è la tutela ambientale e, al riguardo, desidero attirare la vostra attenzione sull’impatto nocivo esercitato da una cattiva gestione di un turismo eccessivo. Una delle conseguenze potrebbe essere l’ampliamento dei futuri negoziati di adesione.</p>
      <p sl="ro">Infine, desidero affermare che la prospettiva dell’adesione del Montenegro all’UE sta aiutando l’Europa ad accettare il proprio passato nell’intera regione dei Balcani.</p>
    </intervention>
    <intervention id="2-580-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signora Presidente, Presidente Győri, signor Commissario, sono lieto che la Presidenza ungherese consideri l’allargamento nei Balcani occidentali come una delle sue priorità e sono certo che contribuirà a far progredire il Montenegro in modo decisivo dalla fase di paese candidato all’apertura dei negoziati di adesione. I colleghi che mi hanno preceduto hanno già evidenziato quanto sia importante la lotta alla corruzione per l’adesione dei paesi dei Balcani occidentali, ma vi sono altri due elementi. Uno di questi è la qualità delle relazioni di vicinato e, al riguardo, il Montenegro ha ottenuto ottimi risultati firmando degli accordi con la Croazia e la Serbia.</p>
      <p sl="hu">L’altro problema è relativo alle minoranze. Il Montenegro dispone di una legge sulle minoranze esemplare che, per molti versi, si fonda sull’esperienza del modello di governo di minoranza locale del mio paese, l’Ungheria. Tuttavia devo constatare, con rammarico, che al momento la legge elettorale è fallita proprio perché la questione della rappresentanza delle minoranze non è ancora stata risolta. Mi auguro che i nostri amici montenegrini troveranno una soluzione anche a questo problema.</p>
    </intervention>
    <intervention id="2-581-000" speaker_id="101954" name="Jan Kozłowski" is_mep="True" mode="spoken">
      <p sl="pl">Signora Presidente, desidero innanzi tutto congratularmi con il Montenegro per aver ottenuto, nel dicembre 2010, lo status di paese candidato all’adesione all’Unione europea. Il dialogo politico tra questo paese e le istituzioni UE si trova in uno stadio molto avanzato, nonostante sia iniziato da poco. Il grande impegno e la forte volontà politica di apportare cambiamenti in Montenegro trovano conferma nel modo in cui sono state attuate le riforme nell’ambito del processo di Bologna, ad esempio, o nei miglioramenti intervenuti rispetto al funzionamento del mercato del lavoro.</p>
      <p sl="pl">Come emerge dalla comunicazione della Commissione sulla candidatura del Montenegro, tuttavia, i costanti alti livelli di disoccupazione rivelano una discrepanza tra le competenze disponibili e quelle richieste, svelando le lacune del sistema d’istruzione. Il Montenegro dovrebbe pertanto impegnarsi al massimo per garantire che tutti i gruppi, inclusi quelli a rischio di esclusione sociale, abbiano la possibilità di ricevere un buon livello di istruzione e formazione generale, al fine di fornire ai propri cittadini le competenze necessarie ad aumentare le loro possibilità di assunzione.</p>
    </intervention>
    <intervention id="2-582-000" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Signora Presidente, il dibattito odierno ha dimostrato che il Montenegro continua a prepararsi con costanza all’adesione all’Unione europea. E’ evidente che è importante per il Montenegro stesso, ma desidero richiamare la vostra attenzione a due ulteriori dimensioni di questo processo. In primo luogo la dimensione europea, a dimostrazione che i principi ed i valori che governano l’operato dell’Unione europea sono ancora interessanti per il resto dell’Europa. La seconda dimensione è legata ai Balcani, dal momento che questo processo indica agli altri Stati balcanici il percorso che possono e in realtà dovrebbero seguire. E’ una strada tortuosa ma non impercorribile.</p>
      <p sl="pl">Vorrei porre una breve domanda al Commissario Füle: potrebbe indicarci le scadenze per il processo di adesione del Montenegro all’Unione europea? La ringrazio.</p>
    </intervention>
    <intervention id="2-583-000" speaker_id="39726" name="László Tőkés" is_mep="True" mode="spoken">
      <p sl="en">Signora Presidente, in quanto cittadino rumeno e convinto sostenitore dei benefici di una società multietnica e prospera fondata su una convivenza pacifica e sulla riconciliazione tra le nazioni, accolgo positivamente l’impegno profuso dal Montenegro per rispettare i criteri di Copenaghen, relativamente alla stabilità delle istituzioni che garantiscono la democrazia e per adeguarsi agli standard europei ed internazionali.</p>
      <p sl="en">Il Montenegro è una democrazia parlamentare basata su un quadro costituzionale e legislativo per lo stato di diritto, i diritti umani e il rispetto e la tutela delle minoranze.</p>
      <p sl="en">Tuttavia esistono delle gravi lacune relativamente all’attuazione delle norme. La corruzione è dilagante, la criminalità organizzata continua a rappresentare un grave problema e vi sono perplessità in merito all’efficienza del sistema giudiziario.</p>
      <p sl="en">Esorto il Montenegro a non smettere di impegnarsi in modo costruttivo sul fronte della cooperazione regionale e a potenziare le relazioni bilaterali con i paesi vicini.</p>
    </intervention>
    <intervention id="2-584-000" speaker_id="96653" name="Katarína Neveďalová" is_mep="True" mode="spoken">
      <p sl="sk">Signora Presidente, la visita della scorsa settimana del Commissario Füle dimostra che l’impegno del governo montenegrino nei confronti dell’integrazione europea è genuino ed è il percorso migliore per un paese che si muove in direzione dell’Unione europea.</p>
      <p sl="sk">I cambiamenti sociali e politici intercorsi in Montenegro negli ultimi anni sono un segnale positivo non solo per l’UE, ma anche per i paesi vicini. Il governo montenegrino è stato lodato anche dall’ONU per l’ampio spettro di problemi che è riuscito ad affrontare. Secondo la relazione del Programma delle Nazioni Unite per lo sviluppo, il Montenegro sarà in grado di rispettare gli obiettivi di sviluppo del Millennio, inclusi lo sradicamento della povertà, l’istruzione primaria universale e una riduzione della mortalità infantile, entro il 2015.</p>
      <p sl="sk">Igor Lukšič, Primo ministro montenegrino, ha dichiarato in occasione della sua recente visita a Bruxelles che le priorità del Montenegro sono l’adesione all’UE e alla NATO. Pertanto, ritengo, personalmente, che l’impegno del paese sia estremamente importante e sostengo pienamente l’assistenza e gli aiuti che l’UE sta fornendo al paese. Sono convinta che il paese aderirà molto presto all’UE.</p>
    </intervention>
    <intervention id="2-585-000" speaker_id="96757" name="Raffaele Baldassarre" is_mep="True" mode="spoken">
      <p sl="it">Signora Presidente, onorevoli colleghi, signor Commissario, premessi gli ottimi risultati finora raggiunti nel percorso finalizzato all'integrazione europea, persistono tuttavia delle lacune in settori basilari per lo sviluppo di un sistema democratico e la piena affermazione dello Stato di diritto.</p>
      <p sl="it">Nonostante i progressi conseguiti attraverso le modifiche alla legislazione sui procedimenti penali ed altre norme primarie, perdurano alcuni ritardi sostanziali. Mi riferisco in particolare all'urgenza di garantire la responsabilità e l'efficienza della magistratura, nonché la sua trasparenza, oltre a quella dei pubblici ministeri, nonché la loro indipendenza da interferenze politiche.</p>
      <p sl="it">A tale proposito sono imprescindibili modifiche sostanziali al sistema delle nomine dei giudici e dei pubblici ministeri, ponendo fine alla prassi secondo cui le nomine degli stessi avvengono unicamente in Parlamento e in seno al governo.</p>
      <p sl="it">Infine, (…) per migliorare l'accesso alla giustizia e all'assistenza legale gratuita.</p>
    </intervention>
    <intervention id="2-586-000" speaker_id="33997" name="Corina Creţu" is_mep="True" mode="spoken">
      <p sl="ro">Signora Presidente, l’assegnazione dello status di paese candidato al Montenegro è il risultato della politica della porta aperta promossa dall’Unione europea, che ha sortito effetti positivi non solo nell’Europa orientale, ma anche nei Balcani occidentali, come in questo caso specifico. Il Montenegro si trova all’inizio di un cammino che non sarà né facile né semplice, ma può aspirare all’adesione e può godere di un piano e dell’esperienza dei paesi nella regione che hanno già completato da poco lo stesso percorso. E’ necessario che anche la prossima relazione sul paese sia positiva, consentendo così un rapido avvio dei negoziati per l’adesione.</p>
      <p sl="ro">Ritengo che l’Unione europea sia riuscita a fornire un contributo essenziale per il processo di rincociliazione nell’ex Jugoslavia. Una volta che tutti gli Stati formatisi in seguito alla disintegrazione della Federazione jugoslava avranno aderito all’Unione europea, si saranno rimarginate anche le ultime ferite di un passato violento, che rappresenta una questione irrisolta per l’intera comunità europea. Auguro alla nazione montenegrina ogni successo nel suo lavoro di modernizzazione del paese volto a garantire il rispetto delle condizioni di adesione.</p>
    </intervention>
    <intervention id="2-587-000" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, ci si aspettava che i turisti e gli imprenditori avrebbero sfruttato maggiormente la liberalizzazione dei visti per la Serbia, il Montenegro e la Macedonia. Al contrario, abbiamo assistito ad un aumento dei migranti economici. In tale contesto, le campagne d’informazione in questi paesi sono indubbiamente importanti, poiché permettono di chiarire che un visto visitatore non corrisponde all’asilo o a un posto di lavoro nell’UE. L’UE ha dovuto esercitare pressioni per chiudere le sedicenti agenzie di viaggio specializzate in emigrazione verso l’UE, il che dimostra la scarsa consapevolezza rispetto a questo problema. Dovremo attendere e vedere se il sistema di preallerta per i movimenti di massa relativamente al problema dei Rom sarà efficace o meno.</p>
      <p sl="de">Molti sembrano ritenere che il proprio futuro non risieda nei loro paesi di origine nei Balcani, come il Montenegro, ma vogliono sfruttare la libertà di viaggiare, appena acquisita, per entrare illegalmente nell’UE. Eppure non hanno il diritto di beneficiare dei servizi dei sistemi di previdenza sociale europei.</p>
      <p sl="de">E’ necessario che il Montenegro si impegni maggiormente per introdurre gli standard europei in settori quali la giustizia, la lotta alla corruzione e la tutela delle minoranze, al fine di stabilire una prospettiva europea.</p>
    </intervention>
    <intervention id="2-588-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, onorevoli deputati, la nostra discussione odierna si è rivelata estremamente produttiva e ha riconfermato i passi che il Montenegro dovrà intraprendere al fine di progredire ulteriormente sul cammino verso l’Unione europea. Come indicato nella proposta di risoluzione di cui abbiamo discusso oggi, nonché nel parere della Commissione dello scorso novembre, il Montenegro ha realizzato molti progressi ma sostanzialmente deve fare ancora di più.</p>
      <p sl="en">Il paese è entrato in una fase cruciale e sono necessari risultati tangibili affinché possa passare alla prossima fase dell’integrazione europea. Lo slancio determinato dall’assegnazione dello status di candidato non deve andare perso e bisogna perseguire le riforme con determinazione. Gli obiettivi sono noti: il Montenegro ha il compito di rispettare le priorità indicate e, una volta pronto, di impegnarsi nel processo di adesione. La rapidità del cammino del paese verso l’adesione all’Unione europea dipenderà dai suoi stessi risultati e pertanto sono riluttante a definire sin d’ora un calendario con delle scadenze, come richiesto da molti di voi. Sono comunque convinto che, con il nostro sostegno, ma soprattutto grazie alla determinazione dei suoi cittadini, il Montenegro potrà compiere grandi passi avanti verso l’Unione europea.</p>
    </intervention>
    <intervention id="2-589-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signora Presidente, signor Commissario, onorevoli deputati, innanzi tutto desidero ringraziarvi per questa discussione estremamente proficua. E’ incoraggiante vedere come il Parlamento europeo continui a sostenere con tutte le sue forze il Montenegro nel suo impegno per aderire all’Unione europea. Desidero rassicurarvi e confermarvi che le preoccupazioni e i compiti che avete identificato nel corso del dibattito sono già all’ordine del giorno del dialogo attualmente in corso tra le istituzioni circa la prospettiva europea del Montenegro e che ci stiamo impegnando per affrontarli nel migliore dei modi.</p>
      <p sl="hu">E’ stato più volte ricordato e chiesto cosa accadrà nel periodo tra l’assegnazione dello status di candidato e l’inizio dei negoziati di adesione, ovvero è stato chiesto perché non dare avvio immediatamente ai negoziati, senza ulteriori indugi. Forse anche voi sapete, e d’altra parte lo abbiamo ricordato sia io che il signor Commissario, che, ora che il Montenegro è un paese candidato, la Commissione ha definito le condizioni che esso deve rispettare. Queste sono sette, inclusi lo stato di diritto e la lotta alla criminalità organizzata e alla corruzione. La Commissione valuterà i progressi compiuti in questi ambiti e presenterà l’esito di tale valutazione al Consiglio in autunno. A quel punto saremo in grado di decidere se sarà possibile avviare i negoziati.</p>
      <p sl="hu">Desidero ringraziarvi ancora un volta per questo dibattito che, anche a mio avviso, dimostra quanto il Parlamento sia pronto a inviare alla regione dei Balcani occidentali un segnale positivo che dimostri che il processo di allargamento è in corso, che esiste ancora e che deve poter essere credibile. I progressi raggiunti in ogni paese si basano quindi su un approccio personalizzato e dipendono dalle prestazioni del paese in questione. Nel caso del Montenegro, ci si riferisce a quanto detto qui oggi; nel caso della Serbia sono state preparate le risposte al questionario che saranno ora oggetto di una valutazione da parte della Commissione; nel caso della Croazia, il paese deve potare a termine i propri compiti e prepararsi al massimo in modo da poter concludere i negoziati durante il mandato della Presidenza ungherese. In tal modo il processo rimarrà credibile e potremo garantire che i nostri vicini, paesi realmente europei, possano rimanere sulla giusta via e aderire, quando saranno maturi per farlo, all’UE. .</p>
    </intervention>
    <intervention id="2-590-000" speaker_id="1941" is_mep="True" mode="spoken" role="Presidente">
      <p sl="unknown">Comunico di aver ricevuto una proposta di risoluzione conformemente all'articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 marzo 2011.</p>
    </intervention>
  </section>
  <section id="creitem28" title="16. Strategia dell’UE per l’inclusione dei rom (discussione)">
    <intervention id="2-592-000" speaker_id="1941" is_mep="True" mode="spoken" role="Presidente">
      <p sl="unknown">L'ordine del giorno reca la relazione di Lívia Járóka, a nome della commissione per le libertà civili, la giustizia e gli affari interni, sulla strategia dell'UE per l'inclusione dei rom (2010/2276(INI)) (A7-0043/2011).</p>
    </intervention>
    <intervention id="2-593-000" speaker_id="28141" name="Lívia Járóka" is_mep="True" mode="spoken" role="relatore">
      <p sl="en">Signora Presidente, desidero ringraziare tutti i colleghi deputati del Parlamento europeo e le organizzazioni della società civile per il sostegno e il prezioso apporto nella stesura di questa difficile relazione.</p>
      <p sl="en">Se mi è consentito aggiungere una nota personale, desidero ringraziare i miei colleghi, il mio consigliere politico nella commissione LIBE, che da anni sta seguendo questa strategia, e il capo di gabinetto che ha lottato al mio fianco in questi ultimi anni.</p>
      <p sl="en">Desidero inoltre ringraziare la mia famiglia, che mi ha consentito di essere in prima linea in questa battaglia, la quale ci ha finalmente portato a un risultato. Disponiamo di un accordo che comprende sei gruppi politici, 27 Stati membri e cinque commissioni parlamentari molto importanti; in questo modo, potremo inviare alla Commissione, al Consiglio e agli Stati membri un messaggio che dovrà essere tenuto in debita considerazione. Si tratta quindi di un grande passo avanti verso un impegno europeo per ridurre la povertà e l’esclusione sociale della principale minoranza etnica del nostro continente.</p>
      <p sl="en">Una parte significativa dei Rom europei deve affrontare condizioni talmente precarie (essendo quasi totalmente estranei al sistema economico, sono poi esclusi dal godimento dei diritti umani fondamentali) che le misure destinate a favorire la loro inclusione sociale non possono essere prese in considerazione nel quadro di rettifiche della politica generale, ma devono essere considerate come azioni volte a colmare una delle maggiori lacune esistenti in relazione al rispetto dei diritti costituzionali e dei diritti umani in Europa.</p>
      <p sl="en">L’impegno a livello comunitario per ridurre la povertà e l’esclusione sociale dei rom europei deve concentrarsi innanzi tutto sull’applicazione e la promozione dei diritti fondamentali di avere occupazione, alloggio, assistenza sanitaria e istruzione.</p>
      <p sl="en">Desidero riassumere brevemente i principi e le raccomandazioni principali della mia relazione. In primo luogo, la strategia deve costituire una strategia interna all’Unione europea e il controllo generale delle aree e degli obiettivi prioritari sia eseguito all'interno delle strutture comunitarie e non dovrebbe assolutamente creare divisioni all'interno dell'UE, generando spaccature tra gli Stati membri. Un nuovo organismo di coordinamento e monitoraggio della strategia sarebbe superfluo, poiché costituirebbe un’inutile sovrastruttura.</p>
      <p sl="en">La Commissione deve assumere il ruolo guida nella supervisione, nel coordinamento e nel monitoraggio, trasformando così la task force sui rom in un organismo permanente.</p>
      <p sl="en">La Commissione dovrebbe presentare una relazione annuale sui progressi della strategia e sulla valutazione dei risultati corredata da proposte del Consiglio. A tal proposito potrebbe essere elaborato un quadro di valutazione della strategia per i rom, ossia un meccanismo simile al quadro di valutazione per il mercato unico..</p>
      <p sl="en">La nomina di un organo amministrativo o di un funzionario governativo quale punto di contatto nazionale per l'attuazione degli obiettivi della strategia e quale fonte di consulenza e di riflessione per la Commissione in fase di controllo della strategia comporterebbe notevoli vantaggi pratici.</p>
      <p sl="en">La strategia deve tenere conto dell’emarginazione a dimensione territoriale. La ripartizione geografica degli svantaggi sociali non è uniforme nei vari Stati membri, al contrario la povertà e l'esclusione sociale si concentrano in microregioni sottosviluppate, che in molti dei nuovi Stati membri sono abitate principalmente da rom..</p>
      <p sl="en">Indicatori comuni, confrontabili e affidabili sono essenziali per presentare uno studio realistico dei progressi e conseguire il requisito di un monitoraggio efficace. Sostengo l’adozione degli indicatori di Laeken e delle rispettive componenti integrate per misurare l'esclusione sociale e territoriale e per valutare i progressi conseguiti.</p>
      <p sl="en">Una mappa europea delle zone critiche consente l'individuazione, la misurazione e l'osservazione delle microregioni in base a critieri distintive.</p>
      <p sl="en">Parte del bilancio destinato alla coesione del prossimo quadro finanziario pluriennale dovrebbe essere stanziata in una riserva di prestazione per la strategia che potrebbe fornire risorse vitali e incentivi decisivi per l'attuazione della strategia stessa, stanziando fondi su una base competitiva, definita dal criterio di quanto il progetto o l'intervento proposto sostengono e attuano gli obiettivi della strategia.</p>
      <p sl="en">Da un lato, ci allontaneremmo dalla prassi generale dei grandi contribuenti che massimizzano i loro ricavi dai fondi non esauriti; dall’altro, si creerebbe un collegamento diretto tra lo stanziamento di fondi e il raggiungimento di risultati.</p>
      <p sl="en">Questi sono i principi e le priorità che la strategia europea per i rom deve sostenere; attendo con interesse le vostre considerazioni sulla relazione.</p>
      <a text="(Applausi)"/>
    </intervention>
    <intervention id="2-594-000" speaker_id="photo_generic" name="Zoltán Balog" is_mep="True" mode="spoken">
      <p sl="hu">Presidente in carica del Consiglio. – Signora Presidente, signori Commissari, onorevoli deputati, la Presidenza ungherese attribuisce grande importanza all’integrazione dei rom e ringrazia il Parlamento europeo per il suo sostegno sulla questione.</p>
      <p sl="hu">Non possiamo dimenticare la posta in gioco; si tratta delle vite di milioni di concittadini europei, che hanno diritto alle stesse opportunità di ogni altro cittadino e le nostre società non possono ignorare il loro potenziale. Desidero congratularmi con voi per l’ottima proposta di risoluzione che state per approvare e che riceve il mio pieno sostegno. Condividiamo l’obiettivo ambizioso di far seguire i fatti alle parole.</p>
      <p sl="hu">La Presidenza ungherese organizzerà l’8 aprile, Giornata internazionale dei rom, a Budapest il quinto incontro della Piattaforma integrata sull’inclusione dei rom, al quale certamente molti di voi parteciperanno. L’elemento centrale dell’incontro è la presentazione, da parte della Commissione, della comunicazione strategica sul tema e inviteremo l’onorevole Járóka a presentare i tratti principali della sua risoluzione.</p>
      <p sl="hu">In seguito, la Presidenza ungherese elaborerà una bozza di conclusioni del Consiglio, le quali, ci auguriamo, saranno approvate dal consiglio “Occupazione, politica sociale, salute e consumatori” nell’incontro del 19 maggio. Le conclusioni verteranno sul tema dell’integrazione dei rom e non lesineremo gli sforzi per consolidare la cooperazione tra Unione e Stati membri nel rispetto dell’integrazione economica e sociale dei rom.</p>
      <p sl="hu">Inoltre, organizzeremo scambi di opinioni sulle proposte della Commissione per altre areedel Consiglio e, alla fine del mese di maggio, il Consiglio “Affari generali” organizzerà un dibattito di orientamento in preparazione alla riunione di giugno del Consiglio europeo.</p>
      <p sl="hu">Per ottenere progressi concreti dobbiamo abbandonare stereotipi, generalizzazioni e pregiudizi. Le condizioni di vita dei rom sono tutt’altro che omogenee e non possiamo dimenticare le ragioni storiche alla base della loro emarginazione sociale. I benefici del cambiamento politico e della transizione a un'economia di mercato che hanno avuto luogo nell’Europa centrale e orientale non hanno interessato tutti i cittadini in modo paritario; proprio in questo periodo, negli ultimi 20 anni, una larga parte dei rom è lentamente scivolata ai margini della società.</p>
      <p sl="hu">Oggi, è fondamentale condannare fermamente le aggressioni su base razziale, indipendentemente da chi ne è responsabile. In una situazione economica difficile, le fasce più deboli diventano ancor più vulnerabili e spesso scaricano la colpa delle proprie sofferenze gli uni agli altri; disponiamo però di valori condivisi e strumenti per difenderli, grazie alle direttive adottate dal Consiglio oltre dieci anni fa per vietare la discriminazione razziale.</p>
      <p sl="hu">Sono particolarmente soddisfatto sia dell’enfasi posta sull’abolizione della segregazione, che crea un circolo vizioso, disgregando la società sia dell’inclusione del tema della parità di genere. Vorrei ricordarvi una risoluzione approvata dal Parlamento nel 2006 sulla situazione delle donne rom. A tutte le donne deve essere consentito di sfruttare le proprie potenzialità ed è necessario un numero maggiore di donne rom all’interno dei processi decisionali. Onorevoli deputati, la relatrice, l’onorevole Járóka, può essere fonte di ispirazione per tutti noi su questo tema, in particolare per le donne, ma senz’altro anche per gli uomini.</p>
      <p sl="hu">Desidero ringraziare nuovamente l’onorevole Járóka e tutti voi per aver partecipato a questo processo fondamentale e vi ricordo che la Presidenza ungherese intende raggiungere risultati concreti in quest’ambito. Vi invito ad affiancarci in questo impegno.</p>
    </intervention>
    <intervention id="2-595-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, l’Unione europea è costruita su diritti e valori, quali la tutela delle minoranze, il principio della libera circolazione e il divieto di discriminazione, tutti diritti pienamente applicabili ai rom.</p>
      <p sl="en">L’integrazione sociale ed economica dei rom è un obbligo morale, e, come giustamente evidenziato dalla relazione del Parlamento, un interesse economico per le società europee. Si tratta di una priorità per l’Unione e richiede un impegno congiunto da parte delle autorità nazionali e locali, della società civile e delle istituzioni comunitarie.</p>
      <p sl="en">Desidero congratularmi con l’onorevole Járóka per l’ottimo lavoro svolto; ha cercato di coinvolgere l’intera Camera e di giungere a una proposta scritta che rappresenti l’importante contributo dei deputati di tutti i partiti politici. A mio avviso ha ottenuto un grande risultato che sarà sicuramente di grande aiuto, onorevole Járóka, per mantenere alta l’attenzione della politica sul tema dell’inclusione dei rom. Ci consentirà inoltre di attuare i provvedimenti necessari al miglioramento della situazione dei rom e alla loro integrazione socio-economica.</p>
      <p sl="en">Vorrei presentarvi un aggiornamento sulla situazione. Come forse ricorderete, il 7 aprile 2010 la Commissione ha adottato una comunicazione sull’integrazione sociale ed economica dei rom in Europa, il primo documento strategico dedicato interamente ai rom.</p>
      <p sl="en">La comunicazione includeva una lista di azioni concrete per coadiuvare gli Stati membri nel rendere più efficaci le proprie politiche per l’integrazione dei rom e per definire le principali sfide del futuro: discriminazione, povertà, basso livello di istruzione, barriere sul mercato del lavoro, alloggio, segregazione e altre. In seguito è stata pubblicata la valutazione della task force per i rom della Commissione, presentata il 7 settembre 2010, che dimostrava chiaramente l’assenza di provvedimenti decisi e proporzionati negli Stati membri per affrontare i problemi sociali ed economici di una vasta parte della popolazione rom in Europa.</p>
      <p sl="en">Questa situazione non è accettabile né sostenibile e la Commissione sta quindi elaborando un quadro comunitario per le strategie nazionali di integrazione dei rom, che presenterà all’inizio del mese di aprile. Il Parlamento ha richiesto una strategia comunitaria e la Commissione la sta fornendo. Siamo tutti concordi sulla necessità di una programmazione e un’attuazione politica efficace, affiancate da un approccio strategico, nonché sul fatto che la responsabilità principale per le popolazioni rom spetta agli Stati membri dove si trasferiscono. Per questo la Commissione sta elaborando il quadro comunitario tenendo presenti le strategie nazionali di integrazione dei rom: per adeguare le politiche ai problemi specifici dei rom in ciascuno Stato membro, è infatti necessario sapere quale direzione stiamo seguendo a livello comunitario e nazionale.</p>
      <p sl="en">Il quadro comunitario che sarà presentato in aprile darà seguito alla sua risoluzione, onorevole Járóka, per quanto riguarda il lavoro della task force della Commissione sui rom e, chiaramente, in relazione ai contributi ricevuti da parte degli Stati membri e della società civile. Per ottenere un cambiamento sono necessarie azioni concrete e impegni chiari per un migliore utilizzo degli strumenti giuridici e finanziari disponibili. Il mio collega Andor responsabile del fascicolo e quindi non mi dilungherò su questo argomento, ma la strategia Europa 2020 apre una nuova strada alle azioni economiche e sociali rivolte alle persone emarginate. La povertà è un problema grave per la più grande minoranza in Europa ed è quindi necessaria un’azione decisa sia a livello nazionale, sia a livello comunitario.</p>
      <p sl="en">La Commissione ritiene sia molto importante imparare dal passato e garantire un adeguato coordinamento dell’impegno di tutte le parti interessate a tutti i livelli, dal comunitario al locale. A tal fine, disponiamo della Piattaforma integrata per l’inclusione dei rom, un meccanismo unico che permette la partecipazione di tutte le parti e il cui ruolo dovrò essere consolidato in futuro.</p>
      <p sl="en">Ho ascoltato con estremo interesse la proposta del Parlamento di istituire un punto di contatto nazionale e la terremo in considerazione al momento di redigere il quadro comunitario. Nel corso dell’elaborazione del quadro, la Commissione presterà particolare attenzione alla necessità di monitorare gli sviluppi e seguire sul campo il processo e i progressi; a questo riguardo mi rivolgo al Parlamento. Questa relazione non deve diventare l’ennesimo caso di un ottimo testo del Parlamento al quale segue poi un quadro interessante dell’Unione europea; deve trattarsi invece di un lavoro continuo, ponderato e controllato, in modo da comprendere la direzione che seguiremo in futuro. Per questo continueremo a lavorare fianco a fianco con gli Stati membri, il Parlamento e tutte le parti interessate.</p>
      <a text="(Applausi)"/>
    </intervention>
    <intervention id="2-596-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, desidero ringraziare la commissione per le libertà civili, la giustizia e gli affari interni per l’ottimo lavoro svolto con la strategia europea per l’inclusione dei rom e vorrei congratularmi con la relatrice, l’onorevole Járóka, per lo straordinario sostegno che la sua relazione ha ricevuto in quest’Aula.</p>
      <p sl="en">La relazione è utile e incoraggiante: è utile perché contribuisce alla discussione in corso sulle modalità per migliorare l’integrazione dei rom nell’economia e nella società; è incoraggiante perché dimostra che Commissione e Parlamento si sono mossi nella stessa direzione e che le nostre opinioni sul futuro coincidono.</p>
      <p sl="en">In primo luogo, la Commissione concorda sul fatto che la questione dei rom costituisce una delle sfide strategiche più importanti per l’Europa e offre al contempo un’opportunità molto promettente per il continente, e intendo anche opportunità economiche. Siamo di fronte ad una necessità sociale ed economica nonché a un imperativo morale.</p>
      <p sl="en">In secondo luogo, la relazione del Parlamento fornisce motivazioni convincenti sulla necessità di adottare un approccio olistico per affrontare la situazione socio-economica dei rom. Invita a prestare particolare attenzione a determinate aree prioritarie, quali istruzione, occupazione, alloggio e assistenza sanitaria, aree di importanza fondamentale per raggiungere un’integrazione vantaggiosa della popolazione rom.</p>
      <p sl="en">In terzo luogo, accolgo con soddisfazione l’importanza che la relazione attribuisce all’impiego dei fondi comunitari in modo adeguato. Le politiche devono essere sostenute da risorse finanziarie equilibrate e, nonostante i progressi, in quest’ambito resta ancora molto da fare.</p>
      <p sl="en">In quarto luogo, concordo con il Parlamento sulla necessità di elaborare un meccanismo solido per controllare le strategie nazionali finalizzate all’integrazione dei rom.</p>
      <p sl="en">Ho infine preso debita nota dell’invito nella relazione a concentrarsi sulla dimensione territoriale della povertà, in particolare sulle microregioni sottosviluppate. La Commissione valuterà attentamente questa interessante proposta.</p>
      <p sl="en">Alcuni Stati membri dell’Unione non riusciranno a raggiungere progressi sufficienti per gli obiettivi della strategia Europa 2020 senza agire in modo concreto per migliorare l’integrazione dei rom. È quindi giunto il momento di intraprendere un’azione decisa a livello nazionale ed europeo. Sebbene i primi responsabili dell’elaborazione e dell’attuazione di strategie per l’integrazione dei rom siano gli Stati membri, l’Unione può certamente sostenerli. L’impegno, ad ogni livello, deve essere parte di un quadro orientativo coerente e completo.</p>
      <p sl="en">Ritengo che il quadro comunitario per le strategie nazionali di integrazione dei rom, che, come già affermato dalla Vicepresidente, la Commissione presenterà nel mese di aprile, consentirà alle istituzioni europee e a tutte le parti interessate di unire le forze per portare un vero cambiamento nella vita delle popolazioni rom in Europa.</p>
    </intervention>
    <intervention id="2-597-000" speaker_id="96832" name="Kinga Göncz" is_mep="True" mode="spoken">
      <p sl="hu">relatore per parere della commissione per l’occupazione e gli affari sociali. – Signora Presidente, desidero iniziare il mio intervento raccontando una storia. Nel 2009, József B e sua moglie sono stati condannati da un tribunale ungherese a dieci mesi di detenzione per reati contro minori; i reato contestato era il fatto che i loro due figli non frequentavano la scuola. Sebbene si recassero a scuola, i bambini erano regolarmente rimandati a casa perché si presentavano sporchi e con le scarpe inzaccherate. Nell’accampamento rom in cui vivono non vi sono strade asfaltate e i bambini dovevano ogni giorno attraversare un prato per andare a scuola; quando vi arrivavano, avevano i piedi coperti di fango. Hanno sopportato l’umiliazione di essere rimproverati e mandati a casa più a lungo che potevano e infine hanno deciso di saltare la scuola sempre più spesso. Per questa decisione i genitori sono stati condannati al carcere.</p>
      <p sl="hu">I figli di József B e sua moglie non saltavano la scuola perché non volevano studiare, ma era piuttosto la loro situazione che impediva loro di studiare. In mancanza di vestiti e scarpe adeguati, acqua ed elettricità a casa e senza materiale per la scuola, non avevano la possibilità di terminare nemmeno la scuola elementare. Aiutare le comunità più svantaggiate a mettersi al passo con il resto della società è un processo complicato, che si può realizzare solo gradualmente, sul lungo periodo e ricordando le necessità locali.</p>
      <p sl="hu">L'Europa può contribuire a questo processo stabilendo obiettivi basati su dati reali, fornendo gli strumenti necessari, esortando gli Stati membri ad assumersi la responsabilità del raggiungimento degli obiettivi stabiliti e monitorando i cambiamenti nella situazione dei rom. L’Unione sta elaborando metodologie meno burocratiche, più rapide e trasparenti, sostenendo così le singole comunità nel lungo termine fino a quando non saranno in grado di provvedere alle proprie necessità.</p>
      <p sl="hu">Non è sufficiente costruire una scuola per i figli di József B. Per guadagnarsi da vivere, c'è bisogno di un lavoro e tutti i genitori devono essere in grado di nutrire e vestire i propri figli e mandarli a scuola. Sono necessari alloggi adeguati con illuminazione e riscaldamento, dove i bambini possano studiare; servono strade percorribili per raggiungere la scuola e il posto di lavoro. Infine, servono parole compassionevoli in grado di cancellare le umiliazioni.</p>
      <p sl="hu">La strategia europea per i rom non porterà a un cambiamento immediato, ma offrirà piuttosto una possibilità di cambiamento. Il vero problema è se riusciremo a fissare norme e condizioni che aiutino chi non è in grado di competere per le risorse e fatica ad affermare i propri interessi. La non-discriminazione deve essere garantita non solo sul mercato del lavoro, bensì anche in tutte le aree della vita sociale. Dobbiamo eliminare la segregazione da città e scuole, creando opportunità concrete e coinvolgendo le comunità rom a livello europeo, nazionale e locale. È soprattutto necessario un impegno politico da parte di quanti possono contribuire a migliorare la situazione attuale, anche a livello europeo.</p>
      <p sl="hu">Non è sufficiente fornire un quadro alle strategie per i rom negli Stati membri; è necessaria una vera e propria strategia europea, che indichi responsabilità a livello europeo senza, ovviamente, mettere in dubbio la responsabilità di ogni paese. Invito la Commissione e il Consiglio a recepire nei propri documenti i contenuti della risoluzione del Parlamento nella loro totalità, riferendo regolarmente ogni progresso al Parlamento.</p>
    </intervention>
    <intervention id="2-598-000" speaker_id="97968" name="Andrey Kovatchev" is_mep="True" mode="spoken">
      <p sl="bg">relatore per parere della commissione per lo sviluppo regionale. – Signora Presidente, desidero congratularmi con l’onorevole Járóka per l’ottima collaborazione. L’integrazione dei circa 12 milioni di rom nell’Unione europea non può essere raggiunta senza la volontà sia dei rom, sia della maggioranza nello Stato membro interessato.</p>
      <p sl="bg">La responsabilità dell’integrazione della popolazione rom appartiene sia agli Stati membri, sia all’Unione europea. Dobbiamo utilizzare le risorse europee per migliorare le infrastrutture tecniche, costruire nuovi alloggi o riparare quelli esistenti, fornire una migliore istruzione e un maggiore accesso al mercato del lavoro.</p>
      <p sl="bg">Non esiste un’unica soluzione che possa essere applicata ovunque allo stesso modo. Possono essere necessari diversi approcci anche nelle diverse regioni di un singolo Stato membro. Ritengo che i destinatari dei fondi europei dovrebbero essere coinvolti nella costruzione della propria casa, affinché si sentano coinvolti nella solidarietà mostrata loro e diventino buoni proprietari.</p>
      <p sl="bg">La classe politica e le imprese devono riscoprire i rom e garantire loro un accesso migliore al mercato del lavoro, affinché possano contribuire allo sviluppo economico e alla prosperità dell’Unione europea. Mi auguro sinceramente che la presente relazione venga attuata e consenta di migliorare l’integrazione sociale ed economica dei rom nel nostro continente.</p>
    </intervention>
    <intervention id="2-599-000" speaker_id="28316" name="Hannu Takkula" is_mep="True" mode="spoken">
      <p sl="fi">relatore per parere della commissione per la cultura e l’istruzione. – Signora Presidente, è difficile concentrare tutto in un solo minuto, ma desidero presentare alcune idee della commissione per la cultura e l’istruzione sulla questione dei rom, in relazione all’eccellente lavoro svolto dall’onorevole Járóka. Quando ero relatore per la commissione, concordavamo sul fatto che si trattasse di una questione di diritti umani.</p>
      <p sl="fi">Vi sono dai 10 ai 12 milioni di rom nell’Unione europea e vi appartengono a pieno titolo. Per questo devono disporre pienamente dei loro diritti: diritti umani, nel vero senso della parola. Questo significa che possono partecipare ai processi decisionali delle società e dell’Unione.</p>
      <p sl="fi">Guardando al futuro, vediamo che la questione fondamentale è l’istruzione, che rappresenta il modo migliore per integrare la minoranza rom nella società invitandola alla partecipazione. Sono necessari rapidi miglioramenti, ad esempio in materia di alloggio e infrastrutture, ed è fondamentale sottolineare la necessità di cambiare il nostro atteggiamento. Dobbiamo eliminare la segregazione e la discriminazione e creare opportunità adeguate, tenendo presente che ogni bambino o giovane rom è un individuo unico, un cittadino dell’Unione europea come tutti noi.</p>
    </intervention>
    <intervention id="2-601-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">a nome del gruppo PPE. – Signora Presidente, oggi discutiamo la strategia europea per la minoranza rom, un importante passo verso l’integrazione della più grande minoranza presente nell’Unione europea. L'Europa deve affrontare la realtà del problema dei rom, legato alla loro situazione economica ma soprattutto ad alcuni aspetti della loro tradizione: stile di vita nomade, basso livello di istruzione e, quindi, mancanza di qualifiche professionali. L’istruzione offre le opportunità per ottenere una qualifica, una professione e un posto di lavoro e costituisce quindi un passo fondamentale per l’integrazione sociale dei rom.</p>
      <p sl="ro">La responsabilità dell’integrazione non appartiene soltanto alle autorità; anche la comunità rom dovrà impegnarsi e desiderare realmente un’integrazione nella società, indipendentemente dal paese di origine o di residenza. Le aree prioritarie trattate dalla strategia devono includere un aumento del livello di educazione civica, un adattamento della cultura e delle tradizioni rom alla società moderna e la promozione della formazione professionale e della riqualificazione. Queste aree, unitamente all’istruzione, devono essere i nostri obiettivi fondamentali.</p>
      <p sl="ro">Il principale contributo al processo di integrazione spetta agli Stati membri di origine, ma è necessario anche un approccio comunitario. La strategia futura prevista dalla Commissione deve presentare programmi quadro adeguati allo stile di vita nomade di alcune comunità rom, che saranno sviluppati e attuati con differenze minime in tutti gli Stati membri.</p>
    </intervention>
    <intervention id="2-602-000" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo S&amp;D. – Signora Presidente, il mio gruppo ha visitato numerose comunità rom in Europa e ne ha constatato le pessime condizioni di vita. É difficile immaginare il modo in cui queste persone vivono in alcune capitali europee; è un circolo vizioso dal quale non riescono ad uscire.</p>
      <p sl="de">Ringrazio i Commissari per aver ricordato il problema della povertà: la lotta a nome dei rom è, soprattutto, una lotta contro la povertà, non soltanto in questa comunità. Dobbiamo evitare che si crei un nuovo divario, in cui le persone indigenti esterne alle comunità rom critichino l'improvviso vasto flusso di aiuti o attenzioni che questi ultimi ricevono. La lotta deve essere comune e mirare a combattere ogni forma di discriminazione.</p>
      <p sl="de">L’impegno a livello locale è altrettanto importante. Spesso, le comunità o le regioni lavorano molto, ma purtroppo senza il sostegno del governo nazionale. Dobbiamo trovare il modo di introdurre i finanziamenti europei a livello locale ed abbiamo quindi elaborato una risoluzione alternativa, che presenterò in breve. La risoluzione è stata introdotta principalmente su proposta dell’onorevole Enciu – che interverrà in prima persona per chiarire la sua posizione sul tema – per evidenziare il problema.</p>
      <p sl="de">Mi auguro che la Commissione riesca a realizzare una buona strategia sui rom. Come è stato giustamente affermato dai Commissari, si tratta principalmente di un processo per monitorare la situazione ed offrire sostegno; per dirla con le loro parole, si tratta di “lavori in corso”. Dobbiamo comprendere esattamente la situazione dei finanziamenti, perché siamo rimasti inerti troppo a lungo e gli interventi non sono stati sufficienti. Non intendo dire che nulla sia cambiato, ma è certamente troppo poco e i finanziamenti non sono stati sfruttati nel modo migliore.</p>
      <p sl="de">Facciamo i nostri migliori auguri alla Presidenza ungherese. Riceverete il nostro pieno sostegno su questo tema, per realizzare una nuova strategia che segni per voi un nuovo successo. Avete tutto il nostro sostegno.</p>
      <p sl="de">Desidero ringraziare l’onorevole Járóka per l’ottima relazione presentata. Supportiamo pienamente la relazione e ritiriamo quindi la nostra risoluzione alternativa. Teniamo a sottolineare il problema delle comunità e autorità locali, ma appoggiamo la relazione dell’onorevole Járóka per inviare un chiaro messaggio dal Parlamento europeo.</p>
      <a text="(Applausi)"/>
    </intervention>
    <intervention id="2-603-000" speaker_id="39713" name="Renate Weber" is_mep="True" mode="spoken">
      <p sl="en">a nome del gruppo ALDE. – Signora Presidente, siamo finalmente giunti alla votazione della presente relazione. A mio avviso, non si tratta necessariamente di un momento di celebrazione, ma preferisco considerarlo un momento in cui dobbiamo essere saggi e guardare ai progressi ottenuti finora e agli obiettivi per il futuro. Sono consapevole dell'intenso lavoro che ha portato alla redazione della presente relazione e desidero congratularmi con la relatrice, con gli onorevoli deputati coinvolti,con lo staff della commissione per le libertà civili, la giustizia e gli affari interni e con i nostri consulenti politici.</p>
      <p sl="en">Quando sono iniziate le discussioni sul tema, tutti ci auguravamo un effettivo progresso verso una strategia europea sui rom. Avremo invece un accordo quadro e gli Stati membri decideranno poi se sviluppare o meno le proprie strategie. Considerando le esperienze passate, consentitemi di essere pessimista: temo che questo processo sia essenzialmente guidato dal denaro, dai finanziamenti. A mio avviso, le popolazioni dei paesi industrializzati hanno “scoperto” l’esistenza dei rom non tanto perché ne abbiano compreso le pessime condizioni di vita nei paesi di origine, m piuttosto perché la loro presenza nelle strade e nelle periferie li disturbava.</p>
      <p sl="en">Non stiamo parlando solo di finanziamenti. Parliamo anche dei diritti umani di base di questa popolazione. Il Commissario ha parlato di lavori in corso: mi auguro di non vedere soltanto lavori, ma anche risultati concreti.</p>
    </intervention>
    <intervention id="2-604-000" speaker_id="4385" name="Hélène Flautre" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, purtroppo, ogni giorno leggiamo sui giornali di episodi di discriminazione o razzismo nei confronti dei rom. La comunicazione della Commissione era quindi molto attesa anche dagli stessi rom, da tutti i loro sostenitori e da chiunque ritenga importanti i valori fondamentali dell’Unione europea.</p>
      <p sl="fr">La Commissione dovrà sviluppare un quadro, una strategia comunitaria, per i piani d’azione nazionali. La responsabilità della Commissione va ben oltre lo sviluppo di un quadro comunitario per i piani d’azione nazionali, perché gli Stati membri otterranno risultati in quest’ambito solo con un forte incoraggiamento da parte della Commissione. A questo scopo sarà necessaria, come la relazione chiaramente evidenzia, una valutazione dettagliata dei risultati conseguiti, utilizzando indicatori e parametri di riferimento. Bisogna inoltre coinvolgere tutte le parti interessate e le comunità rom sin dalle prime fasi. È fondamentale creare un collegamento con il programma del Consiglio d’Europa sulla formazione dei mediatori per i rom, prerequisito fondamentale per il successo a livello regionale dei progetti di inclusione.</p>
      <p sl="fr">La relazione invita la Commissione a partecipare sviluppando e gestendo progetti pilota, da attuare ad esempio nelle microregioni di cui abbiamo parlato, affinché progetti solidi e convincenti portino alla partecipazione di tutte le parti interessate al processo di inclusione.</p>
      <p sl="fr">Alla Commissione europea deve essere offerta la possibilità di contestazione presentare un reclamo ufficiale nel caso in cui valori, normative comunitarie e piani d’azione nazionali non siano correttamente applicati, tenendo in considerazione l’importanza di un equo accesso a tutti i diritti, il principio della non-discriminazione e la libertà di circolazione.</p>
    </intervention>
    <intervention id="2-605-000" speaker_id="96852" name="Cornelia Ernst" is_mep="True" mode="spoken">
      <p sl="de">a nome del gruppo GUE/NGL. – Signora Presidente, onorevoli colleghi, il punto centrale della questione p la l’introduzione di una strategia europea uniforme e obbligatoria, che sostituisca le 27 strategie nazionali differenti degli Stati membri. Soltanto quando attueremo una strategia armonizzata i rom e i sinti che vivono nell’Unione riceveranno un trattamento paritario quali cittadini europei.</p>
      <p sl="de">Di cosa si tratta? Si tratta di garantire a tutti il diritto di libera circolazione. Si tratta di abolire immediatamente le scuole speciali per rom e, se posso esprimermi in questo modo, porre fine all’apartheid che interessa questa minoranza in Europa, che merita un accesso equo a istruzione, assistenza sanitaria e servizi sociali. Non si tratta di fare un favore ai rom, bensì di garantirne i diritti giuridici.</p>
      <p sl="de">Il gruppo confederale della Sinistra unitaria europea/Sinistra verde nordica rifiuta fermamente l’idea di una politica separata per rom e sinti. É necessaria una politica che applichi sin dall’inizio un approccio di integrazione e compensi gli svantaggi subiti da rom e sinti, ad esempio, in termini di accesso al lavoro, di diritto di stabilirsi in modo permanente in un luogo o di utilizzo dei finanziamenti comunitari. Vorrei comunque precisare un aspetto: nessuno di questi provvedimenti avrà effetto se non risolviamo il problema del razzismo e della stigmatizzazione dei rom e dei sinti in tutta Europa. Questo deve essere uno dei principali obiettivi europei e dobbiamo attuare misure molto severe per contrastare la discriminazione. Non possiamo tollerare un duplice approccio di Stati membri e Unione europea, ma dobbiamo parlare a una sola voce.</p>
    </intervention>
    <intervention id="2-606-000" speaker_id="21817" name="Mario Borghezio" is_mep="True" mode="spoken">
      <p sl="it">a nome del gruppo EFD. – Signora Presidente, onorevoli colleghi, non sono d'accordo con la relazione quando dice che deve essere la Commissione a dettare ai paesi membri la politica sui rom. Non si rispetta in questo modo il principio di sussidiarietà, se è vero, come è vero, che questi interventi devono essere pensati e realizzati a livello locale, regionale e nazionale, visto che poi si impattano sui territori e sulle popolazioni autoctone.</p>
      <p sl="it">Inclusione, non discriminazione: sono perfettamente d'accordo, ma sono sempre in attesa di sapere dal Commissario Reding quando finalmente nel suo paese, nel Granducato di Lussemburgo, saranno consentiti i campi rom che, se non sbaglio, non sono consentiti. Questa relazione appare un po' sbilanciata, perché tanti capoversi chiedono sostegno ai rom, siano essi uomini, donne, bambini, vecchi (…).Non si invoca in nessuna di esse alcuna misura per sanzionare, per esempio, con molta severità quei rom che hanno comportamenti antisociali. Chi, se non certi capofamiglia rom, impedisce ai bimbi rom di andare a scuola?</p>
      <p sl="it">Credo che questi siano temi che, sfidando il politicamente corretto, si debba avere il coraggio di esprimere chiaramente. Non è con lo sciroppo del buonismo, ma con provvedimenti seri, chirurgici, che si potrà incidere il bubbone dei racket, dello sfruttamento dei bimbi e del traffico di organi.</p>
    </intervention>
    <intervention id="2-607-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signora Presidente, qualsiasi sia il tema di discussione, la parola sulla bocca di tutti è “rom” e credo che la colpa di questo sia del Presidente Sarkozy per aver tentato di espellerli.</p>
      <p sl="en">Non avevo dubbia sul fatto che si sarebbe trattato questo argomento anche nella discussione sulla tassa sulle operazioni finanziarie. Ogni volta che un mercante di cavalli rom cerca di aumentare il prezzo di alcuni euro a zampa, arriva un esattore con la bombetta che pretende una zampa del povero animale quale tributo al Presidente Barroso.</p>
      <p sl="en">In occasione della discussione sulla strategia europea per l’Oceano Atlantico, mi aspettavo una proposta di riservare una porzione di oceano per la parte di questa nobile tribù nata sulle coste. Potrebbero vendere ami da pesca alle imbarcazioni di passaggio o promettere di ricoprire gli scafi con una quantità di catrame avanzato da altre operazioni.</p>
      <p sl="en">Dovremmo trovare un membro del popolo rom, meglio se con disabilità e dalla sessualità incerta, e nominarlo Presidente della Commissione. Svenderebbe subito questo posto e nessuno oserebbe lamentarsi.</p>
    </intervention>
    <intervention id="2-608-000" speaker_id="23866" name="Edit Bauer" is_mep="True" mode="spoken">
      <p sl="hu">Signora Presidente, innanzi tutto desidero congratularmi con l’onorevole Járóka. Anni di lavoro hanno oggi portato a un risultato fondamentale. Dopo una lunga lotta, la questione dei rom è diventata ora una questione europea, anche se, come sottolineato dall’onorevole Borghezio, dobbiamo trovare soluzioni a livello di Stati membri, ma un’area europea unica richiede comunque una strategia unica. Non possiamo affrontare il tema di una strategia per i rom unicamente da un punto di vista culturale in quanto non si tratta unicamente di una questione di minoranze. Allo stesso modo il problema non può essere risolto solo attraverso una politica sociale. La strategia dovrà quindi includere provvedimenti di ampio respiro e mirati, con obiettivi chiari. L’istruzione e l’accesso all’istruzione sono aspetti chiave della strategia che meritano particolare attenzione, in quanto sono alla base dell’occupabilità. In molti Stati membri, gruppi di rom sono prigionieri della povertà e per loro non saranno mai disponibili sufficienti posti di lavoro perché, senza qualifiche, è pressoché impossibile trovare occupazione. Merita inoltre particolare attenzione la formazione delle ragazze rom; secondo le stime il tasso di abbandono scolastico femminile è superiore rispetto ai ragazzi e vengono peraltro sfruttate in misura nettamente superiore nei lavori di casa.</p>
    </intervention>
    <intervention id="2-609-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Signora Presidente, stiamo affrontando un tema molto delicato, che spetta a Parlamento europeo, Commissione e Consiglio risolvere, perché l’inclusione dei rom non può avere luogo unicamente a livello di Stati membri.</p>
      <p sl="sk">Il gruppo dell'Alleanza progressista di Socialisti e Democratici al Parlamento europeo si occupa da tempo di questo tema. Solo negli ultimi otto mesi, il nostro gruppo di lavoro ha visitato quasi tutti gli Stati membri dove la situazione dei rom è complicata. Non abbiamo riscontrato solamente insediamenti in cui i rom vivono in pessime condizioni, ma anche situazioni positive dove vi è stata un’ottima cooperazione a livello di autorità locali con la comunità rom o casi di politici locali che non hanno lesinato gli sforzi per risolvere la situazione a vantaggio dei rom.</p>
      <p sl="sk">Il problema maggiore consiste nell’altissima quantità di pregiudizi esistenti nelle nostre società, soprattutto negli Stati membri in cui i problemi con i rom sono maggiori rispetto ad altri. Questi pregiudizi sono condivisi dalla maggioranza della popolazione e quindi il piano che presenterà, signor Commissario, dovrà includere una soluzione per risolvere questi preconcetti e per spiegare alla società che aiutare e integrare i rom non andrà solo a loro vantaggio, ma porterà benefici a tutta la società.</p>
    </intervention>
    <intervention id="2-610-000" speaker_id="28409" name="Raül Romeva i Rueda" is_mep="True" mode="spoken">
      <p sl="en">Signora Presidente, accolgo con estremo interesse la relazione dell’onorevole Járóka, poiché offre la possibilità di affrontare alcuni temi specifici.</p>
      <p sl="en">La strategia di inclusione dei rom deve essere guidata da un approccio interno, elaborato dai rom per i rom, che porti alla loro emancipazione, alla loro inclusione nei processi decisionali, all’assunzione di staff e mediatori rom in posizioni strategiche a livello locale, nazionale e comunitario. Dobbiamo porre fine ai crimini che si registrano negli Stati membri e che rimangono impuniti, quali violenza contro i rom, violazioni del loro diritto di libera circolazione, aumento delle attività di partiti e politici estremisti, segregazione sistematica dei bambini rom nell’istruzione, diffusa segregazione residenziale, traffico di esseri umani, ostacoli all’accesso all’assistenza sanitaria e ai servizi sociali, sterilizzazione coercitiva delle donne rom.</p>
      <p sl="en">Sono molte le ragioni a sostegno della presente relazione e ancor di più a sostegno della strategia; accolgo quindi con soddisfazione la relazione e la strategia presentate e, come ha affermato lei, Commissario, continuiamo il nostro lavoro.</p>
    </intervention>
    <intervention id="2-611-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, mentre la società europea sta rapidamente invecchiando, la popolazione rom sta rapidamente crescendo di dimensioni. In Ungheria ora i rom rappresentano dal 6 all’8 per cento della popolazione, ma entro il 2050 costituiranno oltre il 50 per cento della popolazione attiva. La situazione è ulteriormente aggravata dal fatto che la vita del popolo rom in Europa è caratterizzata, e lo è sempre stata, dalla disoccupazione, da un livello di istruzione ben al di sotto della media, da crimine organizzato e prostituzione, nonché dalla chiusura in una sorta di società parallela.</p>
      <p sl="de">La relazione affronta alcuni problemi, ma da un'unica prospettiva. L’integrazione non è una strada a senso unico e anche i rom devono apportare il proprio contributo: devono mandare i figli a scuola e integrarsi nel mercato del lavoro. Anche le donne nelle comunità rom, basate su strutture particolarmente antiquate, spesso vivono in pessime condizioni.</p>
      <p sl="de">Se non interveniamo immediatamente, la mancanza di istruzione e l’esclusione dal mercato del lavoro potranno soltanto peggiorare e inaspriranno i problemi di integrazione causati dai cambiamenti demografici.</p>
    </intervention>
    <intervention id="2-612-000" speaker_id="96843" name="Marco Scurria" is_mep="True" mode="spoken">
      <p sl="it">Signora Presidente, onorevoli colleghi, è con soddisfazione e con orgoglio che discutiamo di questa strategia questa sera. Soddisfazione perché la collega Járóka ha fatto un ottimo lavoro – e di questo la ringrazio – e orgoglio perché è un'iniziativa che come PPE abbiamo fortemente voluto.</p>
      <p sl="it">È un'ottima relazione perché ovviamente condanna ogni forma di discriminazione e ogni forma di razzismo nei confronti dei rom e ci piace perché promuove un'integrazione vera, con un ottimo approccio culturale. Ci piace perché accanto alla elencazione dei diritti si ricordano anche alcune necessità.</p>
      <p sl="it">Ce ne siamo occupati anche nel parere che abbiamo dato come commissione cultura, e penso in particolare a tutto ciò che riguarda la scolarizzazione dei bambini rom, in cui ricordiamo che la scolarizzazione è un diritto, ma anche un dovere, nella quale devono essere coinvolte anche le famiglie.</p>
      <p sl="it">Ricordiamo ancora come la futura strategia per la minoranza rom dovrebbe concentrarsi sull'istruzione come strumento principale per promuovere l'inclusione sociale e che, accanto alla valorizzazione della cultura rom, è importante che si riconosca che i rom dovrebbero sforzarsi di apprendere le usanze, le culture dei popoli con cui essi vivono, per favorire una reale integrazione.</p>
      <p sl="it">Forse l'unica cosa che manca in questa relazione è il riferimento alla direttiva 38/2004 sulla libera circolazione dei cittadini comunitari. Su questo aspettiamo da tempo da parte della Commissione un'interpretazione di come metterla in pratica ed abbiamo ormai bisogno di conoscere la giusta e doverosa obbligazione che gli Stati membri devono fare. Per tutto il resto, ringrazio ancora la relatrice per quanto ha saputo fare.</p>
    </intervention>
    <intervention id="2-613-000" speaker_id="96859" name="Ioan Enciu" is_mep="True" mode="spoken">
      <p sl="ro">Signora Presidente, desidero esprimere il mio apprezzamento per l’ottimo lavoro svolto dall’onorevole Járóka e porgerle le mie congratulazioni. Devo però segnalare che il fallimento delle varie politiche di integrazione dei rom che si sono succedute finora non è dovuto alla mancanza di strategie, piani o finanziamenti.</p>
      <p sl="ro">Un’integrazione adeguata può essere raggiunta soltanto coinvolgendo la comunità rom stessa, ovvero le persone che, assieme alle autorità locali, hanno la capacità e soprattutto la volontà di attuare i programmi. Chi meglio della comunità stessa può conoscerne i problemi più radicati? Senza dimenticare l’amministrazione locale che gestisce quotidianamente i problemi correlati. L’attuazione della futura strategia deve basarsi su una cooperazione e un dialogo strutturati tra le comunità rom, le autorità locali e il settore non governativo. I rom devono abbandonare il ruolo di spettatori e assumere quello di protagonisti, coinvolti nel trasformare in realtà i provvedimenti elaborati per loro. É il momento di trasformare le parole in fatti.</p>
    </intervention>
    <intervention id="2-614-000" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signora Presidente, signor Commissario, desidero esprimere il mio apprezzamento per la sua relazione, onorevole Járóka, alla quale ha lavorato intensamente, e per averci accompagnato più volte in visita nella sua zona di origine in Ungheria. Da allora, la commissione per le politiche regionali si è recata anche in Romania per appurare direttamente l’effettiva situazione in loco. In questo modo ci si può creare un quadro concreto e reale. L'accoglienza è calorosa, anche con la musica, ma vi è anche un altro aspetto che colpisce: l’arretratezza e la mancanza di integrazione. Per questo motivo, in qualità di relatore, mi sono occupato di questo cambiamento all’inizio dello scorso anno nel contesto dei Fondi regionali.</p>
      <p sl="nl">È ora possibile destinare il 4 per cento dei Fondi regionali ad alloggi per gruppi vulnerabili, in questo caso i rom, ma dobbiamo riconoscere che i finanziamenti non sono sufficienti e i programmi non rispondono alle necessità di alloggio dei rom. É assurdo: l’Europa offre opportunità che rimangono inutilizzate e questo vale anche per il Fondo sociale. Questa discussione deve senza dubbio essere condotta congiuntamente.</p>
      <p sl="nl">Il ministro romeno Udrea prenderà parte al prossimo incontro della commissione per le politiche regionali. Il quadro della commissione offrirà la possibilità per una maggiore governance qualora i paesi non siano in grado di dare sostegno a regioni e autorità locali. Ho molte aspettative in merito. A volte, quando le normali argomentazioni non bastano, è necessario passare alla coercizione. I progetti pilota presentati sarebbero un’ottima struttura.</p>
    </intervention>
    <intervention id="2-615-000" speaker_id="33997" name="Corina Creţu" is_mep="True" mode="spoken">
      <p sl="ro">Signora Presidente, desidero unirmi alle congratulazioni per l'impegno e il lavoro di quanti hanno elaborato la relazione oggetto della discussione odierna. Nel contempo, dobbiamo essere realisti ed ammettere che già esistono numerosi documenti sulla situazione dei rom che non sempre si concretizzati in risultati tangibili nella realtà.</p>
      <p sl="ro">Ufficialmente, in nessuno Stato membro esistono ostacoli legislativi o politiche discriminatorie che, implicitamente o esplicitamente, si ripercuotono sui rom. Esistono però forme di discriminazione rispetto ai valori dichiarati e adottati dall’Unione europea, come già ricordato in quest’Aula. Dobbiamo inoltre ammettere che vi sono differenze culturali che a volte sembrano inconciliabili. L’istruzione rappresenta, più di ogni altra politica volta all’integrazione sociale, lo strumento più potente per migliorare le condizioni di vita di una comunità.</p>
      <p sl="ro">Non dobbiamo dimenticare le caratteristiche specifiche di questo gruppo etnico, che sono spesso alla base di dei principali problemi. La Romania, ad esempio, aveva attuato meccanismi di discriminazione positiva, quali la riserva di posti speciali nelle scuole secondarie e nelle facoltà universitarie. Molti di questi posti, però, finanziati da denaro pubblico, non sono stati assegnati, con grande delusione.</p>
      <p sl="ro">La relazione presenta provvedimenti importanti e necessari, che mi auguro saranno adottati da tutti i governi degli Stati membri. È altrettanto necessaria una cooperazione da parte della comunità rom, che deve assumersi le proprie responsabilità e migliorare la propria situazione.</p>
    </intervention>
    <intervention id="2-616-000" speaker_id="96682" name="Sari Essayah" is_mep="True" mode="spoken">
      <p sl="fi">Signora Presidente, signori Commissari, desidero innanzi tutto ringraziare la relatrice, l’onorevole Járóka, e i relatori ombra per l’ottimo testo presentato, che propone solidi orientamenti del Parlamento per l’elaborazione di una strategia europea comune per i rom. La Commissione dovrebbe elaborare una strategia per i rom che integri e sostenga le azioni degli Stati membri, ai quali spetta, ora e in futuro, la responsabilità dei propri cittadini.</p>
      <p sl="fi">Qualsiasi strategia futura dovrà basarsi su un approccio concreto e di ampio respiro tra Commissione, Stati membri e organizzazioni rom. Il mio paese, la Finlandia, è pronto a offrire la propria strategia nazionale sui rom per un uso comune. É fondamentale che gli appartenenti a questa minoranza possano partecipare e influenzare l’elaborazione di provvedimenti volti a un miglioramento della loro posizione. Non devono diventare oggetto di politiche gestite dall’alto.</p>
      <p sl="fi">Nessun progetto a breve termine volto a migliorare la posizione socio-economica dei rom riuscirà a produrre cambiamenti sociali e l’attuazione delle politiche in materia deve essere quindi strettamente collegata allo sviluppo nazionale nei diversi ambiti della vita. Allo stesso modo, i sistemi finanziari dell’Unione devono collegarsi a processi di valutazione inter pares . Vorrei infine proporre alla Commissione l’idea di un sistema di controllo permanente per il monitoraggio della politica sui rom. Dovremmo sviluppare negli Stati membri un sistema di controllo, con struttura permanente, volto all’attuazione delle questioni riguardanti i rom.</p>
    </intervention>
    <intervention id="2-617-000" speaker_id="28150" name="Kinga Gál" is_mep="True" mode="spoken">
      <p sl="hu">Signora Presidente, Segretario di Stato, Commissario Reding, Commissario Andor, desidero innanzi tutto congratularmi con l’onorevole Járóka per l’ottima relazione presentata e per il lavoro svolto con grande coerenza fin dal 2004a tutela delle comunità rom europee.</p>
      <p sl="hu">Vorrei affrontare la discussione odierna dal punto di vista dei bambini, perché dobbiamo garantire a tutti i minori europei l’accesso, anche in pratica, a tutte le opportunità e all’ascesa sociale, indipendentemente dal fatto che appartengano a una comunità di maggioranza o di minoranza. Tutti i bambini devono avere la possibilità di un sano sviluppo fisico e psichico, il che significa pasti caldi quotidiani e diritto all’istruzione.</p>
      <p sl="hu">Tutti questi diritti, esistono sia in quanto diritti dei minori, inclusi i minori rom, sia in quanto obblighi e responsabilità dello Stato e, soprattutto, dei genitori. La percentuale di minori che a livello europeo vivono in condizioni di povertà estrema, con tutti gli svantaggi che questa comporta, è del 19 per cento, di cui gran parte è costituita da minori rom. Prendendo come base la relazione Járóka, la strategia comunitaria sui rom deve rafforzare la solidarietà sociale e tra gli Stati membri ad esempio attraverso mappe delle crisi, e promuovere le iniziative locali. Del resto, è nell’interesse di tutti noi dimostrare che è possibile cambiare il nostro approccio all’ambiente che ci circonda. Accolgo con soddisfazione la priorità data dalla Presidenza ungherese allo sviluppo della strategia sui rom e la sua stretta collaborazione con l’onorevole Járóka su questo tema.</p>
    </intervention>
    <intervention id="2-618-000" speaker_id="39724" name="Csaba Sógor" is_mep="True" mode="spoken">
      <p sl="hu">Signora Presidente, la questione dell’esclusione sociale e la situazione socio-economica dei rom sono state motivo di discussione sin dall’adesione dei paesi dell’Europa centrale e orientale. Questo non significa che il fenomeno non fosse noto in precedenza. Io stesso vivo in un paese, la Romania, dove la comunità rom vive fianco a fianco con la popolazione romena e ungherese da decenni. Le tensioni sono sempre esistite, ma sono nettamente aumentate nei due decenni successivi alla caduta del comunismo. Nei paesi ex comunisti, i rom sono stati i più colpiti dalla transizione all’economia di mercato, perché le attività di cui tradizionalmente vivevano sono scomparse o comunque sono entrate in una fase di declino. Abbiamo condiviso le responsabilità tra noi, ma le comunità rom devono essere responsabili e fautrici del proprio destino, così come l'Europa deve riconoscersi la colpa di non aver sinora ammesso il problema. Il messaggio principale della relazione dell’onorevole Járóka è che il divieto e l’abolizione completa della discriminazione non saranno comunque sufficienti per risolvere questo problema, che, sottolineo, è di carattere europeo.</p>
    </intervention>
    <intervention id="2-619-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="fr">Signora Presidente, desidero elogiare l’onesto impegno della Presidenza ungherese e dei Commissari Andor e Reding; ciononostante, Commissario Reding, dobbiamo chiarire i principi fondamentali per la tutela delle minoranze nazionali in Europa.</p>
      <p sl="fr">In primo luogo, lo status di qualsiasi minoranza nazionale non è una questione soltanto nazionale, bensì europea. In secondo luogo, le minoranze nazionali possono essere integrate in modo efficace sulla base delle responsabilità condivise, seppure asimmetriche, di maggioranze e minoranze: le prime hanno una responsabilità più grande, ma anche ruolo alle seconde spetta parte dell’impegno. Le minoranze nazionali devono essere integrate senza ricorrere necessariamente a un’assimilazione forzata. Il divieto di discriminazione, infine, non è sufficiente: soltanto un trattamento preferenziale per le azioni positive può contribuire a un’effettiva integrazione delle minoranze nazionali.</p>
    </intervention>
    <intervention id="2-620-000" speaker_id="95017" name="Iosif Matula" is_mep="True" mode="spoken">
      <p sl="ro">Signora Presidente, l’integrazione socio-economica della popolazione rom rappresenta una sfida per la maggior parte degli Stati membri. Si tratta di una popolazione eterogenea e ampia, che deve essere gestita nel suo complesso e il cui destino è già stato inserito nei programmi di alcune campagne elettorali.</p>
      <p sl="ro">Per contribuire in modo concreto al benessere dei cittadini rom, la priorità è di utilizzare in modo corretto le risorse derivanti dai Fondi strutturali. La costruzione di nuovi alloggi e la ristrutturazione di quelli esistenti, il miglioramento dell’accesso ai servizi, nonché all’istruzione, all’assistenza sanitaria e all’occupazione sono tutte soluzioni percorribili per raggiungere il nostro obiettivo. Al contempo, però dobbiamo sfruttare anche le qualità specifiche della popolazione rom, le loro tradizioni, la loro cultura e il loro lavoro artigianale tradizionale.</p>
      <p sl="ro">Istituendo l’Anno europeo per l’integrazione dei rom sensibilizzeremo sui problemi di questa comunità. Le competizioni sportive sono infine un’altra possibilità di integrazione per la popolazione rom.</p>
    </intervention>
    <intervention id="2-621-000" speaker_id="38595" name="Rovana Plumb" is_mep="True" mode="spoken">
      <p sl="en">Signora Presidente, con circa 1,5 milioni di rom presenti sul suo territorio, la Romania ospita la più vasta comunità rom d’Europa. L’integrazione sociale dei rom è ancora difficoltosa e molti, sia nell’amministrazione sia nella comunità, la considerano un’utopia. Il governo romeno segue attentamente l’integrazione di questa minoranza e si rende quindi necessaria una strategia europea per indirizzare l’impegno a livello nazionale al fine di garantire ai rom inclusione socio-economica, istruzione, opportunità di formazione e assistenza lavorativa, in particolare per le donne.</p>
      <p sl="en">É fondamentale sostenere l’impegno volto a fornire ai rom le capacità per ottenere un’occupazione continuativa ed evitare quindi esclusione sociale e povertà. Sostengo fermamente la presentazione, da parte della Commissione, di una relazione annuale sui progressi della strategia europea per l’inclusione dei rom. Desidero congratularmi con l’onorevole Járóka e l’onorevole Göncz e accolgo con favore l’impegno di Consiglio e Commissione.</p>
    </intervention>
    <intervention id="2-622-000" speaker_id="96814" name="Elena Băsescu" is_mep="True" mode="spoken">
      <p sl="ro">Signora Presidente, la discussione sulla proposta di strategia europea per i cittadini rom è il riconoscimento della natura europea e non soltanto nazionale del problema. Nell’ottica di garantire una migliore attuazione della strategia, sostengo la creazione di un’agenzia europea per i rom, che ci consentirà di porre fine alla discriminazione su base etnica, e a tutte le sue conseguenze.</p>
      <p sl="ro">L’eventuale sistema di controllo dell’attuazione della strategia dovrà essere applicato a tutti gli Stati membri e non soltanto a quegli Stati che ospitano le comunità più ampie. I finanziamenti comunitari gestiti dalle ONG potrebbero non portare a risultati concreti e le autorità pubbliche devono quindi fungere da organizzazioni beneficiarie dei progetti. Sostengo infine l’idea presentata nella relazione per la creazione di una mappa europea delle zone critiche per l’individuazione delle microregioni europee più fortemente colpite da povertà, esclusione sociale e discriminazione.</p>
    </intervention>
    <intervention id="2-623-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, sono molto soddisfatto della discussione tenutasi oggi al Parlamento. Ritengo che la Commissione ne trarrà grandi benefici per l’elaborazione del quadro comunitario e, personalmente, vi attribuisco grande significato per lo sviluppo della futura Politica di coesione, soprattutto per il futuro del Fondo sociale europeo.</p>
      <p sl="en">Dalla discussione odierna comprendo la necessità di una maggiore semplificazione e di uno spazio per l’inclusione sociale all’interno del FSE. Dobbiamo sviluppare un approccio territoriale che si adatti alle condizioni sociali specifiche delle regioni a più alta concentrazione di rom e migliorare la situazione occupazionale delle persone non qualificate o con scarse qualifiche.</p>
      <p sl="en">Desidero, però, chiarire brevemente due aspetti: In primo luogo, la povertà ricopre certamente un ruolo importante, ma non dobbiamo pensare che la situazione della comunità rom sia paragonabile a quella delle persone indigenti in generale, perché povertà e disoccupazione tra i rom sono molto più elevate che generale nel resto della società. Per questo motivo ritengo che la strategia Europa 2020 sia un quadro adeguato e utile allo sviluppo di sostegno finanziario, politiche e strategie appropriati.</p>
      <p sl="en">Infine, il motivo che ha spinto la Commissione a lavorare a un quadro comunitario anziché a una strategia europea in quanto tale. Non dispongo del tempo sufficiente per entrare nei dettagli, ma questa scelta è legata alle diverse realtà che si incontrano nella realtà. Abbiamo un problema europeo comune, ma la situazione concreta nei vari Stati membri e le strategie nazionali da adottare sono molto diverse dalla Romania alla Francia, dalla Slovacchia al Portogallo e dobbiamo esserne consapevoli.</p>
    </intervention>
    <intervention id="2-624-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, mi unisco alle parole del mio collega nell’affermare che la discussione odierna è stata molto positiva, come la maggior parte dei contenuti della relazione, e sarà tenuta in debita considerazione dalla Commissione nel lavoro che sta portando avanti.</p>
      <p sl="en">Il quadro europeo per le strategie nazionali per i rom sarà presentato in primo luogo alla Piattaforma europea per l’inclusione dei rom, poiché, come affermato da molti onorevoli deputati, dobbiamo includere nel nostro lavoro la popolazione rom, la quale deve di contro assumersi le sue responsabilità. È altresì fondamentale, e mi rivolgo ora alla Presidenza, che al nostro lavoro dei prossimi mesi venga dato debito seguito, in modo da osservare l’attuazione pratica dei progetti. Concordo con quanti sostengono che i fondi purtroppo non sono utilizzati nel modo migliore e che le autorità locali sono spesso i soggetti in grado di trovare la soluzione migliore. Per questo dobbiamo aiutarli a migliorare.</p>
      <p sl="en">Alcuni onorevoli deputati hanno sollevato dubbi sulla direttiva sulla libera circolazione. L’analisi della trasposizione della direttiva da parte di tutti gli Stati membri è stata ultimata. Nel 2010 abbiamo visitato 21 Stati membri e abbiamo altre sei visite in programma; molti Stati membri hanno modificato, o stanno modificando, le proprie norme e la direttiva sulla libera circolazione sarà dunque applicata in modo nettamente migliore.</p>
    </intervention>
    <intervention id="2-625-000" speaker_id="photo_generic" name="Zoltán Balog" is_mep="True" mode="spoken">
      <p sl="hu">Presidente in carica del Consiglio. – Signora Presidente, signori Commissari, la discussione odierna non avrebbe potuto essere migliore. Giunge con perfetto tempismo, perché in aprile la Commissione pubblicherà la sua comunicazione, che desideriamo integrare nel lavoro del Consiglio. Questo significa che, dopo le discussioni nelle sedi competenti del Consiglio, richiederemo il sostegno del Consiglio europeo nell’adozione delle conclusioni. L’impegno per risolvere la questione dei rom deve giungere anche dai livelli più alti, dai capi di Stato e di governo e dall’Unione europea.</p>
      <p sl="hu">Desidero aggiungere alcune considerazioni alla discussione, sul fatto se si tratti di una questione etnica o piuttosto di una sorta di sfida economica o sociale. Non sono in grado di questione dare una risposta, ma credo che entrambi questi aspetti siano presenti e vadano mantenuti. Come affermato dal Commissario Andor, si tratta di una questione sociale ed economica nella quale la povertà estrema rappresenta ancora un grave problema in molte regioni degli Stati membri. Anche in queste condizioni di estrema povertà, si registra una sorta di discriminazione etnica e dobbiamo quindi prestare particolare attenzione ai rom quando decidiamo di offrire delle opportunità. Se non ci muoveremo in questo senso, non ha alcun senso richiedere accesso, sulla base dei diritti umani, a opportunità nulle che non esistono, perché non vi sarebbe nulla a cui accedere. Se invece riusciamo a offrire possibilità, al momento di prepararle dobbiamo garantire che anche i rom vi abbiano accesso e non ne rimangano esclusi.</p>
      <p sl="hu">È necessario un nuovo approccio. Sarebbe utile individuare le possibilità collegate a questo problema e iniziare a considerare la questione dei rom non più come un problema ma come un’opportunità. Basti pensare all’incredibile bacino, risorsa e potenziale di forza lavoro rappresenta questo enorme gruppo di persone, questa moltitudine, soprattutto in termini di offerta di manodopera interna.</p>
      <p sl="hu">Come è stato affermato in numerose occasioni, il migliore investimento è un miglioramento dell’istruzione, un investimento per il futuro fondamentale se riferito a persone inattive; mi riferisco a soggetti inattivi non soltanto perché non hanno un’occupazione o la possibilità di studiare, ma inattivi nel senso più profondo del termine, perché hanno perso ogni speranza. Sono convinti di non avere alcuna possibilità e non hanno più aspettative dalla vita; forse sono giunti a un punto in cui l’unica speranza che possono avere è di attendere che lo Stato li aiuti. É fondamentale consentire a queste persone di trasformarsi da oggetto a soggetti attivo dei provvedimenti, partecipandovi in prima persona in qualità di partner.</p>
      <p sl="hu">Nella discussione odierna non si è parlato abbastanza di buone pratiche. È vitale mantenere traccia delle sia buone pratiche sia di quelle negative, poiché spesso si impara di più dagli errori che dalle buone prassi. Dalla valutazione e l’esame dell’utilizzo dei finanziamenti, e mi riferisco ai finanziamenti europei, emerge la presenza di buone e di cattive pratiche.</p>
      <p sl="hu">Il nostro compito più importante consiste nel convincere la maggioranza non rom in Europa del fatto che l’integrazione non sia soltanto una sorta di dettame morale, bensì un’azione nell’interesse comune. L’Europa appartiene a tutti noi e la maggioranza può vivere serenamente soltanto se anche la minoranza è nelle stesse condizioni. Vi ringrazio per la proficua discussione e mi auguro potremo contare sul vostro sostegno anche in futuro.</p>
    </intervention>
    <intervention id="2-626-000" speaker_id="28141" name="Lívia Járóka" is_mep="True" mode="spoken" role="relatore">
      <p sl="en">Signora Presidente, il mio intervento sarà breve. Desidero ringraziare tutti per le preziose osservazioni presentate, che confermano il mio punto di vista e quello degli ottimi relatori ombra: gli slogan politici non diventeranno mai realtà in mancanza di un’adeguata base giuridica, di un sostegno finanziario, di incentivi e di un meccanismo comunitario coordinare che coordini l’azione delle parti interessate, dai governi locali al Consiglio, sfruttando tutti i vantaggi della governance multilivello. Tutto questo darà una nuova prospettiva alla situazione. Sono fermamente convinta che sia possibile creare una solida strategia sull’inclusione dei rom sulla base di compiti, obiettivi, principi e strumenti definiti dai trattati e dalla carta dei diritti fondamentali e sulle competenze condivise, su sostegno, coordinamento e azioni complementari dell’Unione.</p>
      <p sl="en">In conclusione, desidero esprimere l’auspicio che serbo da sei anni, ossia che la futura comunicazione della Commissione sostenga questi temi e fornisca una buona base alla Presidenza ungherese per creare il proprio impegno in relazione alla strategia europea per i rom. Vi ringrazio molto. So che questa strategia europea non risolverà il problema, so che molto dipende da noi rom. Le parole e le promesse non hanno alcun significato senza fatti e azioni fuori da Bruxelles e negli accampamenti rom.</p>
      <p sl="en">I governi e i rom devono tenere fede all’impegno che hanno sottoscritto di agire in modo deciso per ottenere risultati concreti. Comprendiamo la nostra responsabilità in quest'ambito e siamo pienamente a favore di un partenariato comune. Per noi rom, e per tutta l’Unione europea, questo processo non significa soltanto fiducia reciproca; significa anche costruire una comunità di valori che possiamo condividere e di cui tutti possano godere, per affrontare davvero le difficoltà di cui discutiamo in questa sede da sei anni. Vi ringrazio tutti per il sostegno e desidero unirmi all’onorevole Weber e agli altri relatori ombra nel ringraziare il segretariato della commissione per le libertà civili e i consiglieri che hanno lottato al nostro fianco per questa causa.</p>
    </intervention>
    <intervention id="2-627-000" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Mi dispiace dover essere così fiscale in merito al tempo di parola, ma come vedete, siamo molto in ritardo e dobbiamo passare al punto successivo dell’ordine del giorno: il tempo delle interrogazioni.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-628-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Gli eventi dello scorso anno che hanno visto l’espulsione dei rom in diversi paesi, la discriminazione contro questo gruppo etnico e la loro segregazione dalla società hanno spinto l’Europa ad agire concretamente attraverso la strategia europea sull’inclusione dei rom, avviata dal Parlamento europeo. L’inclusione di questo gruppo etnico non è soltanto un obbligo in termini di diritti umani e un imperativo morale, ma è anche una necessità economica e va nell’interesse finanziario di tutti gli Stati membri. Considerando l’entità dell’esclusione, l’inclusione generale dei rom è principalmente una questione di diritti umani. Desidero sottolineare che, attraverso l’adozione di una strategia europea sull’inclusione dei rom, il Parlamento europeo dimostra che l’Unione non lascia soli gli Stati membri al momento di affrontare questo problema. Come abbiamo potuto osservare dai recenti avvenimenti, questi problemi non possono essere risolti a livello nazionale, ma è necessaria una stretta collaborazione tra Unione europea e Stati membri. La Commissione e gli Stati membri devono mobilitare le strategie e i provvedimenti comunitari già esistenti, coordinare le azioni e trovare un terreno comune che garantisca l’inclusione sociale ed economica dei rom. La strategia sarà attuata attivamente soltanto quando si stabilirà il giusto approccio alla questione. Dovremmo coinvolgere rappresentanti della comunità rom il più possibile nel processo di elaborazione delle politiche europee sulle questioni che li riguardano.</p>
    </intervention>
    <intervention id="2-629-000" speaker_id="96717" name="Robert Dušek" is_mep="True" mode="written">
      <p sl="cs">La relazione sulla strategia comunitaria sull’inclusione dei rom elenca i problemi e le difficoltà che colpiscono le comunità rom nell’Unione. La natura della povertà nell’Europa centrale e sudorientale è cambiata radicalmente nel corso degli ultimi due decenni. I cambiamenti politici ed economici hanno portato alla frammentazione delle comunità tradizionali e i rom hanno perso la possibilità di essere itineranti, diventando il sottogruppo più escluso e meno istruito della società. Nella popolazione rom, inoltre, si registra una forte crescita demografica; mentre la maggior parte della società sta invecchiando, la percentuale di rom nella società sta aumentando grazie a una forte crescita demografica. A meno che non aumentino i livelli di occupazione tra i rom ed non vengano integrati maggiormente nella società, i costi per mantenere la situazione a un livello tollerabile saranno in costante aumento, inclusi i costi per l’assistenza sociale e le indennità, per l’istruzione, i costi aggiuntivi per la sicurezza, i costi amministrativi per il controllo della spesa sociale e i costi dell’assistenza sanitaria. L’integrazione dei rom non è quindi soltanto un obbligo morale e un obbligo in termini di tutela dei diritti umani, ma soprattutto una necessità economica. La maggior parte dei provvedimenti attuati sinora sono regolamenti non applicabili dal punto di vista giuridico. Per ottenere progressi sul tema, la strategia europea sull’inclusione dei rom deve superare gli strumenti normativi non vincolanti ed essere inclusa negli strumenti elaborati dal diritto primario.</p>
    </intervention>
    <intervention id="2-630-000" speaker_id="96653" name="Katarína Neveďalová" is_mep="True" mode="written">
      <p sl="sk">Siamo tutti consapevoli che la questione dei rom non è un problema soltanto di alcuni Stati membri o di potenziali paesi candidati, ma si tratta invece di un problema paneuropeo, che deve essere risolto senza indugio.</p>
      <p sl="sk">Il principale ostacolo all’inclusione dei rom nella società è dato dalla povertà e dagli scarsi livelli di istruzione. L’istruzione è la chiave di volta per migliorare i livelli di vita e per creare la società civile da tempo auspicata. La creazione di posti di lavoro risulta estremamente difficile e, in quanto membro di numerose organizzazioni giovanili, conosco la grave situazione attuale del mercato del lavoro per i giovani. Questa situazione è ulteriormente aggravata dalle maggiori difficoltà incontrate dai rom, che portano a una maggiore criminalità e all’emarginazione di questo gruppo.</p>
      <p sl="sk">Non è passato molto da quando la Francia ha deportato i rom bulgari e romeni. Queste decisioni sono state esaminate non soltanto a causa di una sospetta violazione dei diritti umani di base, ma anche delle normative europee. Concordo pienamente con la dichiarazione della Commissione, secondo la quale è necessaria una migliore cooperazione tra le parti interessate a livello nazionale, internazionale e, soprattutto, europeo.</p>
    </intervention>
    <intervention id="2-631-000" speaker_id="96696" name="Algirdas Saudargas" is_mep="True" mode="written">
      <p sl="lt">Sebbene sia la principale minoranza etnica negli Stati membri dell’Unione europea, la comunità rom è ancora soggetta a discriminazione e segregazione. Concordo con i numerosi colleghi che hanno sottolineato l’importanza di creare una strategia sull’inclusione dei rom a livello europeo. In ciascuno Stato membro ritroviamo ottimi esempi di come ridurre l’esclusione dei rom nei diversi settori: istruzione, cultura, occupazione, assistenza sanitaria e partecipazione alla vita politica e civile. Queste iniziative però non hanno sufficiente visibilità. Ritengo che l’Unione europea sia la piattaforma adeguata per migliorare la cooperazione tra Stati membri, per raccogliere e diffondere buone pratiche ed esperienza o per fornire finanziamenti. Sebbene il livello europeo sia molto importane, i risultati più efficaci possono essere raggiunti intervenendo a livello locale o regionale. Solo concentrandoci su località o città specifiche potremo comprendere appieno i problemi della zona, le sue necessità e l’ambiente sociale; in questo modo i progetti raggiungeranno le persone per cui sono stati ideati.</p>
    </intervention>
    <intervention id="2-632-000" speaker_id="96655" name="Monika Smolková" is_mep="True" mode="written">
      <p sl="sk">Seguo attentamente la questione dei rom perché vivo nella Slovacchia orientale, zona a maggioranza rom, e per questo sostengo la proposta di risoluzione sulla strategia per l’inclusione dei rom.</p>
      <p sl="sk">Oggi, 8 marzo, celebriamo i 100 anni di difesa dei diritti delle donne. Stiamo discutendo anche della discriminazione contro le donne, argomento che va trattato nel contesto della valutazione della presente strategia, in particolare in relazione alle donne appartenenti a gruppi minoritari. I rom sono uno dei gruppi più svantaggiati di tutta Europa. Ho letto la dichiarazione dell’onorevole Járóka: “La povertà minaccia le nuove generazioni, non a causa delle loro origini rom, ma a causa della disoccupazione dei loro genitori”. Vorrei aggiungere anche un altro elemento: l’esclusione sociale. La disoccupazione continuerà, in particolare per la popolazione rom, ma sappiamo come integrare rapidamente i rom nelle attività culturali e nella vita civica.</p>
      <p sl="sk">Il problema di parità di genere è più marcato nei gruppi minoritari e, per quanto concerne l’inclusione dei rom, non possiamo dimenticare il dialogo con le donne rom, che hanno una maggiore influenza emotiva sui figli e sulle generazioni future.</p>
    </intervention>
    <intervention id="2-633-000" speaker_id="39726" name="László Tőkés" is_mep="True" mode="written">
      <p sl="hu">Desidero innanzi tutto esprimere il mio sincero apprezzamento alla Presidenza ungherese per aver inserito fra le proprie priorità la questione dell’inclusione dei rom. Una prova significativa dell’impegno del governo ungherese sul tema è proprio la scelta della relatrice, l’onorevole Járóka, unica deputata rom al Parlamento europeo e delegata ungheresi del Partito popolare europeo; è altrettanto significativo che Zoltán Balog, che ha presentato il tema ed è a capo del recente Segretariato di Stato per l’inclusione, sia impegnato per il miglioramento delle condizioni di vita del popolo rom, che soffre di numerosi svantaggi. Sulla base di questi dati, possiamo concludere che la Presidenza ungherese guida l’Europa dando il buon esempio nel risolvere le questioni relative ai rom. Per quanto concerne la strategia sui rom, è importante sottolineare che l’integrazione dei 12 milioni di rom che vivono nell’Unione europea riguarda tutta l’Europa e richiede il contributo sia degli Stati membri, sia delle istituzioni comunitarie. Il Primo ministro ungherese Viktor Orbán ha giustamente sottolineato che, se non intendiamo “esportare” i problemi dei rom, che vivono in situazioni di povertà estrema e di esclusione etnica e sociale, attraverso la “nomadizzazione”, ossia l’emigrazione verso gli Stati europei più sviluppati, dobbiamo trovare una soluzione a questa situazione insostenibile attraverso un’azione congiunta e un impegno combinato. Auguro a Parlamento europeo, Commissione europea, Consiglio europeo e in ultimo, ma non per questo meno importante, alla Presidenza ungherese dell’Unione, ogni successo per lo sviluppo e la conclusione di questa strategia fondamentale per l’integrazione dei rom entro il mese di giugno di quest’anno.</p>
    </intervention>
  </section>
  <section id="creitem29" title="17. Tempo delle interrogazioni alla Commissione">
    <intervention id="2-635-000" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B7-0019/2011).</p>
      <p sl="unknown">Dato il particolare ritardo, prima di iniziare il Tempo delle interrogazioni vorrei fare alcune precisazioni sul modo in cui intendo procedere. Sarei estremamente grata se tutti i presenti prestassero la massima attenzione, inclusi, se posso permettermi, i Commissari che interverranno. Nel momento delle interrogazioni supplementari si accetteranno solamente gli autori delle interrogazioni stesse in quanto, volendo esaminare tutte le interrogazioni, non disponiamo di tempo sufficiente per agire diversamente. Prego gentilmente i Commissari che risponderanno o enunceranno la loro prima risposta di non leggerci una lunga dissertazione. Saranno apprezzate risposte concise e efficaci che possano lasciare spazio al dialogo con l’interrogante.</p>
      <p sl="unknown">Saranno prese in esame le interrogazioni rivolte alla Commissione.</p>
    </intervention>
    <intervention id="2-636-000" speaker_id="28251" name="Jörg Leichtfried" is_mep="True" mode="spoken">
      <p sl="de">Signora Presidente, devo ammettere che accolgo favorevolmente le osservazioni espresse in merito al poco tempo a nostra disposizione. Le chiedo tuttavia di non dimenticare che i deputati che desiderano presentare le interrogazioni non sono i responsabili di questo enorme ritardo. Il problema è che la mia interrogazione al Consiglio riguarda una questione che verrà ora trattata come interrogazione n. 2. La mia interrogazione rivolta al Consiglio era identica a questa, ma il Tempo delle interrogazioni al Consiglio è stato cancellato senza essere sostituito. Certamente si tratta di una situazione alquanto spiacevole e per questo desidero domandarle di rivedere la sua posizione ˗ che in altre circostanze sarebbe totalmente logica e comprensibile ˗ unicamente in merito a questo punto.</p>
    </intervention>
    <intervention id="2-637-000" speaker_id="4544" is_mep="True" mode="spoken" role="Presidente">
      <p sl="unknown">Le circostanze nelle quali ci troviamo stasera non lasciano spazio ad alternative valide. Sono mortificata per tutti gli interroganti, ma il massimo che posso fare è trattare il maggior numero di interrogazioni possibile, dando agli interroganti la possibilità di intervenire. Non sono a mio agio in questa situazione ma, come credo sappiate, si stanno prendendo provvedimenti per poter condurre il Tempo delle interrogazioni secondo una forma diversa e più efficace, che risponda alle nuove esigenze sorte dall’entrata in vigore del Trattato di Lisbona. Francamente ritengo che prima tutto ciò avverrà, meglio sarà. Possiamo ora procedere.</p>
      <p sl="unknown">Prima parte</p>
    </intervention>
    <intervention id="2-639-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Spesso si è detto che le società andrebbero giudicate in base al modo in cui trattano i loro membri più deboli. È naturale che se non riusciamo a fornire un adeguato sostegno alle persone che versano in stato di bisogno, con tutta probabilità li escluderemo ulteriormente, rendendone ancora più difficile l’integrazione nella società e l’inclusione nel mercato del lavoro.</p>
      <p sl="en">La Commissione ritiene che oltre ad agire come stabilizzatori automatici, i sistemi di reddito minimo possano giocare un ruolo determinante nella protezione delle parti più vulnerabili della società dai terribili effetti della crisi fornendo ammortizzatori sociali.</p>
      <p sl="en">La raccomandazione della Commissione sul coinvolgimento attivo delle persone escluse dal mercato del lavoro e le conclusioni del Consiglio EPSCO del 17 dicembre 2008 in merito ai principi comuni di inclusione attiva per combattere la povertà in maniera più efficace mettono in luce l’importanza dell’accesso a risorse adeguate, insieme a servizi di qualità e mercati del lavoro inclusivi.</p>
      <p sl="en">In particolare, la raccomandazione invita gli Stati membri a “riconoscere il diritto fondamentale della persona a risorse e prestazioni sufficienti per vivere conformemente alla dignità umana, nel quadro di un dispositivo globale e coerente di lotta contro l’esclusione sociale.”</p>
      <p sl="en">L’approccio delineato nella raccomandazione si è rivelato un passo nella giusta direzione, specialmente in tempo di crisi economica, ma si deve fare di più per una completa attuazione delle riforme in materia di inclusione attiva.</p>
      <p sl="en">Come annunciato nella comunicazione sulla Piattaforma europea contro la povertà e l’esclusione sociale, nel 2012 la Commissione presenterà una relazione sull’attuazione dei principi comuni in materia di inclusione attiva, ponendo l’accento, tra le altre cose, sull’efficacia dei sistemi di reddito minimo.</p>
      <p sl="en">Verrà inoltre proposta un’azione basata su tale valutazione, incluse le possibili modalità per sostenere l’inclusione attiva mediante gli strumenti finanziari dell’Unione europea.</p>
    </intervention>
    <intervention id="2-640-000" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Signora Presidente, Signor Commissario, la ringrazio per il suo intervento, tuttavia non è stata data una risposta completa alla mia domanda. L’interrogazione era la seguente: intende la Commissione europea realizzare una direttiva quadro che assicuri redditi minimi adeguati? In caso contrario, non sarà certo possibile sconfiggere la povertà. Perfino il 2010, l’Anno europeo della lotta alla povertà e all'esclusione sociale, ha visto aumentare il livello di indigenza economica nei singoli Stati membri. Le pongo un’ultima domanda, signor Commissario: dato che un numero estremamente elevato di anziani si sta impoverendo, come giudica la possibilità, da parte della Commissione, di stabilire criteri uniformi relativi a una pensione minima a livello europeo?</p>
    </intervention>
    <intervention id="2-641-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – La Commissione è a favore di un reddito minimo così come di un salario minimo, ma qui si parla di competenze e responsabilità degli Stati membri e interviene fortemente il principio di sussidiarietà.</p>
      <p sl="en">In un periodo di crisi ˗ ne convengo ˗ si deve prestare particolare attenzione agli individui che appartengono ai gruppi più deboli della società, specialmente coloro che hanno perso il lavoro e che quindi sono privi di reddito; si devono tuttavia incoraggiare gli Stati membri a utilizzare mezzi diversi, e ciò è solo un’opzione, per impedire il rischio di povertà.</p>
      <p sl="en">In tal senso, lo spazio per iniziative legislative è quindi alquanto limitato benché, in certi momenti, la richiesta politica di tali iniziative sia piuttosto significativa.</p>
      <p sl="en">La questione relativa alla povertà delle persone più anziane è un tema molto complesso per il quale occorre lavorare nel campo dell’occupazione, dei servizi sociali e della protezione sociale; tutto ciò si ricollega alla campagna sull’invecchiamento attivo prevista per il prossimo anno ˗ che sarà appoggiata da varie politiche nell’ambito dell’assistenza sanitaria e della tutela della salute ˗ così come all’apprendimento permanente, in quanto siamo convinti che i maggiori progressi possibili in termini di condizioni di vita e inclusione sociale delle persone anziane si debbano fondare sul potenziamento della loro partecipazione al mercato del lavoro. Solo partendo da tali presupposti, si potranno, in un secondo momento, concepire nuove politiche.</p>
    </intervention>
    <intervention id="2-642-000" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 16 dell’onorevole Silvana Koch-Mehrin (H-000084/11)</p>
      <p sl="unknown">Oggetto: Lampadine a basso consumo energetico</p>
      <p sl="unknown">La Commissione è a conoscenza dello studio realizzato dall'Agenzia federale per l'ambiente tedesca (Bundesumweltamt), secondo il quale le lampadine a basso consumo energetico comportano, a causa del loro contenuto di mercurio, rischi di intossicazione in caso di rottura accidentale nell'ambiente domestico? Quali conclusioni trae la Commissione da tale studio?</p>
      <p sl="unknown">La Commissione è disposta a rivedere la sua decisione di ritirare dal mercato le lampadine a incandescenza tradizionali?</p>
      <p sl="unknown">La Commissione è disposta a sospendere il divieto di utilizzo delle lampadine tradizionali, almeno per l'uso domestico?</p>
    </intervention>
    <intervention id="2-643-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, onorevole Koch-Mehrin, onorevoli colleghi, la Commissione è a conoscenza della relazione prodotta dall'Agenzia federale per l'ambiente tedesca e naturalmente ne ha ancora una volta studiato attentamente i risultati. Desidero delinare brevemente gli antefatti della situazione attuale. In seguito a una decisione del Consiglio europeo del 2007 e a successive risoluzioni del Parlamento europeo e del Consiglio Energia ˗ in altre parole dopo un’ampia consultazione con il Parlamento e gli Stati membri ˗ nel 2009 la Commissione ha presentato una proposta di regolamento in materia di progettazione ecocompatibile. Tale regolamento includeva anche il passaggio graduale dalle lampadine a incandescenza tradizionali a quelle a basso consumo energetico. Riteniamo infatti che, nell’ambito del mercato dell’illuminazione e delle lampadine, si potrà ottenere un risparmio energetico totale di 40 miliardi di kilowattora, pari a un risparmio tra i 5 e i 10 miliardi di euro in termini di costi di elettricità. La direttiva comprende varie misure di sicurezza, con una particolare attenzione rivolta ai livelli massimi di mercurio. A settembre 2010, tali valori sono stati ancora una volta abbassati notevolmente al fine di ridurre i potenziali rischi per la salute.</p>
      <p sl="de">Le conclusioni dello studio condotto dall'Agenzia federale per l'ambiente tedesca ci hanno spinti a consultare il Comitato scientifico dei rischi sanitari e ambientali il quale, dopo aver passato in rassegna l’intero panorama della letteratura scientifica, è giunto alla conclusione che molto probabilmente le lampadine compatte fluorescenti non presentano alcun rischio per la salute.</p>
      <p sl="de">Nonostante ciò rimane un problema da risolvere. Gli studi si basano infatti su esperimenti condotti su persone adulte, ma è evidente che i bambini meritano un discorso a parte e ci si sta avvalendo della collaborazione con l’Agenzia federale per l'ambiente tedesca al fine di ottenere risultati adeguati a questa categoria il più velocemente possibile. I contatti regolari con la suddetta agenzia consentono infatti di valutare rapidamente e congiuntamente ogni nuovo test.</p>
      <p sl="de">Data la necessità di una maggiore fiducia tra le parti coinvolte, in linea generale riteniamo che si debba proseguire sulla strada della graduale attuazione del regolamento. In futuro non esiteremo, tuttavia, a aggiornare il Parlamento nel caso in cui nuovi risultati conducano a valutazioni di altro tipo. Questo lo stato attuale delle cose.</p>
    </intervention>
    <intervention id="2-644-000" speaker_id="28241" name="Silvana Koch-Mehrin" is_mep="True" mode="spoken">
      <p sl="de">Signora Presidente, onorevole Oettinger, è positivo ˗ e me ne compiaccio ˗ che abbiate incaricato il Comitato scientifico dei rischi sanitari e ambientali di esaminare nuovamente la questione. Il problema, tuttavia, sussiste. In che modo si può spiegare ai cittadini europei che alcuni regolamenti dell’Unione europea consentono l’utilizzo domestico di oggetti potenzialmente pericolosi per la salute dei loro bambini? Molti di noi hanno figli e sappiamo bene che gli oggetti si rompono con estrema facilità. Nutro grande preoccupazione per questa situazione e ciò è condiviso anche dall’onorevole Leichtfried dall’Austria. Come possiamo rendere chiaro che si tratta di una situazione pericolosa? Non sembriamo capaci di imparare dagli errori passati. D’altra parte lei non è responsabile della decisione iniziale e può quindi mostrare un atteggiamento teso a trarre insegnamenti dal passato senza perdere la faccia. Avrebbe potuto dire che questa interdizione sarà ritirata, almeno per i nuclei domestici. Sarebbe pronto a riconsiderare la sua decisione?</p>
    </intervention>
    <intervention id="2-645-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, in risposta alla domanda desidero sottolineare che le lampadine disponibili sul mercato dopo il passaggio non presenteranno alcun rischio potenziale. La questione riguarda le lampade compatte fluorescenti (CFL). Occorre pertanto valutare un aumento delle attività di sensibilizzazione dell’opinione pubblica in merito alla direttiva in materia di progettazione ecocompatibile, al fine di informare i cittadini sulle luci LED e sulle lampadine alogene di ultima generazione. Ciò consentirà il raggiungimento di un duplice scopo: da un lato gli obiettivi ambientali e di risparmio energetico stabiliti dalla direttiva, dall’altro lato la prevenzione da qualsiasi rischio potenziale. Da parte nostra, saremo lieti di poter approfondire nuovamente la questione.</p>
    </intervention>
    <intervention id="2-646-000" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 17 dell’onorevole Moraes (H-000079/11)</p>
      <p sl="unknown">Oggetto: Pacchetti di misure per i diritti delle vittime</p>
      <p sl="unknown">Il miglioramento del sostegno alle vittime di reati è parte integrante del programma di Stoccolma. In particolare, le problematiche concernenti l'assistenza alle vittime di reati transfrontalieri in Europa, preoccupano realmente i cittadini dell'UE. Al momento esistono poche procedure pratiche che offrano sostegno e consulenza alle vittime e alle famiglie che fanno fronte alle conseguenze di reati e gravi lesioni subiti all'estero. L'interrogante sta attualmente aiutando un elettore il cui figlio è stato vittima di un'aggressione violenta durante una vacanza a Creta. È realmente necessaria un'azione dell'UE in quest'ambito per rispettare la promessa della creazione dell'Europa dei cittadini.</p>
      <p sl="unknown">Il commissario Reding ha annunciato un pacchetto di misure in relazione alla tutela delle vittime di reati. Alla luce di quanto appena detto, quando intende la Commissione proporre il pacchetto di misure per le vittime di reati? Potrebbe la Commissione fornire ulteriori informazioni sul contenuto che avrà tale proposta legislativa? Potrebbe la Commissione fornire alcuni dettagli sulle misure non legislative che saranno incluse nel pacchetto?</p>
    </intervention>
    <intervention id="2-647-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, ogni anno più di 30 milioni di persone in tutta Europa è vittima di reato. È quindi fondamentale garantire che tali persone possano accedere ai propri diritti e che ricevano il sostegno e la protezione necessari. Si tratta di una priorità strategica per la Commissione.</p>
      <p sl="en">Colgo l’occasione per mettere in luce il coraggio della signora Hughes, la quale sta conducendo una campagna in tutta Europa a sostegno di maggiori diritti per le vittime di reato. Ritengo che la sua determinazione debba fungere da esempio per rafforzare tali diritti e la fiducia dei cittadini nei nostri sistemi giudiziari. Occorre una fiducia reciproca più forte per assicurare il riconoscimento e la protezione delle esigenze delle vittime, non solo nei loro paesi d’origine ma anche all’estero. È inoltre necessario garantire che le vittime non siano dimenticate dai sistemi giudiziari e giuridici.</p>
      <p sl="en">Per questi motivi, a maggio la Commissione proporrà un pacchetto completo per le vittime, che si focalizzerà in particolare sulla qualità del trattamento che tali persone ricevono a seguito di reati e durante i procedimenti penali; inoltre il pacchetto garantirà alle vittime gli stessi standard minimi di trattamento in tutti gli Stati membri dell’Unione europea, indipendentemente dalla loro nazionalità o dal paese di origine. Le nostre proposte si prefiggono di promuovere un atteggiamento diverso nei confronti delle vittime, fare di più per assicurarne il recupero, nonché ridurre il rischio di ulteriori e ripetute vittimizzazioni durante i procedimenti.</p>
      <p sl="en">Cosa comporterà tale pacchetto nella pratica? In primo luogo si tratta di una direttiva orizzontale relativa alla posizione delle vittime nei procedimenti penali. Ad esempio, stabilirà chiaramente alcuni diritti applicabili quali servizi di sostegno alle vittime che siano facilmente accessibili in tutti gli Stati membri; diritto all’interpretazione durante gli interrogatori; riduzione al minimo del contatto tra l’autore del reato e la vittima durante i procedimenti, con l’intenzione di prevedere sale di attesa separate per i nuovi tribunali; e diritto a richiedere un riesame del processo in tutti gli Stati membri.</p>
      <p sl="en">In secondo luogo, verrà proposto un regolamento sul riconoscimento reciproco delle misure di protezione in materia di diritto penale per garantire che ogni vittima a rischio che in uno Stato membro beneficia di una misura di protezione adottata contro un potenziale autore di reato possa contare su tale misura nel momento in cui si trasferisce o viaggia in un altro Stato membro.</p>
      <p sl="en">Intendiamo altresì introdurre un’ampia serie di misure non legislative per assicurare l’efficacia della nuova legislazione e intendiamo proporre un piano strategico relativo al rafforzamento dei diritti delle vittime al fine di garantire che tali diritti figurino sempre, negli anni a venire, tra le principali preoccupazioni politiche.</p>
    </intervention>
    <intervention id="2-648-000" speaker_id="4519" name="Claude Moraes" is_mep="True" mode="spoken">
      <p sl="en">Come lei sa, la scorsa settimana abbiamo visitato i suoi uffici insieme alla signora Maggie Hughes, una delle migliaia di coraggiose vittime di reato.</p>
      <p sl="en">Devo ammettere che, dopo aver parlato con i suoi collaboratori, siamo entusiasti di questo pacchetto di misure che potrebbe potenzialmente ristabilire la fiducia dei cittadini e portare vantaggi a coloro che necessitano di aiuto nel momento in cui subiscono un reato.</p>
      <p sl="en">La signora Hughes e molte altre vittime ci hanno detto di apprezzare le misure da lei proposte, tuttavia desidererebbero vedere una concentrazione delle misure di aiuto. Ad esempio, se vi fosse un ufficio di sostegno alle vittime, dovrebbe essere facilmente accessibile e si dovrebbe prevedere personale ausiliario presso ospedali, celle di polizia e tribunali.</p>
      <p sl="en">Questo è ciò che i nostri concittadini chiedono e che, fino ad oggi, non hanno ancora ottenuto. Le sto rivolgendo un vero e proprio appello perché tale proposta dalle grandi potenzialità diventi realtà.</p>
    </intervention>
    <intervention id="2-649-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Sono d’accordo con le parole dell’onorevole Moraes. Io stessa ho percepito che le vittime sono state in un certo qual modo lasciate sole.</p>
      <p sl="en">Per quanto concerne i diritti processuali, l’attenzione si è sempre fortemente focalizzata sugli autori di un reato: ci si è preoccupati che i loro diritti venissero rispettati, come infatti dovrebbe accadere in una società basata sui diritti. Molto spesso, tuttavia, le vittime sono vittimizzate una seconda volta quando in tribunale nessuno si cura di loro. Si tratta di una situazione estremamente ingiusta che equivale a una negazione dei diritti. Per questa ragione, è auspicabile che il pacchetto di misure per i diritti delle vittime possa mutare non solo le leggi ma anche le mentalità; si auspica inoltre che, ovunque nei tribunali, nelle stazioni di polizia e negli ospedali ˗ come l’onorevole Moraes ha giustamente raccomandato ˗ le persone riservino un’attenzione particolare alle vittime, consci del fatto che non dovrebbero essere trattate come qualsiasi altra persona. È della massima importanza che ciò abbia altresì una valenza transfrontaliera così da tutelare le persone che si trovano in uno Stato membro diverso dal loro paese di origine.</p>
      <p sl="en">Confido quindi nel Parlamento perché aiuti la Commissione a produrre la migliore legislazione possibile e inoltre, per ciò che concerne gli aspetti codecisionali del pacchetto, confido in un avanzamento rapido dei lavori affinchè si raggiunga un accordo con il Consiglio.</p>
    </intervention>
    <intervention id="2-650-000" speaker_id="4544" is_mep="True" mode="spoken" role="Presidente">
      <p sl="unknown">Seconda parte</p>
      <p sl="unknown">Annuncio l’interrogazione n. 18 dell’onorevole Harkin (H-000063/11)</p>
      <p sl="unknown">Oggetto: Proposte della Commissione relative a una base imponibile consolidata comune per le società</p>
      <p sl="unknown">Potrebbe la Commissione fornire delucidazioni sull'attuale situazione delle proposte della Commissione relative a una base imponibile consolidata comune per le società?</p>
    </intervention>
    <intervention id="2-651-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – La base imponibile consolidata comune per l’imposta sulle società (CCCTB) costituisce un'iniziativa importante nel processo di eliminazione degli ostacoli al completamento del mercato unico e figura nell’Analisi annuale della crescita tra le iniziative prioritarie da attuare per stimolare la crescita. Intende infatti rimediare ad alcuni ostacoli fiscali che rappresentano un grave intralcio per la competitività delle società.</p>
      <p sl="en">Al momento attuale, l’assenza di norme comuni per le società e la divergenza tra i diversi sistemi fiscali nazionali conducono spesso a sovratassazione e doppia imposizione; oltre a ciò, le imprese sono soggette a oneri amministrativi gravosi e a elevati costi per adeguarsi alla normativa. Questa situazione disincentiva gli investimenti nell’Unione e, di conseguenza, è in contrasto con le priorità stabilite dalla strategia Europa 2020.</p>
      <p sl="en">Fino ad oggi sono stati compiuti progressi significativi in merito agli aspetti tecnici della proposta relativa a una CCCTB. È giunta l’ora di dare alle società un unico insieme di regole fiscali per rendere più facile ed economico operare nel mercato unico.</p>
      <p sl="en">L’adozione della proposta da parte del collegio dei Commissari è prevista per il 16 marzo 2011. Sono convinto che la proposta finale darà un contributo significativo al miglioramento delle condizioni per le imprese, alla crescita e all’occupazione nell’Unione europea.</p>
    </intervention>
    <intervention id="2-652-000" speaker_id="28116" name="Marian Harkin" is_mep="True" mode="spoken">
      <p sl="en">Grazie per la sua risposta signor Commissario. Ho tre brevi domande da porle alle quali spero potrà rispondere.</p>
      <p sl="en">Per prima cosa, prevede una CCCTB facoltativa?</p>
      <p sl="en">In secondo luogo, ritiene che possano sussistere circostanze tali per cui i tribunali nazionali potrebbero essere privati della loro giurisdizione in materia fiscale nel caso in cui una loro decisione impattasse sulle rendite di un altro Stato membro?</p>
      <p sl="en">E infine, suppongo che in questa fase sia già stata elaborata una formula relativa alla ripartizione delle imposte che possono essere pagate nei vari Stati membri. La Commissione intende avviare una valutazione d’impatto per definire i “favoriti” e gli “sfavoriti” ˗ in termini finanziari ˗ a seguito dell’eventuale formula?</p>
    </intervention>
    <intervention id="2-653-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Non mi dilungherò sulla questione di una CCCTB facoltativa o vincolante in quanto la risposta è molto semplice. La proposta prevede una scelta volontaria da parte delle società di applicare o meno le regole previste dalla CCCTB la quale, pertanto, sarà facoltativa.</p>
      <p sl="en">In merito ai tribunali nazionali, la proposta della CCCTB prevede procedure per la composizione delle controversie e il ruolo di tali tribunali non sarà assolutamente minato dalla proposta.</p>
      <p sl="en">La proposta contempla una formula per ripartire la base imponibile consolidata secondo una divisione uguale tra fatturato, lavoro e attività; inoltre il fattore lavoro sarà suddiviso in due componenti: monte retribuzioni e numero di dipendenti.</p>
      <p sl="en">Una valutazione di impatto è stata effettivamente svolta e sarà pubblicata unitamente alla proposta. Sono pienamente convinto del beneficio che tale proposta apporterà alle società europee, comprese quelle irlandesi.</p>
    </intervention>
    <intervention id="2-654-000" speaker_id="4544" is_mep="True" mode="spoken" role="Presidente">
      <p sl="unknown">Onorevoli colleghi, mi accorgo che alcuni di voi sono arrivati in Aula solo dopo l’inizio del Tempo delle interrogazioni e probabilmente ignorano i ristretti limiti di tempo ai quali siamo sottoposti per cercare di procedere. L’obiettivo è quello di rispondere al maggior numero di interrogazioni possibile. Per questo motivo, è stato deciso in fase iniziale di non prendere in considerazione alcuna interrogazione supplementare, eccetto quelle da parte degli stessi interroganti.</p>
      <p sl="unknown">L’intenzione è attualmente quella di prendere in esame le interrogazioni degli onorevoli Jensen, Papanikolaou, Posselt e Ţicău entro le 20.45. Questo programma dipenderà anche, in certa misura, dalla lunghezza delle risposte fornite dalla Commissione.</p>
    </intervention>
    <intervention id="2-656-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Data la situazione di frode IVA in merito ad alcuni prodotti agricoli, la Commissione è in contatto con la Romania per stabilire il modo più adeguato di affrontare il problema.</p>
      <p sl="en">Una delle possibili soluzioni per far fronte alla cosiddetta frode carosello in questo settore è il meccanismo dell’inversione contabile. In base a tale sistema, che non rientra in un regime di esenzione, si continua a tassare la fornitura, ma il debitore dell’IVA nei confronti del fisco non sarà più il fornitore, bensì il contribuente che riceve la merce.</p>
      <p sl="en">Il fatto che il destinatario diventa il nuovo debitore d’imposta al posto del fornitore rappresenta l’unica modifica al regime standard, in base al quale un contribuente che fornisce merci a un altro contribuente riscuote l’IVA e la versa allo Stato mentre il contribuente destinatario può dedurre tale somma grazie alla dichiarazione IVA.</p>
      <p sl="en">Sia nel regime standard sia in quello dell’inversione contabile, nel caso in cui il destinatario fosse il consumatore finale, quest’ultimo non potrà dedurre l’IVA che sarà quindi interamente a suo carico.</p>
      <p sl="en">L’IVA resterebbe quindi un fattore neutrale per i contribuenti e non si verificherebbe alcuna distorsione della concorrenza. Dato che il destinatario può versare e dedurre il medesimo importo nella propria dichiarazione IVA, tale cambiamento ha il vantaggio di eliminare la necessità di un effettivo pagamento dell’IVA al fisco. Di conseguenza evita sistemi di frode fondati sul mancato pagamento dell’IVA da parte del fornitore, seguito da una deduzione dell’imposta da parte dell’acquirente in possesso di valida fattura.</p>
      <p sl="en">Aspetto debole del sistema è la possibilità di generare rischi di frode di altro tipo, legati al fatto che l’IVA verrebbe riscossa solamente nell’ultima fase della catena di fornitura.</p>
      <p sl="en">Per tale ragione, la Commissione ritiene che il sistema dovrebbe essere limitato preferibilmente ai soli prodotti agricoli che di norma sono venduti a intermediari, quindi soggetti passivi d’imposta, e non destinati ai consumatori finali.</p>
      <p sl="en">Dato che tale sistema si discosta dalle usuali norme IVA stabilite dalla direttiva, occorre che il Consiglio conceda una deroga alla Romania sulla base della direttiva; per questo motivo la Commissione sta ancora esaminando la questione.</p>
    </intervention>
    <intervention id="2-657-000" speaker_id="4440" name="Anne E. Jensen" is_mep="True" mode="spoken">
      <p sl="da">Grazie signor Commissario. Non sono sicura di aver compreso tutti i dettagli, ma ovviamente posso analizzarli in un secondo momento. Questo nuovo sistema, che a quanto ho capito è stato creato per evitare la frode, può tuttavia generare alcuni problemi per i produttori provenienti da un altro paese che hanno investito in Romania e che, pertanto, hanno spese IVA nel loro paese che non possono essere compensate dalle entrate IVA in Romania, dato che qui non hanno nessuna entrata IVA. Ha la Commissione valutato una soluzione a questo problema dei produttori di un altro paese dell’UE che detengono imprese sia in Romania sia in altri paesi dell’Unione, in modo tale da poter compensare l’IVA versata con quella incassata? Grazie.</p>
    </intervention>
    <intervention id="2-658-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Desidero sottolineare che il meccanismo dell’inversione contabile non è una novità e si può applicare in diversi Stati membri. Ad esempio, in alcuni Stati membri è applicabile anche al sistema di scambio delle emissioni. È vero che il meccanismo dell’inversione contabile comporta la riscossione dell’IVA alla fine della catena di fornitura anziché una riscossione durante tutto il processo.</p>
      <p sl="en">Quando vengono esaminate le richieste degli Stati membri di applicare il meccanismo di inversione contabile, si devono ovviamente prendere in considerazione tutti i dettagli, tra i quali anche la questione della distorsione del mercato interno. Per questo motivo, le proposte della Commissione non vengono approvate direttamente, ma passano attraverso uno studio più approfondito sulla base del quale si presenta una proposta al Consiglio.</p>
      <p sl="en">Per quanto concerne la Romania, è già da oltre sei mesi, o persino di più, che stiamo lavorando per trovare una soluzione al problema della frode IVA nel settore dell’agricoltura.</p>
    </intervention>
    <intervention id="2-659-000" speaker_id="28112" name="Gay Mitchell" is_mep="True" mode="spoken">
      <p sl="en">Mi trovo qui dall’inizio del Tempo delle interrogazioni, che avrebbe dovuto iniziare alle 19.30. Molte persone nel mio paese ˗ che da domani avrà un nuovo governo ˗ sono interessate all’interrogazione che ho rivolto al Commissario Rehn. Chiedo quindi, cortesemente, che la mia interrogazione venga accolta e che sia concesso di rispondere al Commissario, anche a costo di restare qualche minuto in più.</p>
    </intervention>
    <intervention id="2-660-000" speaker_id="4544" name="President" is_mep="True" mode="spoken">
      <p sl="it">Alcuni deputati hanno lasciato l’Aula in seguito alla mia decisione di non accogliere le loro interrogazioni o ulteriori interrogazioni supplementari. È stato un pomeriggio complicato ed è una serata altrettanto difficile. Ho indicato le interrogazioni che intendo trattare fino alle 20.45. Vedremo se rimarrà tempo, ma in ogni caso sto facendo del mio meglio per essere equa nei confronti di tutti gli interessati e dei Commissari che stanno aspettando il proprio turno di parola.</p>
    </intervention>
    <intervention id="2-662-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signora Presidente, congiuntamente con la BCE e il FMI, la Commissione ha concluso di recente la terza revisione del Programma di risanamento economico della Grecia. In linea generale, la nostra valutazione congiunta presenta due aspetti che illustrerò brevemente.</p>
      <p sl="en">Da un lato il programma ha compiuto ulteriori progressi nella realizzazione dei propri obiettivi. Dall’altro, esistono ancora importanti sfide da superare per assicurare la sostenibilità fiscale, ripristinare la competitività e garantire un settore bancario redditizio.</p>
      <p sl="en">Mentre si sono registrati ritardi in alcuni settori, le riforme fiscali di base e le altre riforme necessarie alla realizzazione degli obiettivi a medio termine del programma sono invece in fase di attuazione. Le riforme più importanti devono tuttavia essere ancora messe a punto e realizzate al fine di creare la massa critica necessaria a garantire la ripresa economica e la sostenibilità fiscale.</p>
      <p sl="en">I grandi sforzi di risanamento verranno supportati da un coraggioso programma di privatizzazione, come indicato dal Primo ministro Papandreou. Il governo ha espresso il suo impegno a potenziare in maniera sostanziale il programma con l’obiettivo di realizzare profitti per 50 miliardi di euro entro il 2015. Ciò può portare a una riduzione del livello di indebitamento superiore a 20 punti percentuali del PIL nei prossimi cinque anni. La decisione di implementare il programma di privatizzazione aumenterà inoltre l’efficienza economica e incoraggerà maggiori investimenti ed esportazioni.</p>
      <p sl="en">Per questi motivi, il totale impegno del governo nel processo di privatizzazione e la sua determinazione a contrastare i privilegi e gli interessi privati saranno di fondamentale importanza per raggiungere gli ambiziosi obiettivi e, quindi, per sfruttarne il potenziale al fine di migliorare in maniera sostanziale l’opinione che il mercato nutre nei confronti della Grecia. La Commissione incoraggia pertanto la Grecia a dimostrarsi determinata nel portare avanti il programma di privatizzazione.</p>
      <p sl="en">Per quanto riguarda la dichiarazione fatta dal Segretario generale dell’OCSE, il 2011 rappresenta un anno decisivo per la Grecia in termini di recupero della credibilità delle proprie politiche economiche. Ciò costituisce un requisito indispensabile se vorrà accedere di nuovo al mercato nel corso del prossimo anno.</p>
      <p sl="en">A tal fine, le autorità dovrebbero raggiungere, o persino superare, l’obiettivo fiscale dell’anno in corso e pianificare una strategia di bilancio a medio termine forte.</p>
      <p sl="en">Nei mesi e nelle settimane a venire, la Grecia dovrebbe altresì compiere un passo avanti decisivo sul piano delle riforme strutturali. Una risoluta attuazione del programma rafforzerà la credibilità e la fiducia sia dei cittadini sia degli investitori.</p>
      <p sl="en">In conclusione, grazie alla combinazione di tali misure politiche – ossia il rispetto degli obiettivi fiscali e l’attuazione del programma di privatizzazione – con le misure dell’UE riguardanti la proroga dei termini di pagamento del debito e la ridefinizione della politica dei prezzi alla luce della sostenibilità del debito, le questioni concernenti la ristrutturazione del debito possono essere, e verranno, affrontate.</p>
    </intervention>
    <intervention id="2-663-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Signora Presidente, signor Commissario, nel 2010 è stato sottoscritto un memorandum congiunto con la Grecia che prevedeva il pagamento del prestito concesso entro i successivi tre anni e mezzo. Oggi, lei ha proposto di estendere tale termine a sette anni, il che significa che è stato commesso un errore di calcolo. Nel contempo, l’agenzia di rating Moody’s ha ingiustamente declassato il rating di credito della Grecia ai livelli dell’Angola e ciò è inaccettabile.</p>
      <p sl="el">In fin dei conti, signor Commissario, tutti si chiedono cosa si dovrà fare affinché la Grecia si possa rimettere in piedi. Una semplice proroga? Una riduzione dei tassi di interesse, come lei ha menzionato? Una rinegoziazione delle condizioni del memorandum? Eurobbligazioni? Un bond di crescita europea? Tutte queste misure insieme? O forse qualcosa di diverso? Magari maggiori misure di austerità per la Grecia? Cosa è necessario fare, signor Commissario?</p>
    </intervention>
    <intervention id="2-664-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signora Presidente, la questione essenziale, nonché condizione necessaria, è quella di attenersi agli obiettivi del risanamento del bilancio, attuando riforme strutturali con il massimo della determinazione e nel rispetto del memorandum.</p>
      <p sl="en">Inoltre, come già sottolineato nel precedente intervento, è di vitale importanza che la Grecia avvii un ambizioso programma di privatizzazione che possa aiutare il paese a ridurre il debito. È altresì necessario, nel contesto della strategia globale che verrà decisa a marzo dall’Unione europea, che gli Stati membri esaminino la questione della sostenibilità del debito. Non mi rimane che esortare gli Stati membri a prorogare le scadenze dei prestiti alla Grecia e a ridefinirne la politica dei tassi.</p>
    </intervention>
    <intervention id="2-665-000" speaker_id="28117" name="Jim Higgins" is_mep="True" mode="spoken">
      <p sl="en">Questa è una vera e propria farsa e invito al rispetto del regolamento. Ci è stato detto che il Tempo delle interrogazioni si sarebbe svolto dalle 19.30 alle 20.30. Lei, o qualcun altro, ha permesso che il precedente dibattito potesse protrarsi, togliendo così spazio al Tempo delle interrogazioni, che rappresenta uno dei pochi momenti per rivolgere interrogazioni ai Commissari. L’Irlanda si trova in una situazione di crisi e, a tale proposito, l’onorevole Mitchell, l’onorevole Gallagher ed io abbiamo alcuni interrogativi da porvi? Chi ha deciso tutto ciò? Voglio sapere adesso – ed è una richiesta legittima – chi ha stabilito che una seduta di venti minuti, e siamo appena all’ottavo minuto, venga ridotta a otto o nove minuti soltanto. Chi lo ha deciso, signora Presidente?</p>
    </intervention>
    <intervention id="2-666-000" speaker_id="4544" is_mep="True" mode="spoken" role="Presidente">
      <p sl="unknown">Onorevole Higgins, prima di dare la parola al Commissario stavo per comunicare quale sarebbe stata l’ultima interrogazione in quanto, mi deve credere, io stessa sono molto irritata da questa situazione. Non sono certamente lieta di trovarmi in simili circostanze, costretta a deludere molti deputati e a far attendere diversi membri della Commissione. Le persone alle quali si dovrebbe rivolgere, tuttavia, sono i suoi capigruppo e lo ripeto di nuovo a chiare lettere: sono i capigruppo che definiscono l’ordine del giorno e che, in occasione della settimana di tornata, ci lasciano puntualmente senza il tempo sufficiente per svolgere in modo adeguato il Tempo delle interrogazioni alla Commissione o ˗ quando quest’ultimo viene trattato ܧ al Consiglio. Si tratta di una situazione per nulla soddisfacente. Ho già reso note le mie considerazioni a tale proposito. Invito pertanto coloro che hanno a cuore la questione di rivolgersi ai rispettivi capigruppo per esprimere il proprio pensiero al riguardo. Nel momento in cui si assume la presidenza ci si deve attenere a un ordine del giorno già stabilito in precedenza e la cosa è spiacevole.</p>
    </intervention>
    <intervention id="2-667-000" speaker_id="28112" name="Gay Mitchell" is_mep="True" mode="spoken">
      <p sl="en">Chi ha deciso di sottoporre ben tre interrogazioni al Commissario Šemeta e solo una al Commissario Rehn? L’interrogazione dell’onorevole Higgins e la mia sarebbero state rispettivamente la seconda e la terza interrogazione rivolta al Commissario Rehn. Come è possibile che a un Commissario venga rivolta più di un’interrogazione e a un altro solo una? Non ne comprendo la ragione.</p>
    </intervention>
    <intervention id="2-668-000" speaker_id="4544" is_mep="True" mode="spoken" role="Presidente">
      <p sl="unknown">L’onorevole Šemeta ha finora risposto a due interrogazioni e mi accingo a rivolgerne una terza all’onorevole, che in realtà era indirizzata al Commissario De Gucht. Questo è quanto. Devo rispettare un certo ordine e tale situazione mi rincresce. Per questo motivo mi permetto di suggerirvi quanto segue: dal momento che il Commissario Rehn è una persona molto comprensiva, sono sicura che non appena lascerà l’Aula sarà lieto di discutere con voi. Questa è l’unica soluzione che posso proporre, pur consapevole che non è quella ideale.</p>
    </intervention>
    <intervention id="2-669-000" speaker_id="2125" name="Pat the Cope Gallagher" is_mep="True" mode="spoken">
      <p sl="en">Avendo letto le tre interrogazioni ˗ la n. 23 dell’onorevole Higgins, la n. 24 dell’onorevole Mitchell e la n. 25 dell’onorevole Gallagher ˗ posso solo presumere che il Commissario le avrebbe riunite in un’unica interrogazione. Possiamo quindi, o meglio, lei ha l’autorità di togliere spazio al prossimo dibattito? In quanto, come sempre, è il Tempo delle interrogazioni a essere penalizzato. I signori Commissari sarebbero così gentili da concederci parte del loro tempo dopo le ore 21?</p>
    </intervention>
    <intervention id="2-670-000" speaker_id="4544" is_mep="True" mode="spoken" role="Presidente">
      <p sl="unknown">Onorevole Gallagher, non posso sottrarre tempo alla prossima seduta. Ho già comunicato all’onorevole Posselt e all’onorevole Ţicău che avrei accettato le loro interrogazioni. Per quanto riguarda le vostre tre interrogazioni si era invece detto che sarebbero state prese in considerazione per ultime, solo nel caso avessimo rispettato i tempi, ma purtroppo non è così. Ora risulta persino difficile accettare l’interrogazione dell’onorevole Posselt. Mi dispiace molto e, come ho detto, sono estremamente irritata ma questa è la situazione in cui ci troviamo. Avete potuto costatare voi stessi quanto è successo a causa di un simile ordine del giorno e si tratta di una situazione decisamente spiacevole. Se possibile, desidero quindi passare all’interrogazione rivolta al Commissario De Gucht e alla quale risponderà l’onorevole Šemeta. Mi dispiace molto, ma questa sarà l’ultima interrogazione per questa sera.</p>
    </intervention>
    <intervention id="2-672-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – La crisi finanziaria ed economica mondiale ha inciso negativamente sul commercio bilaterale tra l’Unione europea e i paesi del partenariato orientale. In totale, tra il 2008 e il 2010 si è registrata una riduzione del 20per cento del commercio tra l’UE e sei paesi del partenariato orientale.</p>
      <p sl="en">Occorre ricordare che il partenariato orientale è stato avviato nel pieno della crisi finanziaria; il vertice di lancio ha infatti avuto luogo il 7 maggio 2009. In questo primo periodo, sono state create strutture operative e si sono tenute le prime riunioni delle piattaforme multilaterali, ma il partenariato orientale era ancora troppo giovane per attenuare gli effetti negativi della crisi economica e finanziaria.</p>
      <p sl="en">Per quanto riguarda il ruolo della Sinergia del Mar Nero nel commercio con l’UE, esso si è rivelato trascurabile dato che l’iniziativa rientra in un quadro di cooperazione regionale e non è un accordo commerciale.</p>
      <p sl="en">I paesi del Caucaso meridionale, singolarmente o come gruppo, non hanno svolto nessun ruolo di rilievo nello sviluppo del commercio tra l’Unione europea e i paesi del partenariato orientale.</p>
      <p sl="en">È stata avviata la fase preparatoria dei prossimi negoziati con la Georgia e l’Armenia, intesi a realizzare un’area di libero scambio ampia e integrata, mentre le disposizioni commerciali dell’accordo di partenariato e cooperazione con l’Azerbaigian sono attualmente in fase di potenziamento.</p>
    </intervention>
    <intervention id="2-673-000" speaker_id="2229" name="Bernd Posselt" is_mep="True" mode="spoken">
      <p sl="de">Grazie onorevole Šemeta per questa risposta così dettagliata. Cercherò di essere conciso. Crede vi siano opportunità per incrementare il commercio con i paesi del Caucaso meridionale attraverso, tra le altre cose, una riduzione delle tensioni interne e, in particolare, quelle derivanti dalla politica energetica estera?</p>
    </intervention>
    <intervention id="2-674-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Signora Presidente, come ho detto in precedenza, stiamo lavorando a quest’area di libero scambio ampia e integrata e abbiamo presentato alcune raccomandazioni chiave per illustrare a questi paesi le modalità da seguire al fine di avviare i negoziati relativi a tali accordi.</p>
      <p sl="en">Ovviamente, gli accordi rappresenterebbero un considerevole progresso e se questi paesi opereranno come devono, e alcuni di loro si stanno già impegnando seriemente, allora le prospettive per un’intensificazione del commercio saranno sicuramente migliori.</p>
    </intervention>
    <intervention id="2-675-000" speaker_id="2109" name="Brian Crowley" is_mep="True" mode="spoken">
      <p sl="en">Signora Presidente, dati i tempi ristretti ho atteso la fine delle interrogazioni per interromperla. Personalmente, in linea con l’opinione dei miei colleghi, desidero che venga messo agli atti che tale situazione rappresenta un ulteriore svilimento di una risorsa fondamentale per i deputati, specialmente per coloro che non svolgono un ruolo di primo piano in seno al Parlamento. Ritengo profondamente ingiusto che lei si veda obbligata a tagliare i tempi. Allo stesso modo, tuttavia, non credo che sia solo colpa dei capigruppo, in quanto lo svolgimento della seduta viene gestito dal Presidente. È chiaro che chi si trovava al suo posto prima di lei ha permesso che si accumulasse questo ritardo, mettendola così in una posizione difficile.</p>
      <p sl="en">Forse potremmo raggiungere un accordo e lei, con l’Ufficio di Presidenza e i vicepresidenti, potrebbe stabilire che il Tempo delle interrogazioni rappresenta un momento sacrosanto che non può essere modificato. In questo modo, se un dibattito non venisse terminato in tempo, si potrebbe temporaneamente sospendere e riprendere dopo il Tempo delle interrogazioni. Farò presente la cosa al mio capogruppo e auspico che anche gli altri facciano lo stesso. Le chiedo, infine, di sollevare la questione con l’Ufficio di Presidenza.</p>
    </intervention>
    <intervention id="2-676-000" speaker_id="4544" is_mep="True" mode="spoken" role="Presidente">
      <p sl="unknown">Discuterò della questione con i presidenti dei gruppi politici poiché, mi dispiace dirlo, la causa del problema è da ricercarsi nella Conferenza dei Presidenti; è in questa sede che vengono infatti decisi gli ordini del giorno che spesso recano troppi punti prima del Tempo delle interrogazioni. Ne convengo, è necessario stabilire una sorta di limite per garantire che il Tempo delle interrogazioni, durante il quale la Commissione e il Consiglio sono chiamati a rendere conto del loro operato, venga rispettato. Condivido le sue parole e le assicuro che domani mattina la prima cosa che farò sarà proprio occuparmi della questione.</p>
    </intervention>
    <intervention id="2-677-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Pocanzi è stato detto che avremmo avuto tempo per la mia interrogazione al Commissario De Gucht. Mi rendo purtroppo conto che il Commissario ha già lasciato l’Aula e io mi sono trattenuta aspettando di ricevere una risposta. Ritengo che non sia stata rispettata nessuna procedura e non capisco cosa sia accaduto.</p>
    </intervention>
    <intervention id="2-678-000" speaker_id="4544" is_mep="True" mode="spoken" role="Presidente">
      <p sl="unknown">Onorevole Ţicău, vi era l’intenzione di trattare anche la sua interrogazione ma, come ho già detto, il tempo assegnato alle interrogazioni scadeva alle 20.45 e abbiamo pertanto raggiunto quest’ora prima di arrivare alla sua interrogazione. Questo è quanto e me ne dispiace.</p>
      <p sl="unknown">Come ho già più volte sottolineato, non approvo la sgradevole situazione in cui ci troviamo, ma questa sera non avrei potuto fare nulla di più per trattare ulteriori interrogazioni. Non ho concesso interrogazioni supplementari al fine di esaminare la sua interrogazione, ma purtroppo non sono riuscita nel mio intento.</p>
      <p sl="unknown">Alle interrogazioni alle quali non è stato possibile rispondere per mancanza di tempo verrà data risposta scritta (vedi Allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 20.50, riprende alle 21.05)"/>
    </intervention>
  </section>
  <section id="creitem30" title="18. La politica industriale per l’era della globalizzazione (discussione)">
    <intervention id="2-681-000" speaker_id="96639" is_mep="True" mode="spoken" role="Presidente">
      <p sl="en">L’ordine del giorno reca la relazione dell’onorevole Lange, a nome della commissione per l’industria, la ricerca e l’energia, su una politica industriale per l’era della globalizzazione (2010/2095(INI)) (A7-0022/2011).</p>
    </intervention>
    <intervention id="2-682-000" speaker_id="1909" name="Bernd Lange" is_mep="True" mode="spoken" role="relatore">
      <p sl="de">Signora Presidente, Commissario Tajani, onorevoli colleghi, questa relazione presenta la posizione del Parlamento europeo in modo molto chiaro. Desidero ringraziare relatori ombra, i quali hanno contribuito alla riuscita della relazione, nonché i relatori per parere delle commissioni coinvolte.</p>
      <p sl="de">Assieme siamo stati in grado di trasmettere un segnale chiaro, Commissario Tajani, un segnale che sottolinea che vogliamo portare la politica industriale sempre più al centro dell’arena politica per dei motivi molto validi. La politica industriale aiuterà l’Europa, innanzi tutto, a creare dei posti di lavoro stabili e di buon livello e, in secondo luogo, contribuirà far convergere gli investimenti verso l’Europa. I nostri concorrenti di tutto il mondo stanno utilizzando efficacemente la leva della loro politica industriale, ad esempio negli Stati Uniti, in Cina, in Brasile e in India. Terzo, siamo portati a confrontarci con la sfida della sostenibilità, tanto dal punto di vista ambientale che delle basi fondanti della nostra società in termini sociali ed economici. In un tale contesto, è importante per noi porre la politica industriale al centro dell’arena politica.</p>
      <p sl="de">Da un canto, signor Commissario, questo significa che ci aspettiamo che la politica industriale venga integrata a tal punto da diventare il fulcro delle iniziative legislative dell’Unione europea. Non possiamo più accettare che le politiche dell’ambiente, del commercio e della concorrenza vengano prima tratteggiate e solo in un secondo momento coordinate con gli interessi dell’industria europea. Al contrario, dobbiamo determinare gli altri ambiti politici sulla base degli interessi strategici di una politica industriale sostenibile.</p>
      <p sl="de">In secondo luogo, signor Commissario, abbiamo bisogno di un coordinamento migliore tra le politiche industriali dei diversi Stati membri. Vorrei, dunque, chiederle – e tale argomento è stato sollevato nella relazione – di fare ricorso all’articolo 173, paragrafo 2 del trattato di Lisbona, per coordinare la politica industriale degli Stati membri in maniera più efficace, in modo da procedere tutti davvero nella stessa direzione.</p>
      <p sl="de">Naturalmente, dobbiamo concentrarci su un numero specifico di ambiti. Sul piano orizzontale, dobbiamo guardare in particolare alla politica di innovazione attraverso l’intera catena del valore aggiunto. Dobbiamo riuscire a sostenere l’intera filiera economica, dalla ricerca di base fino al lancio dei prodotti, e portare sul mercato le migliori soluzioni per la nostra società.</p>
      <p sl="de">Dobbiamo anche prestare maggiore attenzione alle risorse. Limitarsi a sostenere che è importante farlo non è più sufficiente. Dobbiamo introdurre provvedimenti legislativi concreti finalizzati ad aumentare in modo significativo la produttività delle risorse. Nell’industria, il costo del lavoro è responsabile del 20 per cento dei costi e quello delle materie prime del 40 per cento. Questo è un punto di partenza per gli interventi sulle materie prime. I telefonini che tutti noi utilizziamo contengono terre rare e metalli che raramente vengono riciclati. Il riciclaggio di questi apparecchi avviene solo per l’1,5 per cento. Si tratta quindi di un punto di partenza per la creazione di posti di lavoro che aumentino la competitività dell’industria europea.</p>
      <p sl="de">Desidero fare un ultimo commento a questo proposito. L’innovazione e la maggiore produttività non si realizzeranno spontaneamente. Discendono direttamente dai lavoratori coinvolti. Per questa ragione, una politica industriale ragionevole deve anche tenere conto delle capacità e del coinvolgimento del personale. Se riusciamo a intervenire su questo aspetto sono fiducioso che riusciremo a creare dei posti di lavoro stabili nell’industria europea.</p>
    </intervention>
    <intervention id="2-683-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli deputati, voglio innanzitutto ringraziare il relatore, l'on. Lange, per il lavoro svolto. So che non è facile in un'Aula articolata come questa, con tanti gruppi parlamentari, riuscire ad arrivare ad una sintesi che permetta di concludere il dibattito in maniera positiva sulla politica industriale. Voglio quindi ringraziarla per il lavoro che ha svolto, perché se vogliamo veramente mettere al centro della nostra azione politica in favore dell'economia sociale e di mercato l'azione a favore dell'economia reale dobbiamo lavorare insieme, Commissione, Parlamento e Consiglio.</p>
      <p sl="it">Condivido il suo appello ad una maggiore coesione da parte degli Stati membri, ma un segnale incoraggiante viene dal Consiglio, che comunque ha sostenuto la posizione della Commissione e anche nei paesi dove ha avuto la possibilità di presentare il documento sulla politica industriale c'è stata disponibilità, sia pur nelle diversità dei differenti paesi, di partecipare a un'azione comune, con una governance della politica industriale, senza voler imporre da parte comunitaria delle scelte ai singoli Stati membri, ma cercando di coordinarne la politica.</p>
      <p sl="it">Questa mi pare sia una scelta che va nella direzione della Sua richiesta, ma che conferma che l'Europa ha bisogno di una propria industria per fronteggiare le sfide immediate per uscire dalla crisi. Non possiamo pensare di vincere la situazione di difficoltà attuale, aggravata dalla crisi che abbiamo nell'area del Mediterraneo, senza una solida azione a favore della politica industriale, della politica dell'impresa, perché sono le uniche che possono permetterci sviluppo e la creazione di nuovi posti di lavoro.</p>
      <p sl="it">La relazione che Lei ha preparato, onorevole, insiste giustamente sulle sfide economiche, ambientali e sociali, insomma, sulla sostenibilità della nostra politica industriale e colloca la sostenibilità sullo stesso piano della competitività, perché queste due dimensioni sono strettamente connesse, anzi, sono convinto che nel mondo attuale questi due aspetti non possono sussistere l'uno senza l'altro.</p>
      <p sl="it">Per fare questo dobbiamo anche dotarci di un'industria moderna e competitiva che chiuda definitivamente i conti con il vecchio modo di fare politica industriale. Che cosa vuol dire avere un'industria moderna? Significa avere un'industria efficiente nell'impiego delle risorse, nel consumo dell'energia, nell'emissione di gas a effetto serra, quindi un'economia che abbia come obiettivo la green economy , passando attraverso il percorso della greener economy , ma deve essere anche un'industria responsabile, che affronta le difficoltà sulla base di un dialogo costante e proficuo con le parti sociali.</p>
      <p sl="it">Credo si debba anche dare un segnale forte, ricordando che il modello industriale del 2010 non può essere un modello industriale che si basa sugli aiuti di Stato, come, per essere competitiva nell'era della sfida globale, l'industria europea non può non puntare sull'innovazione e sulla ricerca. Per questo motivo la Commissione europea ha presentato, prima del documento sulla politica industriale, il documento sulla politica dell'innovazione, che mi pare assolutamente fondamentale per lo sviluppo di una seria politica industriale, che va anche nella direzione di una individuazione di percorsi nel settore della ricerca e dell'innovazione per quanto riguarda le materie prime.</p>
      <p sl="it">Non è un caso che una delle innovation partnership indicate dalla Commissione riguardi proprio le materie prime per trovare azioni attraverso la ricerca per il riciclaggio e per la sostituzione delle materie prime. Quindi è chiaro che – anche perché poi parleremo nel dibattito successivo di terre rare – è chiaro che innovazione, materie prime e politica industriale fanno parte di un'unica strategia, come fa parte della stessa strategia, a mio giudizio, anche la revisione dello Small business act . Quindi con l'attuazione da parte della Commissione europea di queste serie di interventi politici e legislativi siamo a dimostrare che c'è voglia di implementare un'azione politica a favore dell'industria e dell'impresa.</p>
      <p sl="it">Per quanto riguarda la governance e la politica industriale, il processo mi pare che sia ben avviato – dicevamo prima – sia all'interno della Commissione sia presso gli Stati membri. Nell'ambito della Commissione europea, come voi sapete, il Presidente Barroso mi ha affidato, all'inizio del mandato, la presidenza del gruppo dei Commissari sulla politica industriale.</p>
      <p sl="it">Ho già riunito due volte il gruppo, una volta prima dell'adozione della comunicazione per discutere le priorità politiche, una seconda volta per discutere l'attuazione pratica della comunicazione con particolare riguardo al test di competitività e alla strategia di normalizzazione. Considero il gruppo dei Commissari uno strumento privilegiato volto ad orientare il processo politico e ad assicurare coerenza alle iniziative in materia di politica industriale.</p>
      <p sl="it">Per quanto riguarda gli Stati membri, mi pare che la reazione sia stata positiva. Come dicevo, il 10 dicembre con la Presidenza ungherese, abbiamo avviato i primi esercizi di cooperazione in materia di accesso al credito per le piccole e medie imprese, a cui seguiranno altri esercizi analoghi, in stretta collaborazione con gli Stati membri. Continueremo a darvi gli elementi necessari per una continua collaborazione Parlamento-Commissione.</p>
      <p sl="it">Prima di concludere, Signor Presidente, mi permetta di fare un cenno all'importanza di sostenere l'imprenditoria femminile. Non a caso, oggi è l'8 marzo, e ho sempre detto che abbiamo bisogno di più donne imprenditrici, ma una volta che hanno deciso di impegnarsi dobbiamo anche essere in grado di fornire loro almeno buoni consigli.</p>
      <p sl="it">È quello che abbiamo deciso di fare prevedendo un'azione ad hoc nell'ambito della revisione dello Small business act . La rete delle ambasciatrici dell'imprenditoria femminile che abbiamo già lanciato continuerà ad esistere, ma vogliamo andare oltre la sensibilizzazione, vogliamo che le imprenditrici possano ricevere buoni consigli da persone esperte, e per questo stiamo per lanciare una consultazione a brevissimo termine per sostenere alcune iniziative volte ad affiancare un mentore alle nuove imprenditrici che lo desiderino.</p>
      <p sl="it">Questa figura potrà dare loro consigli concreti nell'avvio e poi nella gestione dell'impresa. L'obiettivo è di attuare questa iniziativa in almeno dieci Stati membri per poi ampliarla a tutti gli altri 27.</p>
    </intervention>
    <intervention id="2-684-000" speaker_id="96639" is_mep="True" mode="spoken" role="Presidente">
      <p sl="unknown">Signor Commissario, la ringrazio di questo accenno all’imprenditoria femminile. Non credo sia un riferimento puramente casuale, dato che oggi è l’8 marzo. In ogni caso la ringraziamo delle sue iniziative al riguardo.</p>
    </intervention>
    <intervention id="2-685-000" speaker_id="96887" name="Francesco De Angelis" is_mep="True" mode="spoken">
      <p sl="it">relatore per parere della commissione per l'industria, la ricerca e l'energia . − Signora Presidente, onorevoli colleghi, la politica industriale è un elemento chiave per la crescita e per l'occupazione delle nostre regioni e dei nostri territori. In una fase di grave crisi economica, ben venga dunque l'iniziativa della Commissione per dotare l'Europa di un approccio comune di medio-lungo percorso e pieno sostegno al brillante lavoro dell'on. Lange, per almeno tre ordini di ragioni.</p>
      <p sl="it">La prima, perché la relazione fa suo un approccio al tema dello sviluppo industriale che non parcellizza gli interessi industriali ed imprenditoriali in filiere di mercato settoriali, ma le tiene insieme secondo obiettivi comuni. La seconda ragione, perché sottolinea l'importanza delle strutture regionali attraverso un sostegno più efficace ai poli, alle reti di innovazione, al trasferimento di conoscenze, alla ricerca e al miglioramento delle competenze e dello sviluppo delle infrastrutture.</p>
      <p sl="it">Terza ragione, e concludo, perché evidenzia il ruolo e la funzione delle piccole e medie imprese, che guardano all'Europa per uscire da una crisi che rischia di compromettere seriamente il loro futuro.</p>
    </intervention>
    <intervention id="2-686-000" speaker_id="36396" name="Gianluca Susta" is_mep="True" mode="spoken">
      <p sl="it">relatore per parere della commissione per il commercio internazionale . − Signora Presidente, onorevoli colleghi, signor Commissario, la crisi economica e finanziaria ha fatto riscoprire a molti la centralità dell'industria. Nonostante i suoi sforzi, signor Vicepresidente, la Commissione esecutiva tuttavia non sempre ha acquisito questa consapevolezza.</p>
      <p sl="it">Tanti atti, non ultimi i documenti sulla strategia 2020 o alcuni accordi di libero scambio approvati recentemente o in discussione, sono ancora troppo orientati verso l'economia dei servizi, verso il potenziamento e lo sviluppo dei servizi, soprattutto finanziari, bancari e assicurativi. Al contrario, l'economia reale, come ha detto Lei, ci consegna segnali opposti. La produzione e l'export aumentano e assistiamo ad un'inversione di tendenza rispetto ai fenomeni di delocalizzazione.</p>
      <p sl="it">Dobbiamo incoraggiare questi segnali, nessuna grande economia al mondo può prescindere dal valore centrale dell'industria. Da qui l'esigenza di completare il mercato interno, di accelerare la messa in campo di iniziative forti che sostengano l'innovazione e la ricerca, il trasferimento tecnologico, la tracciabilità dei prodotti, la protezione della proprietà intellettuale e la promozione delle produzioni europee e anche di efficaci regole contro il dumping e per una vera reciprocità nei negoziati bilaterali. Questa relazione va in questa direzione e ringrazio molto l'on. Lange e tutti coloro che vi hanno lavorato.</p>
    </intervention>
    <intervention id="2-687-000" speaker_id="2025" name="Françoise Grossetête" is_mep="True" mode="spoken">
      <p sl="fr">a nome del gruppo PPE. – Signora Presidente, esiste ancora un’autentica ambizione di fronte allo smantellamento dell’industria nell’Unione europea? Sappiamo che l’economia non può prosperare in assenza di un’industria pesante, e che l’industria non può esistere senza le fabbriche.</p>
      <p sl="fr">Siamo tutti riuniti in questa Assemblea per difendere i posti di lavoro dell’industria europea. Non esiste alcun futuro possibile per l’industria senza la fiducia nel progresso scientifico e tecnologico. Pertanto, in un momento in cui l’Europa dovrebbe avviare un importante processo per identificare gli Ariane e gli Airbus del 2050, la Commissione deve rendersi conto che, in presenza della crisi, le regole esistenti non sono più adeguate alla nostra economia.</p>
      <p sl="fr">La questione del libero commercio e della concorrenza libera e non distorta sono diventate dei dogmi. Non possiamo essere l’unica area del mondo ad applicare unilateralmente i principi del libero commercio senza avere la benché minima idea di cosa facciano i nostri principali concorrenti.</p>
      <p sl="fr">Pertanto, signor Commissario, mi rammarico delle tensioni che si riscontrano nell’affrontare questioni associate tanto al rafforzamento dell’arsenale delle leggi europee per contrastare il fenomeno del dumping , quanto all’applicazione del principio generale di reciprocità nel commercio con i paesi terzi. Il peggiore degli scenari è quello in cui il mercato europeo è troppo aperto di fronte a mercati concorrenti che sono, invece, troppo chiusi.</p>
      <p sl="fr">Inoltre, signor Commissario, nel contesto della lotta contro i cambiamenti climatici, mi piacerebbe molto che dessimo attuazione a strumenti aggiuntivi rispetto al sistema di scambio di quote di emissione dei gas a effetto serra, come il meccanismo di inclusione del carbonio ai nostri confini. In questo modo, potremmo ripristinare un equilibrio tale da rendere la delocalizzazione in paesi terzi meno appetibile per le nostre imprese.</p>
      <p sl="fr">Dovremmo migliorare il sostegno alle nostre piccole e medie imprese aiutandole a ridurre i costi; dovremmo rafforzare i brevetti europei e combattere la contraffazione di articoli con il marchio d’origine “made in”. Allo stesso modo, se l’Europa non dispone dell’accesso alle materie prime, non saremo più in grado di parlare di politica industriale innovativa.</p>
      <p sl="fr">I nostri timori riguardano l’istruzione, la formazione e la ricerca, nonché la scienza e la cultura dell’innovazione, che devono tornare a occupare un posto d’onore all’interno dell’Unione europea .</p>
      <a text="(Applausi)"/>
    </intervention>
    <intervention id="2-688-000" speaker_id="28340" name="Patrizia Toia" is_mep="True" mode="spoken">
      <p sl="it">a nome del gruppo S&amp;D . – Signora Presidente, onorevoli colleghi, anch'io, come tutti i colleghi che sono intervenuti, dico che finalmente si torna a parlare – e spero si torni ad agire presto, anche con scelte puntuali – di politica industriale comune. Grazie alla relazione Lange, all'ottimo lavoro che il collega ha fatto e alla comunicazione del Vicepresidente Tajani.</p>
      <p sl="it">Questa scelta significa alcune cose importanti, la prima: il rilancio e la ripresa, è stato detto, dell'economia europea e della tenuta dell'occupazione stanno anche, e forse soprattutto, nella ripresa e nel sostegno a tutto il settore manifatturiero, ai settori più avanzati e anche a quelli tradizionali, perché lì c'è una frontiera che è ancora possibile affrontare, e non era così scontato fino a qualche tempo fa.</p>
      <p sl="it">Secondo: la ripresa dei settori industriali in Europa significa anche che la nostra competitività non si gioca nei settori della finanza, del terziario, ma ancora qui, e non è troppo tardi per farlo, possiamo puntare a una sfida dell'Europa per trovare competitività rispetto al resto del mondo nei settori industriali.</p>
      <p sl="it">Terzo punto: è stato detto che la nuova politica industriale punta sui fattori, più che sui settori, punta sui fattori e sugli strumenti che possono davvero far promuovere nuove imprese e nuova capacità di tenuta e aggiornamento.</p>
      <p sl="it">Credo che sia importante sottolinearli – come è stato fatto – questi nuovi fattori su cui bisogna agire: il credito – sollecitiamo nuove iniziative, oltre a quelle già annunciate dal Commissario sul tema del credito – le materie prime, i costi dell'energia, l'innovazione, la ricerca, la necessità di accentuare in Europa la capacità di trasferimento tecnologico dei risultati della ricerca e dell'innovazione dentro alle imprese, nei nuovi prodotti e nelle nuove modalità di organizzazione della produzione.</p>
      <p sl="it">Dobbiamo valorizzare un tessuto molto peculiare della nostra Europa, in alcuni paesi in modo particolare, quello delle PMI, della qualità delle imprese, della qualità dei prodotti, della peculiarità dell'industria in Europa. Credo che dovremmo riscoprirle, queste tradizioni manifatturiere, queste radici manifatturiere in molti paesi, per innovarle e cambiarle.</p>
      <p sl="it">Infine, il tema del territorio, che è molto importante. Le politiche europee hanno successo se incrociano e trovano un territorio capace di affrontarle. Quindi, grazie all'on. Lange e auspichiamo un'ottima collaborazione con la Commissione per arrivare a risultati concreti in tempi rapidi.</p>
    </intervention>
    <intervention id="2-689-000" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">a nome del gruppo ALDE. – Signora Presidente, signor Commissario Tajani, la ringrazio del suo forte impegno a favore di una politica industriale europea. Nell’assistere all’intervento dell’onorevole Lange, ho riflettuto sul forte clamore suscitato dalla sua relazione di iniziativa. Sono stati presentati in tutto 500 emendamenti e 50 proposte di compromesso allo scopo di ristabilire la leadership mondiale dell’industria europea. Possiamo raggiungere tale obiettivo solo per mezzo di una politica integrata e sostenibile. Dobbiamo garantire che la ricerca e l’innovazione siano al centro della nostra strategia. Dobbiamo, pertanto, istituire un quadro normativo in grado di assicurare nel contempo innovazione e sostenibilità. La sfida principale per questa relazione è stata di trovare il giusto equilibrio tra obiettivi ambientali e competitività economica, evitando allo stesso tempo il protezionismo. Mi rivolgo all’onorevole Grossetête, poiché i francesi desiderano sempre introdurre un tocco di protezionismo. Nel contempo, dobbiamo sostenere le piccole e medie imprese, promuovere il brevetto europeo e prevenire la sottrazione di conoscenza, specialmente da parte della Cina. Vogliamo anche che venga ridotto l’impatto della burocrazia sulle aziende europee, diminuendo il numero delle norme che le disciplinano. Pertanto, dobbiamo concentrarci sullo snellimento della burocrazia. Onorevole Lange, lei è riuscito ad affrontare la questione in modo esauriente all’interno della sua relazione, e desidero dunque ringraziarla del suo importante operato.</p>
      <p sl="de">Tuttavia, questa relazione rappresenta solo il primo passo. Dobbiamo collegare l’idea di politica industriale, che in molti Stati membri è difficile da affrontare, e che in particolare la Germania non è mai stata disposta a discutere, al patto di competitività, che sarà presentato ai capi di Stato e di governo nelle prossime settimane, per poter salvaguardare la zona dell’euro. Se non riusciremo a farlo, credo che avremo dei problemi. Dobbiamo coniugare ambiti differenti quali la coesione, l’industria, il commercio, la ricerca e l’innovazione, ma anche le questioni sociali, il clima e l’ambiente.</p>
      <p sl="de">L’attuale caso dell’E10 in Germania, dimostra come tutto ciò, in realtà, non stia avvenendo. L’E10 non è nient’altro che una mistura di bioetanolo e petrolio. L’Unione europea ha istituito un’importante azione strategica, si è prefissata gli obiettivi 20-20-20, dicendo agli Stati membri che devono riuscire a raggiungerli. Gli Stati membri, e in particolare la Germania, hanno preso parte al processo di decisione e hanno sostenuto tutte le scelte fatte. Tuttavia, nel momento in cui hanno dovuto dare attuazione ai relativi provvedimenti nel proprio paese hanno improvvisamente ridotto gli incentivi fiscali e i consumatori hanno smesso di collaborare.</p>
      <p sl="de">Se non riusciamo a convincere i consumatori, come nel caso dell’E10 in Germania, non riusciremo a coniugare le politiche in materia di cambiamenti climatici con la politica industriale. Abbiamo bisogno di avere i consumatori dalla nostra parte. Questa è la cosa più importante. Per questo motivo auguro un successo pieno al progetto per una politica industriale.</p>
    </intervention>
    <intervention id="2-690-000" speaker_id="96739" name="Reinhard Bütikofer" is_mep="True" mode="spoken">
      <p sl="de">a nome del gruppo Verts/ALE. – Signora Presidente, l’importanza della relazione dell’onorevole Lange è stata in qualche modo enfatizzata dall’entusiasmo espresso da molti onorevoli colleghi intervenuti nella discussione. La relazione copre praticamente tutto e, in alcuni casi, contiene informazioni contraddittorie.</p>
      <p sl="de">Ciò nonostante, credo che questa relazione rappresenti un notevole passo in avanti. In passato si è spesso verificato che solo i francesi, oppure la sinistra favorevole a un forte controllo statale, si esprimessero in favore di una politica industriale. Per tutti gli altri l’argomento era tabù. Ora siamo nella nuova situazione di aver raggiunto un consenso sul fatto che dobbiamo avere una politica industriale in Europa, e che tale politica deve essere condivisa a livello europeo. Ritengo che si tratti di un progresso significativo e sono grato al Commissario Tajani per averlo sottolineato con tanta chiarezza.</p>
      <p sl="de">Non possiamo più andare avanti come prima, e in questo l’onorevole Grossetête ha perfettamente ragione. Non possiamo trattare la politica industriale come qualcosa che emerge quasi per caso dalla nostra politica commerciale. Dobbiamo ripristinare l’ordine delle cose, ma non sulla base delle illusioni di un controllo statale e neanche con l’idea che lo Stato debba svolgere una funzione regolatrice, intervenendo direttamente nell’economia. Lo Stato deve creare un contesto sensibile che promuova l’innovazione e, in particolare, l’innovazione ambientale, e che consenta di realizzare dei progressi in questo campo sfruttando le regole della concorrenza. Non vogliamo, tuttavia, né assistere a un forte controllo da parte dello Stato, né a derive protezionistiche.</p>
      <p sl="de">In futuro riusciremo a garantire una posizione solida dell’industria europea solo se prenderemo sul serio a livello centrale la necessità di innovazione in campo ambientale. Pertanto, desidero concludere dicendole, signor Commissario, che le sono molto grato di aver spiegato che la sostenibilità e la concorrenza non sono antitetiche, ma devono essere poste sullo stesso piano e coniugate tra loro.</p>
    </intervention>
    <intervention id="2-691-000" speaker_id="96713" name="Evžen Tošenovský" is_mep="True" mode="spoken">
      <p sl="cs">a nome del gruppo ECR. – Signora Presidente, la discussione sull’industria è molto importante per l’Europa al momento attuale. La competitività delle imprese europee dipende dal perdurare della stabilità economica dell’Europa. Siamo ovviamente tutti consapevoli di questo ma, d’altra parte, siamo continuamente tentati ad assumere provvedimenti – sia sotto forma di requisiti stringenti in materia di protezione ambientale che relativi agli obblighi imposti dai vincoli fiscali – per garantire la stabilità finanziaria. E’ certamente importante valutare rigorosamente l’impatto della produzione industriale sull’ambiente, ma dobbiamo evitare di appesantire indirettamente l’industria europea con un fardello di provvedimenti normativi sproporzionati. Questo potrebbe condurre a una situazione in cui, in un mondo globalizzato, la produzione industriale europea è aggravata più che altrove dal peso delle decisioni politiche.</p>
      <p sl="cs">Ritengo che l’aspetto più rilevante della relazione riguardi l’enfasi data all’importanza di sostenere la scienza, la ricerca e l’innovazione. L’Europa ha perso da tempo la sua leadership in materia di innovazione, ed è dunque fondamentale sostenere i progetti innovativi. Sono perfettamente d’accordo sul fatto che sia necessario rielaborare le procedure per il sostegno finanziario ai progetti d’innovazione. Il nostro obiettivo dovrebbe essere semplificare l’aspetto amministrativo e, nel contempo, anche modificare l’impostazione generale. E’ essenziale riconsiderare il finanziamento dei fondi europei e la commercializzazione della ricerca.</p>
    </intervention>
    <intervention id="2-692-000" speaker_id="4466" name="Ilda Figueiredo" is_mep="True" mode="spoken">
      <p sl="pt">a nome del gruppo GUE/NGL. – Signora Presidente, è ora di difendere le industrie dell’Unione europea in ciascuno dei suoi Stati membri. Per farlo, dobbiamo modificare le posizioni adottate fino a questo momento, nelle quali la Commissione non si è minimamente preoccupata di raggiungere un equilibrio tra la necessità di difendere un’industria fiorente, in particolare il settore manifatturiero, e le esigenze del commercio internazionale.</p>
      <p sl="pt">La produzione industriale è cruciale per la crescita sostenibile e l’occupazione in Europa, che richiedono una diversa politica comunitaria e di commercio estero a difesa delle nostre industrie, in particolare di quelle che garantiscono dei posti di lavoro in quei paesi e in quelle regioni in cui la disoccupazione è già molto elevata. A tale scopo, è fondamentale concentrare la nostra attenzione sulle piccole e medie imprese (PMI) e sulla ricerca e sviluppo, nonché sulle caratteristiche distintive di ogni paese e di ciascun settore industriale; infine, dobbiamo migliorare le competenze e la formazione dei lavoratori.</p>
      <p sl="pt">Tuttavia, la relazione oggetto della nostra discussione presenta molte posizioni contraddittorie. Se, da un canto, essa raccomanda la difesa dell’industria e delle PMI, dall’altro, include proposte sulla liberalizzazione del commercio internazionale, sulla libera concorrenza, sulla dipendenza dal mercato interno e sugli accordi di partenariato pubblico privato. Tali proposte, tuttavia, non difendono le nostre industrie nel modo in cui dovrebbero, come già dimostrato dalla realtà europea. Abbiamo dunque messo a punto alcune proposte per rimediare agli aspetti più deleteri e speriamo che queste verranno approvate nella seduta di domani.</p>
      <p sl="pt">Noi invochiamo un’industria più efficiente nell’utilizzo di risorse alternative al carbone, che valorizzi i posti di lavoro tutelati, che garantisca pari opportunità per le donne sotto il profilo dell’accesso ai posti di lavoro, delle promozioni, degli stipendi e della presenza femminile nel management e negli organi amministrativi.</p>
      <p sl="pt">Per garantire tutto ciò, è essenziale che vi sia un quadro comunitario diverso, e in tal senso, la Commissione europea potrà svolgere un ruolo importante nella politica industriale, nel commercio estero, nella politica finanziaria e in materia di ricerca, scienza e innovazione a sostegno delle PMI, nonché in termini di impegno per la formazione e la riqualificazione dei lavoratori e della dignità di chi lavora.</p>
    </intervention>
    <intervention id="2-693-000" speaker_id="96660" name="Niki Tzavela" is_mep="True" mode="spoken">
      <p sl="el">a nome del gruppo EFD Group. – Signora Presidente, innanzi tutto, anch’io desidero congratularmi con l’onorevole Lange per la sua dettagliata relazione sulla politica industriale. Signor Commissario, la crisi economica ci ha dimostrato che i paesi con una base industriale non solo sopravvivono, ma riescono anche a prosperare. Guardiamo alla Germania, alla Cina, alla Spagna. La Spagna sta riuscendo a superare la crisi proprio in quanto dotata di una base industriale.</p>
      <p sl="el">Il mio paese, la Grecia, disponeva di una base industriale, signor Commissario, ma per varie ragioni siamo riusciti a distruggerla. Desidero metter a fuoco una questione che questa settimana è di grande attualità per l’industria Greca. Il Presidente Trichet ha fatto una dichiarazione a proposito del possibile aumento del prime rate da parte della Banca centrale europea nell’arco del prossimo mese. Questo ha provocato un forte aumento del tasso interbancario trimestrale Euribor, al quale sono collegati migliaia di mutui aziendali in Grecia. In un solo giorno l’Euribor ha registrato l’aumento maggiore dal settembre 2008, causando problemi enormi alle imprese greche che già sono in difficoltà a causa della recessione.</p>
      <p sl="el">Tuttavia, lo stesso giorno, il direttore europeo del Fondo monetario internazionale ha dichiarato che la politica monetaria dell’Unione europea avrebbe tenuto e non richiedeva, dunque, provvedimenti di rinforzo. Non dico che il presidente Trichet non debba aumentare i tassi di interesse, ma riteniamo che dovrebbe quanto meno essere prevista una fase di transizione dolce per evitare l’esplosione delle richieste di prestiti a cui assistiamo attualmente. Crede di poter intervenire, signor Commissario?</p>
    </intervention>
    <intervention id="2-694-000" speaker_id="102887" name="Béla Kovács" is_mep="True" mode="spoken">
      <p sl="hu">Signora Presidente, sono lieto di constatare che nella relazione sulla politica industriale sono presenti diversi riferimenti al ruolo centrale rivestito dalle piccole e medie imprese rispetto al tessuto industriale europeo, ai lavoratori europei, e al presente e al futuro di noi tutti. D’ora in avanti, facilitare l’operatività delle PMI deve essere una priorità in tutti i documenti e gli argomenti affrontati. Queste piccole imprese creano la maggior parte dei posti di lavoro, hanno la massima capacità di adattamento, e fanno la parte del leone nell’innovazione e nel evitare un ulteriore arretramento dell’economia europea. E’ anche importante rilevare che queste aziende contribuiscono in modo preponderante con la loro fiscalità ai nostri bilanci, e che, pertanto, sono le PMI che sostengono l’apparato burocratico delle amministrazioni pubbliche. In cambio, la burocrazia e la “bancocrazia” hanno creato un ambiente giuridico, istituzionale ed economico che rende l’operatività delle PMI praticamente impossibile. Questa politica miope, che favorisce la redditività delle multinazionali, non deve proseguire oltre.</p>
      <p sl="hu">La relazione stabilisce correttamente che bisogna prevenire la speculazione sui mercati finanziari, ma a questo punto, abbiamo bisogno di fare di più. Bisognerebbe imporre delle sanzioni precise alle banche che non agevolano l’afflusso di fondi alle PMI attraverso le loro politiche creditizie. Inoltre, la relazione fa solo un breve accenno al fatto che nei nuovi Stati membri l’industria sta perdendo terreno, e che l’Unione europea deve trovare i modi per porre fine alle pratiche scorrette delle grandi aziende. Dobbiamo ammettere esplicitamente che negli ultimi anni le multinazionali dei vecchi Stati membri, con l’assistenza della burocrazia comunitaria, hanno fatto piazza pulita della maggior parte delle industrie manifatturiere dei nuovi Stati membri, facendo poi fallire le aziende che vi operavano e appropriandosi dei loro mercati. Il risultato è stato che milioni di persone hanno perso lavoro e futuro, sono stati realizzati facili profitti a est e prodotti cospicui redditi fiscali a ovest. Inoltre, con l’ausilio della burocrazia, molta della tecnologia accumulata in Europa è stata sfortunatamente trasferita alla Cina.</p>
    </intervention>
    <intervention id="2-695-000" speaker_id="28390" name="Pilar del Castillo Vera" is_mep="True" mode="spoken">
      <p sl="es">Signora Presidente, signor Commissario, anch’io desidero esordire ringraziando l’onorevole Lange per il suo impegno nell’identificare un terreno comune per opinioni e visioni così diversificate, come spesso accade in Parlamento. Desidero anche ringraziare i relatori ombra espressi dai diversi gruppi politici.</p>
      <p sl="es">Infatti, questa relazione tenta di rispondere a un interrogativo aperto da lungo tempo: le industrie europee hanno un futuro in un mondo globalizzato?</p>
      <p sl="es">Credo che la risposta sia affermativa. Sì, in quanto i paesi dell’Unione europea stanno dimostrando che è così. Sì, in quanto esistono specifici settori industriali dell’Europa che dimostrano altrettanto.</p>
      <p sl="es">Tutto ciò ha a che fare con un certo numero di aspetti: alcuni relativi al mercato del lavoro, poiché abbiamo bisogno di un mercato del lavoro flessibile e non rigido, altri, invece, connessi alla produttività, alle politiche finanziarie e agli incentivi fiscali. Consentitemi, tuttavia, di sottolinearne tre che sono intimamente connessi con la stessa Unione europea.</p>
      <p sl="es">Innanzitutto, la cultura dell’innovazione e dell’imprenditoria. Si tratta di due questioni chiave. Impresa e innovazione sono elementi cruciali per il futuro di qualsiasi industria in Europa. Un’attenzione particolare deve essere dedicata ai giovani imprenditori.</p>
      <p sl="es">Secondo, rafforzare il mercato interno e assicurarsi che sia competitivo e internamente fondato sulla libera concorrenza. Pertanto, le sovvenzioni ancora erogate ai trasporti, all’energia, e alle imprese pubbliche, devono essere ridotte per garantire la libera concorrenza del mercato interno europeo.</p>
      <p sl="es">Terzo, il rispetto delle condizioni della concorrenza all’interno di un quadro internazionale: quando si parla di politiche ambientali e di sourcing dei prodotti è essenziale competere ad armi pari.</p>
      <p sl="es">Non vogliamo né il protezionismo all’interno dell’Unione europea, né il protezionismo quando la nostra industria deve competere con i paesi e le regioni terze.</p>
    </intervention>
    <intervention id="2-696-000" speaker_id="96672" name="Marita Ulvskog" is_mep="True" mode="spoken">
      <p sl="sv">Signora Presidente, diversi partecipanti a questa discussione hanno esordito pronunciando la parola “finalmente”. Ciò è probabilmente indice di quello che per lungo tempo è stato lo status della politica industriale all’interno del dibattito sociale e nella politica. Tuttavia, la politica industriale è ora comunque tornata in auge – anche questo credo emerga con chiarezza nella relazione. Il settore dei servizi continuerà a essere importante, ma è sempre più chiaro come il suo sviluppo dipenda in modo considerevole da una produzione industriale forte e da un settore industriale solido. Le due cose vanno di pari passo.</p>
      <p sl="sv">La politica industriale è dunque un elemento centrale per una delle più importanti questioni politiche: lavoro per tutti e piena occupazione. Tuttavia, se la moderna politica industriale si fosse fermata a questo non sarebbe successo nulla nell’ultimo quarto di secolo. Una moderna politica industriale è molto più di questo. Oggi una moderna politica industriale deve giocare un ruolo nella grande e radicale transizione verso il rispetto dell’ambiente e la sostenibilità del clima – senza porre ostacoli, bensì contribuendo alla realizzazione di questa transizione. Attualmente questo è uno degli elementi della competitività industriale, come emerge chiaramente quando si esaminano gli investimenti attualmente realizzati in molti dei paesi nostri concorrenti.</p>
      <p sl="sv">L’accesso alle materie prime fa parte di questo quadro – rappresenta, infatti, un requisito fondamentale per l’industria, ma è anche un aspetto della transizione. Riguarda tutto, dall’efficienza energetica alla gestione delle risorse, al riciclaggio, con riferimento, ad esempio, alla cosiddetta urban mining (estrazione mineraria urbana). Un'altra questione cruciale per un’industria moderna e sostenibile è quella dei programmi formativi periodici. Non competeremo – non dobbiamo competere – sulla base di stipendi bassi e pessime condizioni di lavoro, bensì in base a una forza lavoro qualificata e capace che opera e desidera continuare a operare nell’industria.</p>
    </intervention>
    <intervention id="2-697-000" speaker_id="38602" name="Vladko Todorov Panayotov" is_mep="True" mode="spoken">
      <p sl="bg">Signora Presidente, Commissario Tajani, onorevoli colleghi, l’Europa può e deve scegliere quest’oggi un cammino nuovo, con il lancio di una politica industriale nuova e integrata. Un ruolo cruciale in tal senso sarà svolto dall’integrazione di tutti i fattori industriali determinanti nell’Unione europea. Ne menzionerò solo alcuni.</p>
      <p sl="bg">Per cominciare, garantire la sostenibilità a lungo termine della reperibilità delle principali materie prime per lo sviluppo dei settori ad alta tecnologia in Europa. In un tale contesto, invoco una maggiore collaborazione con i paesi terzi ricchi di materie prime.</p>
      <p sl="bg">Secondo, un’economia basata sull’innovazione e sulla libera circolazione della conoscenza. Ritengo si debba assolutamente consolidare il collegamento strategico tra istruzione, formazione professionale e vita professionale. L’Europa produce il maggior numero di dottorati di ricerca del mondo, ma non riesce a convertire le loro capacità e la loro conoscenza in soluzioni di mercato concrete. Dobbiamo costruire dei centri di innovazione europei in cui promuovere attivamente la collaborazione tra conoscenza e bisogni del mercato.</p>
      <p sl="bg">Terzo, la transizione verso un’economia a basso contenuto di carbonio, che è un passo fondamentale. Il margine dell’alta tecnologia europea ci consentirà di godere appieno in futuro del potenziale e dei benefici dell’economia verde. Tutti questi elementi richiedono un nuovo livello di collaborazione tra Stati membri e istituzioni europee.</p>
    </intervention>
    <intervention id="2-698-000" speaker_id="1419" name="James Elles" is_mep="True" mode="spoken">
      <p sl="en">Signora Presidente, desidero congratularmi con l’onorevole Lange per la sua eccellente e sostanziosa relazione che ci induce a riflettere sulle attuali tendenze in materia di politica industriale. Nell’uscire dalla più grave recessione degli ultimi 60 anni dobbiamo davvero stimolare le nostre industrie a essere competitive sui mercati globali, sostenendo le piccole imprese, promuovendo l’imprenditorialità e sostenendo tutti quelli che vogliono creare occupazione. Il nesso tra capacità innovative e sostenibilità è dunque evidente. Non dobbiamo necessariamente utilizzare lo strumento dei finanziamenti – possiamo riuscirci rafforzando il mercato interno, con la promozione del commercio e fornendo un contesto favorevole all’innovazione.</p>
      <p sl="en">Infine, un elemento che mi sembra, invece, assente è l’agenda digitale. Tutti in Europa, tutte le imprese, dovrebbero avere diritto all’accesso alle migliori infrastrutture IT, sia di tipo mobile che a banda larga ad altissima velocità. Non so se il signor Commissario ne sia a conoscenza, ma la scorsa settimana la Corea del Sud si è prefissata l’obiettivo di raggiungere entro la fine del prossimo anno la diffusione in ogni abitazione di linee internet 200 volte più veloci di quelle di cui mediamente dispongono le utenze domestiche negli Stati Uniti. Come ha dichiarato un alto dirigente del settore IT, la competitività dell’Europa viene molto più agevolata da investimenti in infrastrutture IT piuttosto che in infrastrutture fisiche.</p>
    </intervention>
    <intervention id="2-699-000" speaker_id="23706" name="Miloslav Ransdorf" is_mep="True" mode="spoken">
      <p sl="cs">Signora Presidente, desidero dire solo tre cose. La prima riguarda il fatto che l’Europa deve puntare a uno spirito pionieristico, dandosi delle priorità tecnologiche in alcuni settori, così da raggiungere non solo un vantaggio relativo, ma soprattutto un vantaggio assoluto, perché a prodotti standard corrispondono prezzi standard. In secondo luogo, desidero dire che è importante puntare a una mediazione bidirezionale tra sistemi grandi e piccoli, poiché concentrandoci solo sui sistemi grandi non potremo raggiungere i risultati auspicati. La General Motors è un esempio di azienda fallita che è costata ai contribuenti americani 57,6 miliardi. La terza, è che la politica industriale non deve dipendere solo dalle cosiddette élite politico-economiche, ma dovrebbe fondarsi su un grande flusso di piccole innovazioni provenienti dal basso. In altre parole: i grandi avanzamenti tecnologici dipendono da un grande numero di piccole innovazioni derivanti dal lavoro collettivo.</p>
    </intervention>
    <intervention id="2-700-000" speaker_id="97280" name="Claudio Morganti" is_mep="True" mode="spoken">
      <p sl="it">Signora Presidente, onorevoli colleghi, Vicepresidente Tajani, questa relazione ha già nel suo titolo la chiave di volta, ovvero il riferimento a una politica industriale. In Europa negli ultimi anni, se non decenni, si è assistito a un crescente disinteresse politico in questo ambito, in nome di un esasperato lasciar fare ai mercati, convinti che il tutto si sarebbe regolato in autonomia.</p>
      <p sl="it">Un intervento politico significa stabilire regole per aiutare la presenza sul mercato delle nostre imprese, e noto con piacere che in questa relazione sono citate con particolare riferimento le piccole e medie imprese ed il settore manifatturiero, troppo spesso abbandonato nel passato.</p>
      <p sl="it">Gli strumenti proposti vanno nella giusta direzione, ovvero semplificazione amministrativa e un più facile accesso al credito. Voglio sottolineare, inoltre, anche la parte relativa a una concorrenza leale con i paesi terzi, perché in passato si è stati troppo permissivi in questo ambito e interi settori fondamentali, come ad esempio il tessile toscano – e io lo so bene perché sono di Prato – sono stati messi in ginocchio da una concorrenza sleale assolutamente da contrastare e prevenire all'origine.</p>
    </intervention>
    <intervention id="2-701-000" speaker_id="28225" name="Herbert Reul" is_mep="True" mode="spoken">
      <p sl="de">Signora Presidente, desidero ringraziare l’onorevole Lange e i relatori ombra per il loro grande impegno.</p>
      <p sl="de">Sono riusciti a trasformare in una relazione quello che tutti noi abbiamo imparato durante la crisi, ovvero che l’industria è ovviamente molto più importante di quanto molti credessero; siamo, inoltre, riusciti a fare in modo che la politica industriale tornasse tra le priorità del Parlamento europeo. Il fatto che questa discussione si svolga in orario serale potrebbe essere uno svantaggio. E’ un argomento così importante che dobbiamo discuterne anche in altri momenti.</p>
      <p sl="de">Com’è stato detto da alcuni onorevoli colleghi, la politica industriale non riguarda l’intervento dello Stato, ma richiede che lo Stato istituisca il giusto contesto. Lo Stato non deve decidere i contenuti della politica industriale o distinguere tra industrie valide o meno. Deve, invece, creare le opportunità necessarie affinché l’industria possa svilupparsi all’interno di un determinato contesto. Dobbiamo concentrarci sulle aree in cui possiamo davvero contribuire in termini di innovazione e ricerca.</p>
      <p sl="de">Credo che sia molto positivo che il Commissario Tajani ci abbia fornito le informazioni che chiariscono come la questione della competitività sia della massima importanza in molti settori della politica europea. In futuro, sarà molto utile ricorrere a tale criterio per comprendere se le nostre decisioni politiche saranno state sempre, spesso o appena qualche volta di ausilio, oppure dannose, per lo sviluppo dell’industria in Europa.</p>
      <p sl="de">Vorrei che non ci limitassimo a una relazione e a ulteriori discussioni su tale argomento, ma che dopo tutto ciò adottassimo nuovi comportamenti, tenendo in grande considerazione questo argomento, poiché l’industria è importante.</p>
      <a text="(L’oratore accetta di rispondere a un’interrogazione posta con il cartellino blu ai sensi dell’articolo 149 paragrafo 8 del regolamento)"/>
    </intervention>
    <intervention id="2-702-000" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, ho un quesito per l’onorevole Reul. Questa mattina abbiamo celebrato il centenario della festa della donna. In questo contesto, desidero chiederle quali opportunità crede siano accessibili alle donne nell’ambito della politica industriale futura. Quali possibilità hanno le donne nell’industria? Credo, infatti, che abbiamo un urgente bisogno del loro contributo. Quali capacità e requisiti devono acquisire le donne per poter lavorare nell’industria?</p>
    </intervention>
    <intervention id="2-703-000" speaker_id="28225" name="Herbert Reul" is_mep="True" mode="spoken">
      <p sl="de">Signora Presidente, credo che abbiano delle opportunità eccellenti e, se necessario, affronterò io stesso la questione.</p>
    </intervention>
    <intervention id="2-704-000" speaker_id="28349" name="Teresa Riera Madurell" is_mep="True" mode="spoken">
      <p sl="es">Signora Presidente, la crisi ha sicuramente accentuato l’importanza dell’industria quale motore dell’economia. Signor Commissario, siamo lieti del fatto che la Commissione lo abbia compreso e che abbia ripristinato una politica industriale dell’Unione europea.</p>
      <p sl="es">Il nostro relatore, cui vanno le mie congratulazioni per l’eccellente operato, ha già illustrato la nostra interpretazione della transizione verso una politica industriale che sia intelligente, efficiente in termini di risorse, e sostenibile dal punto di vista ambientale e sociale. Rispetto a quanto da lui espresso, desidero solo sottolineare un aspetto che ritengo cruciale, quello del capitale umano.</p>
      <p sl="es">Ipotizzando che ogni posto di lavoro sia “ecologico” o “verde”, è cruciale che i lavoratori europei abbiano delle capacità professionali adeguate, non solo per migliorare la competitività della nostra industria, ma anche perché nessun lavoratore sia lasciato in disparte.</p>
      <p sl="es">Abbiamo delle basi solide: i giovani europei non sono mai stati così ben preparati; eppure, siamo a corto di ingegneri, di giovani imprenditori e di politiche innovative per la gestione delle risorse umane. Dovremmo, dunque, incoraggiare le sinergie tra le università dotate di una forte cultura imprenditoriale e le aziende che fanno della conoscenza il loro motore primario.</p>
      <p sl="es">Rispetto alla formazione professionale, dobbiamo adeguare le capacità dei lavoratori alle richieste della new economy, seguendo una strada economicamente accessibile per lavoratori e imprese.</p>
      <p sl="es">Inoltre, l’industria dovrebbe porre un’attenzione maggiore all’innovazione organizzativa, intesa come una condivisione più flessibile e dinamica di rischi e responsabilità all’interno delle aziende. Solo così le aziende saranno in grado di fare proprio il talento e di capitalizzare la conoscenza dei loro lavoratori.</p>
      <p sl="es">Infine, consentitemi di dire due parole come appartenente a un gruppo che si è schierato contro un’iniziativa per una maggiore collaborazione in materia di brevetti europei: noi riteniamo che tale questione influisca sul mercato interno, la coesione territoriale e la certezza del diritto. La Corte di giustizia dell’Unione europea ha sostenuto tale posizione nel suo Parere 1/09 pubblicato l’8 marzo 2011, concludendo come la bozza di accordo che istituisce un tribunale comunitario del brevetto europeo non sia compatibile con quanto previsto dal trattato.</p>
    </intervention>
    <intervention id="2-705-000" speaker_id="96685" name="Riikka Manner" is_mep="True" mode="spoken">
      <p sl="fi">Signora Presidente, signor Commissario, innanzi tutto, desidero congratularmi con il relatore per la sua eccellente e importante relazione. Si tratta soprattutto di capire come conferire maggiore competitività alla politica industriale europea e, d’altro canto, come rispondere ai cambiamenti strutturali che si sono manifestati in alcune aree con i tagli ai posti di lavoro nell’industria di base.</p>
      <p sl="fi">Credo che la politica industriale sia parte integrante del cambiamento. Dobbiamo cogliere questo mutamento ed essere in grado di adeguarci. Dobbiamo guardare avanti nella politica industriale e svilupparla in modo che sia sostenibile, fondata sui punti di forza dell’Europa e sulle nostre risorse regionali. Un esempio è rappresentato dal settore delle bioenergie, che ritengo abbia delle buone potenzialità in Europa.</p>
      <p sl="fi">Le strutture regionali ci consentiranno di favorire una politica industriale sostenibile in Europa, e per questo dobbiamo sottolineare l’importanza di dotarci sempre più di cluster innovativi e di agevolare la collaborazione sempre più vasta tra i vari attori, le istituzioni che si occupano di formazione e le imprese.</p>
      <p sl="fi">Nel parlare di una politica industriale europea, naturalmente, è molto importante tenere presente il settore delle PMI – le piccole e medie imprese. Com’è stato detto in questa sede in diverse occasioni, dobbiamo riuscire a ridurre la burocrazia per le PMI, e dobbiamo fare tutto il possibile per sostenere le opportunità imprenditoriali nell’ambito delle PMI, tanto oggi che in futuro.</p>
    </intervention>
    <intervention id="2-706-000" speaker_id="28215" name="Jacky Hénin" is_mep="True" mode="spoken">
      <p sl="fr">Signora Presidente, onorevoli colleghi, la relazione finalmente evidenzia il ruolo chiave dell’industria per il futuro dell’Unione europea e conferma la necessità di una politica industriale europea. Essa riconosce implicitamente il fallimento della strategia di Lisbona, chiedendo, a giusto titolo, che il 3 per cento del PIL europeo sia destinato alla ricerca e sviluppo, e proponendo soprattutto di avvalersi ampiamente del settore privato.</p>
      <p sl="fr">Sfortunatamente, la relazione fa propria una visione della competitività ancora incentrata su forti tagli del costo del lavoro, quando invece abbiamo bisogno di sviluppare la competitività facendo leva sulla formazione, sulle tecnologie a risparmio di capitale, sull’energia e sulle materie prime. Inoltre, la relazione ammette implicitamente il fallimento dei mercati finanziari a trasformare il risparmio in investimenti in grado di generare ricchezza. La soluzione di questo problema richiede il controllo sociale del credito, ovvero la destinazione del credito a beneficio dell’occupazione, della ricerca e sviluppo, e della creazione di ricchezza. Sono necessari dei centri finanziari europei e nazionali per garantire il finanziamento del comparto industriale. Il nostro Parlamento non può agire solo per garantire che i grandi gruppi industriali europei ottengano risultati migliori. Il nostro obiettivo centrale deve essere un incremento del numero dei posti di lavoro nell’industria europea e un miglioramento della loro qualità.</p>
    </intervention>
    <intervention id="2-707-000" speaker_id="4423" name="Amalia Sartori" is_mep="True" mode="spoken">
      <p sl="it">Signora Presidente, onorevoli colleghi, mai come in questo momento l'Europa deve ripensare alla sua politica industriale, riconsiderando anche alcune scelte fatte nel recente passato.</p>
      <p sl="it">Utile e tempestiva è stata quindi questa iniziativa faro legata alla strategia Europa 2020, e di questo ringrazio la Commissione e in particolare il Commissario Tajani. Ringrazio anche il relatore Lange per il lavoro svolto e la collega Grossetête che, a nome del PPE, ha contribuito in modo significativo a rafforzare le posizioni portate avanti dal Commissario.</p>
      <p sl="it">Per quanto mi riguarda, ho ritenuto di dare il mio contributo con emendamenti volti a illuminare il ruolo delle piccole e medie imprese, da tutti ritenute la catena forte dell'industria di base europea, quella che meglio sa resistere nei momenti di crisi e che più sa innovare a costi competitivi.</p>
      <p sl="it">Ritengo che il ruolo svolto da migliaia di piccoli e medi imprenditori europei vada sostenuto, rispondendo a quelle difficoltà e a quei vincoli che gli stessi più volte hanno evidenziato: parlo di un migliore accesso al credito, della possibilità di una più trasparente e meno costosa partecipazione agli appalti pubblici, ma soprattutto di una semplificazione amministrativa generalizzata, considerata da tutti come la vera rivoluzione di cui questo continente ha oggi necessità.</p>
      <p sl="it">Sono soddisfatta che la Commissione abbia evidenziato il tema di un utilizzo efficiente e responsabile delle materie prime, così come ritengo rilevante l'andare prossimamente a discutere delle terre rare. Significativa è l'attenzione posta al tema relativo alla tutela della proprietà intellettuale.</p>
      <p sl="it">Finalmente vedo delineato un percorso che spero ci porti presto a definire norme e garanzie valide in tutta l'Unione europea. Significa dare speranza, soprattutto ai giovani, con risposte che spesso gli europei suggeriscono.</p>
    </intervention>
    <intervention id="2-708-000" speaker_id="1129" name="Catherine Trautmann" is_mep="True" mode="spoken">
      <p sl="fr">Signora Presidente, desidero ringraziare l’onorevole Lange per il suo eccellente operato. Domani il suo metodo collaborativo sarà coronato dal successo. Inoltre, signor Commissario, questa è un’opportunità per la Commissione, la quale ci ha presentato una comunicazione piuttosto deludente.</p>
      <p sl="fr">Provenendo da una regione pesantemente colpita dalla crisi in un momento in cui era già stata interessata dalla ristrutturazione industriale, ho ascoltato il messaggio dei sindacati che ci hanno interpellati senza darci tregua. Abbiamo bisogno di una politica industriale, in cui tutte la parti lavorino al medesimo obiettivo: la costruzione di una strategia che si basi su una crescita sostenibile e fondata sull’occupazione, la quale a sua volta viene costruita sull’ottimizzazione delle capacità professionali, e che dimostri che l’innovazione sociale e quella tecnologica sono compatibili.</p>
      <p sl="fr">Questa è la chiave per la competitività europea, e non l’utilizzo della forza lavoro come strumento di compensazione, come proposto dalla Commissione nel corso del semestre europeo. La miglior mossa che la Commissione possa fare consiste nell’integrazione tempestiva della direttiva relativa al distacco dei lavoratori all’interno del proprio programma di lavoro e di avviare l’armonizzazione fiscale a partire dall’imposizione fiscale sulle aziende.</p>
      <p sl="fr">Inoltre, questa politica dovrebbe prendere corpo non solo a livello nazionale ed europeo, ma anche a livello locale nel quadro di un’efficace politica di coesione. Siamo favorevoli a un mercato finanziario regolamentato e condividiamo il desiderio di consolidare il mercato unico, ma non a scapito di un mercato del lavoro iniquo sottomesso al dumping sociale.</p>
      <p sl="fr">Oggi, signora presidente, stiamo discutendo di una politica industriale ambiziosa, e abbiamo votato questa mattina un’imposta sulle transazioni finanziarie e sugli Eurobond.</p>
      <p sl="fr">Onorevoli colleghi, per finanziarla dobbiamo utilizzare questi mezzi.</p>
    </intervention>
    <intervention id="2-709-000" speaker_id="96867" name="Maria Da Graça Carvalho" is_mep="True" mode="spoken">
      <p sl="pt">Signora Presidente, signor Commissario, desidero iniziare ringraziando il relatore, l’onorevole Lange, e i relatori ombra per il loro operato – in particolare l’onorevole Grossetête. L’Europa attualmente avverte un calo della propria competitività dei mercati globali, pertanto, deve trovare il modo di rafforzare la propria base industriale per affrontare le nuove sfide. L’obiettivo precipuo di questa relazione è proprio di avanzare delle proposte per il rilancio dell’industria europea. Una politica industriale integrata e sostenibile deve essere fondata sulla ricerca scientifica, sull’innovazione sull’aumento dell’efficienza delle risorse, su una strategia per i prodotti di base, sul rafforzamento delle PMI e sullo sviluppo delle reti regionali. In particolare, è essenziale che l’efficienza energetica e l’introduzione di tecnologie informatiche e di comunicazione costituiscano la base di questa nuova rivoluzione industriale, in modo da aumentare la competitività, la crescita economica e l’occupazione.</p>
      <p sl="pt">Mi rallegro in modo particolare di come la relazione colga l’importanza dell’industria tradizionale europea, così essenziale per la nostra economia. Provvedimenti quali l’introduzione di nuove tecnologie e il consolidamento della ricerca scientifica e dell’innovazione in settori quali l’industria manifatturiera sono di cruciale importanza. Questo è il solo modo in cui riusciremo a ripristinare la leadership globale dell’Europa, fondamentale per la competitività e la crescita economica di questo continente.</p>
    </intervention>
    <intervention id="2-710-000" speaker_id="96910" name="Judith A. Merkies" is_mep="True" mode="spoken">
      <p sl="nl">Signora Presidente, innanzi tutto, desidero ringraziare l’onorevole collega Lange per la sua eccellente relazione e per la grande collaborazione di cui ha dato prova. La politica industriale sta tornando al centro dell’attenzione. Ma non è l’unica protagonista – non è la sola. Assieme ad altre due strategie, essa occupa il centro dell’agenda europea per la creazione di posti di lavoro e per un’economia sana. Soprattutto, si tratta di una strategia valida non solo per il presente, ma anche per il futuro – un futuro sostenibile.</p>
      <p sl="nl">La politica industriale va considerata assieme a tutte le altre strategie dell’Unione dell’Innovazione, quelle per le materie prime e quelle per l’utilizzo efficiente delle risorse naturali. Queste tre strategie ne costituiscono il fulcro. Dobbiamo avere un approccio olistico, con le diverse politiche che lavorano in stretta sinergia le une con le altre. Tuttavia, si tratta davvero di ambiti politici molti diversi tra loro, posto che, come ha detto lo stesso Commissario Tajani, l’industria non deve essere considerata il nemico, bensì l’alleato della sostenibilità?</p>
      <p sl="nl">La politica industriale non può funzionare in assenza di un mercato integrato. Il mercato interno è ancora troppo frammentato e deve ancora essere perfezionato. Tutta l’industria, specie le piccole imprese innovative, ne trarranno beneficio. I produttori possono fornire la loro opinione, ma devono anche accettare la loro responsabilità, che in definitiva significa accettare la responsabilità del prodotto. L’obiettivo è di promuovere la produzione ecologica di prodotti sostenibili, poiché ritengo che sia questo il futuro dell’Europa. Questo ci aiuterà a creare delle industrie sostenibili, secondo il principio del cosiddetto cradle-to-cradle , che incoraggia un uso intelligente delle materie prime e un’economia sana. La politica industriale è stata per troppo tempo trascurata e abbandonata ai mercati. E’ giunta l’ora di dare nuovamente l’esempio, tanto a noi stessi che agli altri.</p>
    </intervention>
    <intervention id="2-711-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signora Presidente, Signor Commissario, desidero ringraziarla dell’attenzione data all’industria e rendere omaggio all’imponente lavoro della collega onorevole Grossetête, nostra compagna di gruppo, a nome di tutto il nostro gruppo politico.</p>
      <p sl="fr">L’industria dà lavoro a 60 milioni di persone a cui, per ogni posto di lavoro nell’industria, si aggiungono due posti di lavoro nei servizi, per un totale quindi, di 180 milioni di posti di lavoro. L’industria rappresenta anche tre quarti delle nostre esportazioni corrispondenti a 5,5 milioni di imprese. Cosa dobbiamo fare? Dobbiamo agire e proteggerci. Proteggerci non equivale al protezionismo, e dunque dobbiamo darci una politica industriale. Alcuni sostengono: l’agricoltura al Sud America, l’industria alla Cina e i servizi all’Europa. Onorevoli colleghi, se non produrremo ancora automobili, aeroplani, navi, treni, satelliti, medicinali, e centrali nucleari, sarà la fine per tutti noi! E i servizi li avremo proprio perché avremo una politica industriale.</p>
      <p sl="fr">Desidero, dunque, formulare tre proposte. La prima riguarda gli standard industriali. Ogni volta che stabiliamo degli standard industriali dobbiamo prevedere degli studi di impatto che garantiscano che i nostri prodotti siano realizzati in base a questi standard nel territorio dell’Unione europea.</p>
      <p sl="fr">La seconda concerne l’istruzione e la ricerca. Dobbiamo disporre delle migliori scuole di ingegneria del mondo e dobbiamo sostenerle. Dobbiamo riconciliare la scienza con il grande pubblico. Quanto alla ricerca, dovremo effettuare una revisione del settimo programma quadro. Abbiamo un budget di 30 miliardi di euro per il 2011, 2012 e 2013. Dobbiamo destinare parte di questi stanziamenti in via prioritaria all’industria.</p>
      <p sl="fr">Terzo punto i finanziamenti. Potremmo istituire un Fondo europeo di investimenti industriali, e avrei un suggerimento in tal senso. Siamo debitori di 37 miliardi di euro per le pensioni del personale dell’Unione europea. Investiamoli in un fondo pensione, ovvero un fondo di risparmio di lungo periodo. Condivido inoltre il punto di vista in materia di politiche monetarie. Dobbiamo essere molto cauti nell’uscire dalla crisi. Dobbiamo assicurarci di non avere tassi di interesse troppo elevati, i quali condurrebbero a un euro forte, frenando le esportazioni industriali.</p>
    </intervention>
    <intervention id="2-712-000" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signora Presidente, Signor Commissario, anche in un economia tanto oggi quanto domani basata sulla conoscenza, l’industria manifatturiera continua a essere importante. E’ essenziale mantenere una produzione di alto livello in Europa poiché questa rappresenta, nel contempo, la colonna portante della conoscenza e della formazione di molte persone nei nostri paesi, nonché il motore primo della nostra competitività. La relazione dell’onorevole Lange pone la questione industriale in cima all’agenda europea, e questo è importante tanto per le grandi industrie che per quelle di piccole e medie dimensioni. In Europa possiamo vantare l’eccellenza in diversi settori. Penso all’energia, ai viaggi nello spazio, al settore dell’automobile, che in questo momento vanno molto bene. Penso anche alla filiera del settore automobilistico, che è essenziale per l’Europa. Basti considerare quanto la strategia Europa 2020 sia tanto ecologica che intelligente!</p>
      <p sl="nl">Tuttavia, nutro una preoccupazione riguardo alla globalizzazione. Abbiamo opportunamente istituito il Fondo europeo di adeguamento alla globalizzazione e ben presto avremo il brevetto europeo. Tuttavia, il Commissario Tajani ha posto la questione della necessità di poter beneficiare tutti delle medesime condizioni a livello globale. E’ importante che le aziende cinesi investano in Europa, ma devono vigere condizioni di parità. Se fosse effettivamente vero che sono coinvolti importanti finanziamenti statali, significherebbe che qualcosa non sta andando per il verso giusto. Il ritorno al protezionismo non è uno dei nostri obiettivi – come ha appena dichiarato l’onorevole Audy – ma si tratta di garantire la necessaria trasparenza in settori chiave, quali le tecnologie di informazione e comunicazione, e altri settori cruciali per l’Europa. Non si tratta di un veto europeo. Non stiamo dicendo “ecco gli azionisti, questi altri sono i supervisori”, ma é veramente importante che noi che rappresentiamo l’Europa esaminiamo adeguatamente la questione. Non sarebbe stato fuori luogo discutere di questo argomento in risposta all’ eccellente relazione dell’onorevole Lange. La discussione proseguirà e la invito, Commissario Tajani, a unirsi a noi nella discussione.</p>
    </intervention>
    <intervention id="2-713-000" speaker_id="5729" name="Kathleen Van Brempt" is_mep="True" mode="spoken">
      <p sl="nl">Signora Presidente, signor Commissario, con la relazione Lange è probabile che domani si assista a una posizione alquanto compatta del Parlamento sull’importanza di una politica industriale. Per lei, signor Commissario, sarà un’autentica boccata di ossigeno. Esiste un grado di consenso considerevole tra i diversi gruppi sul fatto che la politica industriale in Europa debba avere un futuro e che questo futuro debba essere sostenuto.</p>
      <p sl="nl">Tuttavia, tale consenso non si estende oltre. Se tentassimo di stabilire quale genere di politica industriale intendiamo sostenere e quali delle sue componenti riteniamo debbano essere preservate in futuro ci troveremmo in forte disaccordo. Lei stesso ha fatto riferimento al fatto che abbiamo bisogno di un’industria che utilizzi meno energia e meno materie prime. Sono d’accordo con lei su questo punto, per quanto riguarda gli obiettivi di breve periodo. Quanto, invece, agli obiettivi di lungo periodo, abbiamo bisogno di un passo molto più grande. Come scuramente lei saprà, signor Commissario, l’attività di gestione richiede uno sguardo proiettato al futuro. Dobbiamo avere il coraggio di dire che entro il 2050 disporremo di un sistema di approvvigionamento dell’energia interamente basato sull’energia sostenibile e dobbiamo incominciare sin d’ora a prepararci in tal senso.</p>
      <p sl="nl">Secondo: la questione dei materiali. Dobbiamo effettivamente garantire che i telefoni cellulari vengano riciclati in modo più efficace nei prossimi anni, ma in futuro dovremo assicurarci di produrre dei telefonini che siano del tutto compatibili con il concetto cradle-to-cradle , affinché tutti componenti dei telefonini vengano sistematicamente recuperati e utilizzati per produrre nuovi telefoni cellulari. Si tratta di quel genere di politica generale che deve essere sviluppata entro il 2050, e mi auguro che la Commissione prenda una decisione proprio ora, in modo da garantire che l’industria europea possa disporre di un quadro molto chiaro verso il quale procedere.</p>
    </intervention>
    <intervention id="2-714-000" speaker_id="96733" name="Antonio Cancian" is_mep="True" mode="spoken">
      <p sl="it">Signora Presidente, onorevoli colleghi, signor Commissario, credo che il testo della relazione Lange sia un testo equilibrato, che ha il principale merito di mettere al centro della propria analisi alcuni elementi cruciali, in particolar modo il rilancio della politica industriale europea e lo spostamento del focus dalle attività finanziarie all'economia reale. Attenzione, però, che i servizi collegati direttamente o indirettamente all'impresa ne fanno parte integrante.</p>
      <p sl="it">Qualche criticità e qualche proposta: per quanto riguarda il paragrafo 89, relativo alla cooperazione rafforzata per il brevetto europeo, credo, Commissario Tajani, che soprattutto per noi italiani, il brevetto unico europeo sia essenziale e indispensabile. La situazione di stallo che si è creata attraverso la cooperazione rafforzata, a mio avviso, potrà essere superata solamente portando avanti il brevetto europeo nella sola lingua inglese, perché si creerebbe, con le tre lingue, un precedente inaudito.</p>
      <p sl="it">Seconda considerazione: la mancanza di proposte per finanziamenti innovativi. Nel testo viene spesso citata la necessità di procedere speditamente verso la realizzazione di infrastrutture transeuropee, cruciali per lo sviluppo del continente, ma si parla poco di come finanziare tali reti.</p>
      <p sl="it">Proprio oggi abbiamo approvato una relazione d'iniziativa che analizza profondamente il sistema dei project bond in un sistema di PPP, quindi tali da offrire garanzie sui titoli emessi dalle società create per realizzare e gestire le stesse infrastrutture, l'on. Audy prima ha citato qualche esempio.</p>
      <p sl="it">Il mancato richiamo al legame tra la politica industriale dell'Unione europea e i progetti strategici per l'Unione, tipo Galileo, ITER e quant'altro. Ci deve essere un maggiore legame tra la ricerca e l'innovazione. Commissario Tajani, credo che la sfida che ha di fronte sia di vitale importanza per tenere il contesto sociale. Infatti, la tenue ripresa che riscontriamo non riassorbe la disoccupazione venutasi a creare in questi tre anni. Bisogna agire, purtroppo, in tempo e velocemente.</p>
    </intervention>
    <intervention id="2-715-000" speaker_id="2319" name="Henri Weber" is_mep="True" mode="spoken">
      <p sl="fr">Signora Presidente, l’eccellente relazione dell’onorevole Lange presenta tre caratteristiche positive.</p>
      <p sl="fr">Innanzi tutto, propone una strategia industriale integrata per l’Unione europea; ovvero, una strategia allo stesso tempo continentale e collaborativa, che differisce a tutti i livelli dalle politiche fortemente nazionalistiche e non collaborative che abbiamo avuto in Europa negli ultimi 15 anni.</p>
      <p sl="fr">Secondo, questa strategia industriale viene finanziata, il che è fortemente in contrasto con la strategia Lisbona 2000. Se non fosse finanziata resterebbe, di fatto, lettera morta. Come è emerso con chiarezza nella votazione di questa mattina, la principale fonte di questi finanziamenti sarà rappresentata da project bond, Eurobond e progetti europei.</p>
      <p sl="fr">Terzo, questa strategia protegge le nostre industrie. Questa relazione vuole aprire l’Europa verso l’esterno, ma è contraria alla sua svendita. E’ favorevole agli scambi basati sulla reciprocità e sull’equilibrio. Diversi articoli trattano questi argomenti. Si tratta di una questione assolutamente cruciale, perché su questa tematica sembriamo deboli ed ingenui.</p>
    </intervention>
    <intervention id="2-716-000" speaker_id="96652" name="Alajos Mészáros" is_mep="True" mode="spoken">
      <p sl="hu">Signora Presidente, signor Commissario, nel corso della crisi abbiamo potuto constatare quanto sia importante l’industria nella nostra economia. Sfortunatamente, le nostre politiche in materia sono spesso ancora fondate sull’idea che i mercati debbano regolarsi da soli. In tal senso la strategia Europa 2020 è un’iniziativa pionieristica, la prima a riconoscere la necessità di una nuova impostazione. L’industria europea deve mantenere la propria leadership in settori cruciali e non deve assolutamente restare indietro.</p>
      <p sl="hu">Dobbiamo ritenere prioritarie la ristrutturazione del settore finanziario e il coordinamento della macroeconomia fiscale, poiché solo attraverso queste riforme potremo garantire il successo della nostra politica industriale. Abbiamo bisogno di un nuovo ed esauriente quadro normativo che possa ricondurre il sistema finanziario verso gli investimenti produttivi. Una base industriale che sia competitiva su scala globale e un’industria fondata sulla conoscenza incentrata sulla produzione debbono essere al centro della nostra politica industriale. A tale scopo, tuttavia, abbiamo bisogno di tutta la filiera dell’innovazione. In questo caso dovremmo parlare non solo di innovazione tecnologica, ma anche di innovazione nel design e nella qualità dei prodotti.</p>
      <p sl="hu">Inoltre, dobbiamo incoraggiare le sinergie all’interno del settore. Queste comprendono il nesso tra politica energetica e politica industriale. La fornitura di energia è un fattore essenziale e i nuovi mercati in crescita sono quelli legati alle fonti rinnovabili di energia, i quali potrebbero portare alla creazione di nuovi posti di lavoro. E’ anche cruciale poter disporre di un accesso affidabile alle materie prime e questo ci pone di fronte a sfide sempre più gravi. Oltre ad assicurarci la disponibilità delle risorse esistenti dobbiamo anche essere in grado di dare attuazione al nostro impegno per il riciclaggio.</p>
      <p sl="hu">Inoltre, dobbiamo fare tutto ciò che possiamo per rafforzare le PMI, poiché queste imprese sono i principali attori della produzione industriale europea. Dobbiamo incoraggiare la loro massima partecipazione agli appalti pubblici e dobbiamo assisterle nell’ottenere l’accesso a mutui bancari a condizioni vantaggiose.</p>
    </intervention>
    <intervention id="2-717-000" speaker_id="96859" name="Ioan Enciu" is_mep="True" mode="spoken">
      <p sl="en">Signora Presidente, innanzi tutto, desidero congratularmi con l’onorevole Lange per aver prodotto questa importante relazione. E’ molto importante, in questi tempi di austerità economica che le istituzioni europee esercitino pressioni a favore di una politica industriale forte e coesa per la tenuta dell’occupazione in Europa e per incoraggiare una ritrovata competitività. Il vicepresidente Tajani ha dichiarato che l’industria è al centro dell’Europa ed il suo ruolo è indispensabile per trovare delle soluzioni alle sfide poste alla nostra società oggi e in futuro.</p>
      <p sl="en">La posizione del gruppo S&amp;D è che l’industria svolge un ruolo cruciale per l’occupazione in Europa. Ecco perché dobbiamo valorizzare gli sforzi volti al mantenimento di una forte base industriale in Europa. Personalmente tengo in modo particolare allo sviluppo delle infrastrutture necessarie laddove non esistano.</p>
      <p sl="en">Infine, sono lieto di vedere che la relazione finale sostiene con grande vigore l’importanza delle materie prime nel settore industriale del futuro.</p>
    </intervention>
    <intervention id="2-718-000" speaker_id="96775" name="Lara Comi" is_mep="True" mode="spoken">
      <p sl="it">Signora Presidente, onorevoli colleghi, mi congratulo con il Commissario Tajani per il lavoro svolto e anche con i relatori. Sono a favore di questa importante relazione che rappresenta il contributo del Parlamento europeo al dibattito sulla politica industriale europea.</p>
      <p sl="it">Vi sono molti elementi positivi, che appoggio con forza. In primo luogo ritengo che debba essere compiuto ogni sforzo possibile per riaffermare il ruolo centrale dell'industria europea sulla scena mondiale e per sostenere in particolar modo le piccole e medie imprese che rappresentano un pilastro fondamentale nel mercato interno.</p>
      <p sl="it">Inoltre, concordo pienamente con quanto si afferma nella relazione relativamente alla necessità e urgenza di predisporre una disciplina europea del marchio d'origine, per migliorare la competitività delle imprese e per consentire finalmente ai consumatori europei di scegliere in modo consapevole i prodotti normalmente associati ad una reputazione di qualità. Purtroppo è ben nota la contrarietà di alcuni Stati in seno al Consiglio su questo specifico punto già dal 2005. Dobbiamo però cercare di superare questo blocco, sulla base della posizione fortemente favorevole del Parlamento europeo in più riprese e questo è importante durante l'iter legislativo di diversi atti comunitari. La voce dei cittadini europei non può essere disattesa nuovamente, soprattutto quando è fondata su basi così solide: si tratta di dare alle nostre politiche maggiore democraticità.</p>
      <p sl="it">Un secondo appello è sicuramente quello riferito ai giovani imprenditori – che lei Commissario ha citato più volte all'interno del suo rapporto – perché ritengo siano veramente il futuro della politica industriale. Mi permetta di mantenere alcune perplessità su alcuni aspetti, quali il riferimento esplicito a nuove misure legislative in materia di efficienza delle risorse, la creazione di una task force a livello nazionale per la gestione dei processi di ristrutturazione e soprattutto la cooperazione rafforzata in tema di brevetto europeo.</p>
    </intervention>
    <intervention id="2-719-000" speaker_id="97025" name="Ivari Padar" is_mep="True" mode="spoken">
      <p sl="et">Signora Presidente, desidero innanzi tutto ringraziare il relatore. L’Europa necessita di un nuovo approccio per la politica industriale e per il finanziamento dei relativi programmi. In aggiunta alle riforme strutturali della prospettiva finanziaria dell’Unione europea, bisognerebbe valorizzare anche gli strumenti finanziari innovativi. Non mi riferisco solo agli Eurobond o ai project bond , ma anche a un’impostazione del tutto nuova alla politica industriale, alla scienza e ai finanziamenti per l’innovazione. Dobbiamo aiutare le piccole imprese innovative a crescere. Dobbiamo trovare nuovi modi per aiutare le aziende a condividere i rischi e abbinare strumenti diversi anche su base paneuropea.</p>
      <p sl="et">L’Estonia, ad esempio, ha un’esperienza importante nell’utilizzare i fondi rotativi, i quali garantiscono il rischio, invece che distribuire finanziamenti e assistenza diretta. Nel ciclo dell’innovazione, questi fondi hanno agevolato l’aumento consistente di finanziamenti di questo genere alle imprese. I finanziamenti sono importanti, ma ciò che è ancor più importante nello stadio della ricerca di base, è trovare nuove e più efficienti modalità di impiego dei fondi pubblici.</p>
    </intervention>
    <intervention id="2-720-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signora Presidente, la politica industriale dell’Unione europea deve creare un contesto adeguato ad alimentare il contributo del settore industriale al PIL dell’Unione europea. Deve anche migliorare la competitività dell’Unione europea e creare posti di lavoro in tutta l’UE. La strategia industriale deve individuare tanto gli ambiti strategici in cui si dovrà investire, che le necessarie fonti di materie prime. Chiedo al signor Commissario e agli Stati membri di garantire che tali priorità siano sostenute dalla prospettiva finanziaria futura, dai bilanci annuali e dalle politiche di settore dell’Unione europea.</p>
      <p sl="ro">Il consumo di energia è un indicatore della produzione industriale. Abbiamo bisogno di una politica industriale ecoefficiente, in grado di fornire in modo sostenibile la necessaria capacità produttiva in tutta l’Unione europea, riducendo la dipendenza energetica dell’UE. La competitività dell’Unione europea dipende fortemente dalla sua capacità di innovazione, ricerca e sviluppo, e dal nesso tra innovazione e processo produttivo. Dobbiamo mettere a disposizione della ricerca e sviluppo maggiori fondi pubblici, in modo da mobilitare gli investimenti privati. La semplificazione delle procedure e la riduzione della burocrazia sono dei presupposti imprescindibili per aumentare il grado di coinvolgimento dell’industria.</p>
    </intervention>
    <intervention id="2-721-000" speaker_id="28155" name="Edit Herczog" is_mep="True" mode="spoken">
      <p sl="hu">Signora Presidente, la crisi economica ha dimostrato la maggiore vulnerabilità del settore dei servizi rispetto alla politica industriale, e l’Europa deve pertanto ancora una volta porre la propria attenzione verso quest’ultima. Sono, dunque, molto lieta sia dell’atteggiamento del Commissario Tajani che della relazione dell’onorevole Lange su tale argomento. E’ stato un piacere lavorare a questa relazione. Ognuno dei partecipanti ha voluto portare il proprio contributo, non impuntandosi sulle difficoltà, bensì cercando di capire come accelerare questo processo. E’ imperativo comprendere che l’Unione europea deve svolgere un ruolo chiave nel definire i propri obiettivi, e nel rappresentare un traino per gli Stati membri lungo questo percorso.</p>
      <p sl="hu">L’Unione europea deve coordinare e accompagnare gli Stati membri, obbligandoli a rendere conto dei risultati ottenuti in questo settore. La politica industriale dà all’Europa la possibilità di guadagnare un vantaggio competitivo nelle industrie manifatturiere, nelle biotecnologie, nelle nanotecnologie, nell’industria chimica, così come nei settori collegati con l’industria aerospaziale. Dobbiamo comprendere che nella politica industriale del XXI° secolo l’importanza della forza della conoscenza e dell’efficienza dei materiali utilizzati è in aumento. Nel contempo, dobbiamo rafforzare le relazioni verticali, dall’istruzione alla ricerca alle opportunità di mercato. Debbono anche essere instaurati i rapporti con i fornitori, comprese le piccole e medie imprese, così come le relazioni orizzontali. Riteniamo che il dialogo sociale non possa essere aggirato.</p>
    </intervention>
    <intervention id="2-722-000" speaker_id="4308" name="Alejo Vidal-Quadras" is_mep="True" mode="spoken">
      <p sl="es">Signora Presidente, questa relazione sulla politica industriale, su cui voteremo domani, contiene un punto che non verrà appoggiato dai colleghi spagnoli, perché prevede l’opzione di istituire un unico brevetto comunitario sfruttando, come strumento legale, il meccanismo della cooperazione rafforzata.</p>
      <p sl="es">Non è una posizione adottata solo dai membri spagnoli di questo Parlamento, ma anche da colleghi provenienti da altri Stati membri, i quali, in primo luogo, mettono in dubbio la liceità della cooperazione rafforzata intesa come strumento legale adeguato per il caso di specie, e, in secondo luogo, denunciano l’inosservanza della regola dell’unanimità, che dev’essere applicata in tutti i casi relativi alle norme che disciplinano le lingue.</p>
      <p sl="es">Tuttavia ho richiesto la parola, signora Presidente, per richiamare l’attenzione del Parlamento sul parere 1/09, pubblicato oggi dalla Corte di giustizia dell’Unione europea, che afferma che il Tribunale del brevetto comunitario, così come viene proposto attualmente, non è compatibile con i trattati.</p>
      <p sl="es">La posizione, del tutto chiara, assunta dalla Corte di giustizia, rappresenta un notevole ostacolo all’adozione dello strumento della cooperazione rafforzata nel caso di specie. Mi auguro che questa decisione spinga gli altri parlamentari ad unirsi a noi per difendere l’uguaglianza di tutti gli Stati membri e l’applicazione rigorosa del diritto primario europeo.</p>
    </intervention>
    <intervention id="2-723-000" speaker_id="97195" name="Giovanni Collino" is_mep="True" mode="spoken">
      <p sl="it">Signora Presidente, onorevoli colleghi, la relazione sulla politica industriale è completa, analizza tutte le debolezze del sistema e ci indica la strada del rispetto dei principi dell'economia sociale di mercato. Dobbiamo però con realismo prendere atto che, fino ad oggi, l'Europa non ha avuto una sua politica industriale.</p>
      <p sl="it">Infatti, la produttività del sistema manifatturiero in Europa vive una fase di difficoltà, mentre i paesi emergenti non solo sono in crescita, ma investono fortemente in ricerca e tecnologia. Per far crescere l'industria e il lavoro in Europa c'è bisogno di mettere in campo, oltre alle attuali regole, interventi straordinari, fino addirittura a rivedere la distribuzione delle competenze fra gli Stati membri e l'Unione.</p>
      <p sl="it">In una nuova visione culturale delle relazioni industriali, vanno anche riviste le politiche e i sistemi redistributivi, ponendo il modello di partecipazione dei lavoratori all'utile d'impresa al centro della riflessione. La strategia 2020 stabilisce obiettivi che l'Unione europea non può permettersi di mancare e per raggiungere tutti i livelli previsti l'Europa deve vincere la sfida della crescita industriale, rafforzando la formazione e la ricerca a sostegno della piccola e media impresa.</p>
    </intervention>
    <intervention id="2-724-000" speaker_id="28115" name="Mairead McGuinness" is_mep="True" mode="spoken">
      <p sl="en">Signora Presidente, vorrei ringraziare il relatore per questa importante relazione. È bello constatare che il settore industriale è di nuovo all’ordine del giorno in Europa.</p>
      <p sl="en">Ritengo che ciò di cui abbiamo bisogno sia un’economia europea equilibrata. Di solito parlo per lo più di politica agricola e alimentare, ma ho deciso di partecipare a questa discussione perché ritengo che parlare di industria, agricoltura e servizi sia di fondamentale importanza. L’Europa ha bisogno di trovare un equilibrio tra questi tre settori e non riconoscerlo sarebbe sciocco.</p>
      <p sl="en">Vorrei richiamare l’attenzione, in particolare, sul paragrafo 112, che fa riferimento al libero scambio, definendolo come la pietra angolare della crescita economica europea. Tale paragrafo, però, parla anche di concorrenza leale a livello globale e, in particolare, esorta, nell’ambito della sottoscrizione di accordi commerciali bilaterali o di accordi multilaterali, a tenere in considerazione i principi dello sviluppo sostenibile, le questioni sociali ed ambientali e l’osservanza di opportuni standard. Quelli tra noi che si occupano del settore agricolo direbbero esattamente lo stesso. Perciò, ritengo che questa sia una relazione importante sotto tutti i punti di vista.</p>
    </intervention>
    <intervention id="2-725-000" speaker_id="28379" name="Adam Gierek" is_mep="True" mode="spoken">
      <p sl="pl">Signora Presidente, uno dei fattori decisivi che influiscono sulla crescita economica nell’Unione europea è la tendenza a muoversi verso “un’economia verde”. Questa è una buona notizia. La modalità con cui gli attuali regolamenti europei operano, tuttavia, è cieca e arbitraria e produce l’effetto opposto, limitando, in altre parole, i progressi nel raggiungimento di quest’obiettivo. Il settore europeo del rame è diventato un esempio di questo impatto negativo. È indubbio che sia il pacchetto “Clima ed energie rinnovabili” che la direttiva sui benchmark causeranno un crollo nella produzione di rame, che, come sappiamo tutti, è un metallo molto richiesto per le tecnologie innovative e a basso consumo energetico, in particolare in relazione alla trasmissione dell’elettricità ed al trasferimento di calore negli scambiatori di calore.</p>
      <p sl="pl">Vorrei chiedere al commissario se non sia giunto il momento – dato che siamo ancora in tempo per agire – almeno di rivedere alcuni aspetti di questi regolamenti e di porre fine a queste misure rovinose.</p>
    </intervention>
    <intervention id="2-726-000" speaker_id="96890" name="Mario Pirillo" is_mep="True" mode="spoken">
      <p sl="it">Signora Presidente, onorevoli colleghi, Commissario Tajani, la profonda crisi economica internazionale ha colpito principalmente l'industria. La tesi che i mercati dovrebbero autoregolarsi si è dimostrata errata. È mancata da parte dell'Europa la capacità di dare una risposta univoca e di analisi economica. Occorre, dunque, che l'Europa si doti di una base industriale solida, competitiva e diversificata.</p>
      <p sl="it">La nuova politica industriale europea deve saper guardare al futuro, avendo un approccio globale sulle proprie politiche, finalizzate a riaffermare la centralità dell'industria, soprattutto manifatturiera, che deve continuare ad essere il cuore pulsante della nostra economia ed a innescare nuove dinamiche di crescita intelligenti, sostenibili ed inclusive.</p>
      <p sl="it">Condivido e mi compiaccio con l'on. Lange per la sua relazione che prende in esame tutti questi elementi e che offre interessanti spunti di riflessione.</p>
    </intervention>
    <intervention id="2-727-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, l’economia globale sta vivendo, ormai da molto tempo, cambiamenti epocali. Oltre alle zone industriali tradizionali, si stanno sviluppando nuovi e potenti centri industriali. Stiamo assistendo alla nascita di un ambiente fortemente competitivo, in cui dovremo impegnarci sempre più strenuamente a mantenere in essere un livello occupazionale significativo per i nostri cittadini.</p>
      <p sl="sk">In questa gara che ci vede opposti ad altri settori industriali, siamo penalizzati dalla presenza di due pesanti inconvenienti. Il primo riguarda le enormi differenze nell’ordinamento giuridico che disciplina le attività commerciali, la risoluzione delle controversie o l’applicazione degli obblighi legali. Tali differenze non consentano una maggiore apertura nei confronti di attività transfrontaliere tra le diverse giurisdizioni degli Stati membri. Questo aspetto è collegato al secondo inconveniente, l’eccessiva burocrazia, che non solo fagocita la liquidità generata dal settore industriale, senza produrre alcun valore aggiunto, ma che addirittura grava – con ogni tipo regolamento, linea guida o dichiarazione da produrre – sulle spalle dei lavoratori da cui dipende.</p>
      <p sl="sk">Signor Commissario, nessuno dei paesi in rapido sviluppo deve fare i conti con l’elefantiaco sistema amministrativo a cui siamo confrontati in Europa.</p>
    </intervention>
    <intervention id="2-728-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli deputati, credo che la partecipazione di tanti parlamentari in una seduta notturna dimostri quanto sia importante per tutti quanti noi il tema della politica industriale, e quanto sia giusto, visto che c'è un accordo consensuale, mettere al centro della nostra azione politica per uscire dalla crisi, per creare sviluppo e posti di lavoro, la politica industriale, la politica dell'impresa, insomma, l'economia reale, che è anche mercato interno, che è anche innovazione, che è anche concorrenza, che è anche politica sociale, perché noi non possiamo pensare – e credo di essere stato chiaro sia nel corso del mio intervento, sia nel testo sulla politica industriale che ho presentato alla Commissione – che l'impresa e l'industria siano soltanto il capitale economico, poiché sono anche il capitale umano, sono il territorio, sono la realtà locale nella quale operano.</p>
      <p sl="it">Come ho detto anche nel corso dell'audizione di fronte al Parlamento prima della mia nomina a Commissario per l'industria, questa è la mia visione, una visione più ampia che è figlia di una concezione che fa parte del trattato di Lisbona, che è quella di un'economia sociale di mercato.</p>
      <p sl="it">Tutte le nostre azioni, in politica economica e anche per l'economia reale, hanno come fine ultimo la politica sociale. Il nostro obiettivo non è l'arricchimento dell'imprenditore, non è l'arricchimento di chi investe, ma l'arricchimento di chi investe è uno strumento per dare risposte ai cittadini dell'Unione europea.</p>
      <p sl="it">Adesso si tratta di applicare e di difendere le scelte che abbiamo fatto e che stiamo facendo – che sono contenute nel documento Europa 2020 – con una forte azione di applicazione delle scelte politiche che abbiamo fatto. Non vi nascondo, e non mi nascondo, i pericoli che ancora esistono. Il partito della speculazione è ancora vivo e presente e non escludo che possano esserci ancora tentativi di colpi di coda da parte degli speculatori.</p>
      <p sl="it">Deve essere molto chiaro che noi stiamo dalla parte dell'economia reale e la speculazione che arricchisce soltanto chi fa un'operazione è ben diversa dall'azione di un'impresa, di un'industria che crea benessere per molti cittadini. Dobbiamo però restare vigili, lavorando e applicando la nostra politica industriale: per questo motivo nel documento di politica industriale della Commissione europea ci sono una serie di test di competitività che servono a verificare l'applicazione di una seria politica industriale, che permetta al nostro sistema imprenditoriale di affrontare la sfida nell'era globale.</p>
      <p sl="it">Non mi sottraggo neanche alla domanda posta dall'on. van Nistelrooij: credo che la partita debba essere giocata sempre ad armi pari, con le stesse regole. Presidente, quando l'Anderlecht gioca in casa deve avere le stesse regole contro il Liegi, deve avere le stesse regole di quando va a Liegi a giocare la partita fuori casa, e questo deve valere anche per il nostro sistema industriale. Le nostre industrie quando giocano in Europa devono vedere le loro stesse regole applicate anche quando vanno al di là dell'Unione europea.</p>
      <p sl="it">Credo che questa sia una buona regola di difesa del mercato, della concorrenza, della crescita, ma anche di difesa dei diritti dei lavoratori dell'Unione europea. Ma anche per difendere il sistema industriale europeo credo sia giusto sostenere il principio che è contenuto nel documento di cui stiamo discutendo a favore del marchio di origine. Mi pare un segno forte che il Parlamento dà ancora una volta, in sintonia con la Commissione europea.</p>
      <p sl="it">Certamente, molte altre cose devono essere fatte in un'azione per rendere meno pesante la burocrazia nei confronti delle imprese e dell'industria. Come è stato scritto nella revisione dello Small business act dobbiamo ridurre i tempi per realizzare un'impresa, ridurre una burocrazia che a volte è eccessiva e che strangola la voglia di fare impresa, dobbiamo aiutare i giovani a diventare imprenditori, dobbiamo lavorare molto sull'aspetto della formazione, per questo credo nell'importanza dei cluster dove scuola, università, piccole e medie imprese, grandi imprese, ricerca e innovazione operano insieme per far crescere la competitività del nostro sistema imprenditoriale. Ne abbiamo già 2 000 in Europa, credo che questo esperimento debba essere moltiplicato.</p>
      <p sl="it">Sul tema dell'accesso al credito, molto è stato fatto, molto possiamo fare, e non posso che essere soddisfatto nel vedere che l'amministratore delegato della borsa di Londra – il Regno Unito è uno dei paesi dove molto è stato fatto a favore dei servizi, delle banche e della finanza – farà parte del forum di accesso al credito organizzato dalla Commissione europea a pieno titolo, a dimostrazione che il mondo della finanza, o una parte del mondo della finanza, vuole essere partecipe della crescita e dello sviluppo delle piccole e medie imprese e del nostro sistema industriale.</p>
      <p sl="it">Questo segnale che arriva da Londra, e non è il solo che arriva dal Regno Unito, mi fa ben sperare in questa inversione di tendenza che in Europa deve esserci a favore dell'economia reale.</p>
      <p sl="it">Per quanto riguarda le materie prime – argomento che è stato sollecitato in più interventi – sono assolutamente convinto che si debba continuare sulla strada intrapresa. C'è stato un documento della Commissione europea, ci sarà un dibattito in seguito a quello che stiamo svolgendo adesso su una parte del tema delle materie prime. Sono assolutamente favorevole – come ho detto nel corso del primo intervento – affinché si possa lavorare attraverso la ricerca per riciclare materie prime, si possa lavorare anche per trovare sostituti alle materie prime rare.</p>
      <p sl="it">Quindi, con un'attività legata anche alla nostra politica sull'innovazione, una delle innovational partnership previste dalla Commissione europea riguarda proprio l'innovazione del settore delle materie prime. Ripeto, riciclaggio e sostituzione, su questa strada io credo si debba continuare ad andare avanti per dare risposte concrete alla nostra industria, comprese le iniziative di politica internazionale, come ho detto in più occasioni.</p>
      <p sl="it">Dopo l'accordo con l'Unione africana, dopo l'apertura di un dibattito con la Federazione russa sul tema delle materie prime, andrò in America Latina all'inizio del mese di giugno per affrontare, in Brasile, Argentina e Cile il tema delle materie prime.</p>
      <p sl="it">L'Europa deve dare una risposta concreta al settore industriale, come lo deve dare al settore delle piccole e medie imprese. Per questo dobbiamo continuare a lavorare per mettere in pratica lo Small business act . C'è molto da fare, abbiamo chiesto a tutti gli Stati membri di nominare un ambasciatore delle piccole e medie imprese, come ha fatto la Commissione europea. Stanno arrivando segnali positivi, alcuni paesi lo hanno già nominato o hanno annunciato la loro intenzione di volerlo fare, e questo in un contesto più ampio, perché non possiamo separare la grande industria dalla piccola e media impresa. La crescita dell'economia reale è legata al mercato interno, alla politica industriale e alla politica delle PMI.</p>
      <p sl="it">Concludo, visto che è stato evocato più volte il ruolo del sindacato, per la prima volta un Commissario all'industria ha riunito i rappresentanti dell'industria, delle PMI e del sindacato per discutere della politica delle ristrutturazioni. È stato l'inizio di una nuova stagione di confronto per vedere insieme, seduti attorno a un tavolo organizzato dalla Commissione europea i rappresentanti dei lavoratori e dei datori di lavoro, nell'interesse della crescita economica, nell'interesse superiore di tutti i cittadini dell'Unione.</p>
    </intervention>
    <intervention id="2-729-000" speaker_id="96639" is_mep="True" mode="spoken" role="Presidente">
      <p sl="unknown">Signor Commissario, ho preso doverosamente nota della sua allusione e del suo rimando al campionato di calcio belga, ma mi auguro di non doverli considerare come una sorta di profezia.</p>
    </intervention>
    <intervention id="2-730-000" speaker_id="1909" name="Bernd Lange" is_mep="True" mode="spoken" role="relatore">
      <p sl="de">Signora Presidente, Commissario Tajani, onorevoli colleghi, vi ringrazio sentitamente per i vostri numerosi contributi, vere e proprie fonti di ispirazione.</p>
      <p sl="de">Commissario Tajani, i quattro punti-chiave che ci accomunano sono ben chiari. In primo luogo, vogliamo garantire che la politica industriale venga posta al centro della politica europea. In secondo luogo, vogliamo garantire che la sostenibilità e la competitività vadano di pari passo, sviluppandole ulteriormente. In terzo luogo, non dobbiamo adottare un approccio dogmatico, dato che questo settore non può essere disciplinato solo dal mercato o solo dallo Stato. Sono necessarie misure pratiche e sensate. In quarto luogo, questo è solo l’inizio e non la fine del dibattito sull’ammodernamento della politica industriale dell’Unione europea.</p>
      <p sl="de">Stiamo tendendole una mano, Commissario Tajani, ma siamo anche consapevoli che dobbiamo prenderla in parola. Ci aspettiamo proposte legislative concrete nonché misure reali volte a fornire un sostegno finanziario, in particolare nel settore della ricerca.</p>
      <p sl="de">Commissario Tajani, se riusciremo nel nostro intento e se la mano che le stiamo tendendo e la dichiarazione che ha reso sono compatibili, forse ci troveremo in una situazione simile a quella della fine del meraviglioso film “Casablanca”, quando Humphrey Bogart dice al capo della polizia: “credo che questo sia l’inizio di una bella amicizia”!</p>
    </intervention>
    <intervention id="2-731-000" speaker_id="96639" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 marzo 2011 alle 11:30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-732-000" speaker_id="28379" name="Adam Gierek" is_mep="True" mode="written">
      <p sl="pl">L’internazionalizzazione del commercio e la nascita delle multinazionali sono solo alcuni dei numerosi aspetti della globalizzazione. Quando si discute in merito alla politica industriale dell’Unione europea, si deve rispondere al seguente interrogativo: di che tipo di industria ha bisogno l’Europa? Di un’industria di stampo corporate , incentrata sul concetto di filiale e caratterizzata da una produzione di massa su ampia scala, oppure di un’industria regionale su scala ridotta, se non addirittura di un’industria nazionale?</p>
      <p sl="pl">Le grosse multinazionali, che talvolta possono essere più ricche di certi paesi, accumulano enormi utili – ma anche tasse, compresa l’IVA – in un solo luogo, che il più delle volte coincide con il loro paese d’origine. Se si esclude l’occupazione, ai paesi in cui si concentra la produzione vengono lasciate solo le spese. La Fiat, ad esempio, è una multinazionale che genera entrate per un importo pari al 4 per cento del PIL della Polonia in termini statistici, ma i suoi utili e la maggior parte dei proventi fiscali sono destinati ad un altro paese.</p>
      <p sl="pl">Inoltre, questa società, di recente, ha trasferito la produzione dei suoi veicoli Panda in Italia, per motivi politici e nazionali, di certo non per motivi economici. Risulta evidente un conflitto di interessi. La situazione sociale si sta deteriorando in Polonia, ma sta migliorando in Italia. Le multinazionali hanno già devastato la Polonia, rilevando aziende per importi pari al 10 per cento del loro valore dopo la fine della Repubblica popolare di Polonia. Gli errori compiuti dai teorici liberali, compreso Balcerowicz, hanno comportato l’apertura dei confini della Polonia alla concorrenza globale di ricche aziende. Il risultato si è concretizzato rapidamente nella distruzione del nostro settore industriale, nella chiusura di stabilimenti e di infrastrutture scientifiche competitive, nonché nell’aumento vertiginoso della disoccupazione. Questa situazione sta attanagliando ora i vecchi Stati membri dell’Unione europea, sebbene con un certo ritardo. Abbiamo bisogno di una solida politica industriale, ma non di un nazionalismo economico.</p>
    </intervention>
  </section>
  <section id="creitem31" title="19.  Assicurare all'Europa l'approvvigionamento di elementi terrestri rari (discussione)">
    <intervention id="2-734-000" speaker_id="96639" is_mep="True" mode="spoken" role="Presidente">
      <p sl="unknown">L’ordine del giorno reca la discussione su:</p>
      <p sl="unknown">l’interrogazione orale alla Commissione “Assicurare all’Europa l’approvvigionamento di elementi terrestri rari”, degli onorevoli Tsoukalas, Rübig, Caspary e Schnieber-Jastram, a nome del gruppo del Partito popolare europeo (O-000036/2011 – B7-0017/2011),</p>
      <p sl="unknown">l’interrogazione orale alla Commissione “Assicurare all’Europa l’approvvigionamento di elementi terrestri rari”, degli onorevoli Ek, Panayotov, Hall, de Sarnez, Rinaldi, Schaake e Theurer, a nome del gruppo dell'Alleanza dei Liberali e dei Democratici per l'Europa (O-000043/2011 – B7-0020/2011) e</p>
      <p sl="unknown">l’interrogazione orale alla Commissione “Strategia sulle materie prime per l’Europa”, dell’onorevole Szymański, a nome del gruppo dei Conservatori e Riformisti europei (O-000041/2011 - B7-0207/2011).</p>
    </intervention>
    <intervention id="2-735-000" speaker_id="96898" name="Ioannis A. Tsoukalas" is_mep="True" mode="spoken">
      <p sl="el">autore. – Signora Presidente, signor Commissario, onorevoli colleghi. Gli elementi terrestri rari (ETR) sono fondamentali per centinaia di applicazioni di alta tecnologia, nonché per lo sviluppo di tecnologie verdi. L’industria europea dipende oggi totalmente dalle importazioni di ETR dalla Cina che, controllando il 97 per cento della produzione mondiale, detiene un quasi monopolio. La Cina possiede il 36 per cento delle riserve economiche mondiali conosciute di ETR. La Cina investe molto nella ricerca scientifica in questo settore ed ha raggiunto un notevole vantaggio competitivo nella produzione di leghe e di prodotti finiti.</p>
      <p sl="el">Allo stesso tempo, l’industria europea non ha accesso alle materie prime e non possiede il know-how necessario per la loro lavorazione. Benché gli elementi terrestri rari non siano così rari come suggerirebbe il loro nome, secondo le stime degli esperti sono necessari dai 10 ai 15 anni per riorganizzare una linea produttiva autosufficiente. L’Unione europea sta sviluppando una strategia di medio periodo per le materie prime. Tuttavia, il problema relativo agli ETR è molto più urgente. La Cina ha già annunciato significative restrizioni alle esportazioni, proprio in un momento in cui la domanda globale sta aumentando, a causa dell’aumento della domanda interna e degli sforzi che il paese sta compiendo per limitare l’impatto ambientale. La Cina ha previsto una riduzione dei limiti all’esportazione per il primo semestre del 2011, con un decremento del 35 per cento rispetto all’anno scorso, ma, secondo le aspettative, nella seconda metà dell’anno dovrebbero essere adottati limiti ancora più rigorosi. Il calo nella disponibilità di ETR dovrebbe farsi sentire in maniera acuta nell’arco dei prossimi sei mesi, con incrementi nei prezzi e interruzioni alle linee di produzione. Gli esperti prevedono che nel 2014 si dovranno fare i conti con un deficit della produzione globale pari a 40 000 tonnellate di ETR.</p>
      <p sl="el">Le interrogazioni rivolte alla Commissione sono dirette ed urgenti:</p>
      <p sl="el">Quali misure a breve termine la Commissione intende adottare, insieme ai suoi partner, per garantire fonti alternative di ETR?</p>
      <p sl="el">Qual è lo stato di avanzamento dei nostri colloqui con la Cina e con i partner internazionali sulla questione?</p>
    </intervention>
    <intervention id="2-736-000" speaker_id="28127" name="Lena Ek" is_mep="True" mode="spoken">
      <p sl="en">autore. – Signora Presidente, talvolta mi domando se la risposta dell’Europa di fronte ad ogni sfida non sia una mera inerzia per il timore nutrito nei confronti della Cina e l’adozione di sanzioni commerciali e interventi statali.</p>
      <p sl="en">Una strategia europea sulle materie prime, per essere efficace, deve promuovere il libero scambio. Tale strategia dovrebbe prevedere aspetti quali una gestione sostenibile ed efficiente in termini di risorse, l’innovazione e l’accesso alle materie prime per le società europee. Non dovrebbe, invece, essere incentrata sull’accumulo di materie prime con il denaro dei contribuenti.</p>
      <p sl="en">L’Europa sta diventando sempre più dipendente da un ristretto numero di risorse chiave e sta rimanendo indietro nella corsa all’approvvigionamento di risorse alternative; ma sono le società private, e non i politici, a poter stabilire la necessità di accumulare riserve. Se corrisponde ad un uso efficiente delle risorse, lo faranno. Quello di cui abbiamo bisogno, invece, è una strategia sulle materie prime di ampio respiro, che tenga conto di tutti gli aspetti relativi all’accesso alle terre rare. Tale strategia comprende il commercio, la ricerca e l’innovazione, il riciclaggio e lo sviluppo dei sistemi di trasporto ed infrastrutturali, in modo da sviluppare le risorse interne. Abbiamo bisogno di una gestione più efficiente dell’approvvigionamento di materie prime in Europa, nonché di misure efficaci per promuovere il riciclaggio e la riduzione dei rifiuti.</p>
      <p sl="en">L’Europa è ricca di risorse naturali e si colloca anche in una posizione strategica, grazie alla vicinanza con la regione del mare di Barents. Con i suoi minerali, i metalli e le foreste, l’Europa settentrionale ha la capacità di far fronte in modo soddisfacente al fabbisogno europeo di materie prime in un’ottica sostenibile.</p>
      <p sl="en">È inoltre necessario promuovere l’innovazione e la ricerca di soluzioni alternative, trovando, in particolare, alternative a quei materiali che le società europee considerano troppo costosi. La strategia dell’UE dev’essere basata sul libero scambio e deve garantire che sia i paesi sviluppati, sia quelli in via di sviluppo, possano trarre vantaggio dall’approvvigionamento sostenibile di materie prime. Dovremmo anche utilizzare il meccanismo dell’aiuto per il commercio.</p>
      <p sl="en">L’Europa ha bisogno di azioni tese all’innovazione e all’eliminazione delle barriere al commercio nei paesi terzi, non di una politica incentrata sull’accumulo di materie prime fondamentali e sull’indebolimento della democrazia al di fuori dei propri confini. Abbiamo bisogno di suggerimenti da parte della Commissione in merito alle materie prime ed agli elementi terrestri rari. E siamo ancora in attesa.</p>
    </intervention>
    <intervention id="2-737-000" speaker_id="28358" name="Konrad Szymański" is_mep="True" mode="spoken">
      <p sl="pl">autore. – Signora Presidente, l’accesso agli elementi terrestri rari inciderà sulla posizione e sulla competitività dell’industria europea. Se non garantiamo la disponibilità di questi materiali, dovremo rinunciare ai settori tecnologicamente più avanzati della nostra economia. Pertanto nessun ambito della nostra politica deve essere trascurato. Dobbiamo utilizzare con abilità le risorse di cui disponiamo già e che sono state abbandonate senza motivo. Dobbiamo utilizzare gli strumenti della politica commerciale per garantire una tutela efficace contro le violazioni dei principi del libero scambio. Non possiamo quindi limitarci ad utilizzare soltanto le possibilità a nostra disposizione, costose ed ancora molto limitate, per recuperare materiali da apparecchi usati.</p>
      <p sl="pl">Vi sono numerose domande che devono essere poste alla Commissione europea nell’ambito della comunicazione sulle materie prime. Innanzi tutto, la Commissione ha valutato l’impatto sull’industria europea della politica protezionistica cinese sulle materie prime? In secondo luogo, quale ruolo può rivestire il riciclaggio rispetto alle opportunità messe a disposizione dalla politica commerciale e dalle nostre risorse? Qual è il rapporto tra queste tre possibilità? In terzo luogo, la Commissione dispone di una valutazione delle spese da sostenere in caso di aumento dell’attività di riciclaggio nella politica europea sulle materie prime?</p>
    </intervention>
    <intervention id="2-738-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli colleghi, come sapete, ai primi di febbraio la Commissione ha approvato l'aggiornamento della strategia dell'Unione europea sulle materie prime e questa strategia si articola su tre pilastri.</p>
      <p sl="it">Il primo riguarda l'approvvigionamento di materie prime all'esterno dell'Unione europea con accordi con l'Unione africana, abbiamo inserito nell'agenda degli incontri con la Federazione russa il tema delle materie prime e, come ho detto nel corso del dibattito precedente, nel mese di giugno sarò in Brasile, Argentina e Cile per avviare un'azione diplomatica anche nei confronti di questi paesi dell'America Latina. Poi parlerò del rapporto con la Cina.</p>
      <p sl="it">Il secondo pilastro riguarda il rafforzamento dell'approvvigionamento sostenibile all'interno della nostra Unione. Ecco perché abbiamo aggiornato le norme applicative di Natura 2000, d'accordo con il Commissario Potočnik perché l'interpretazione non fosse pregiudizievole per l'attività estrattiva, ma nello stesso tempo si continuasse a rispettare l'ambiente.</p>
      <p sl="it">Il terzo pilastro riguarda il riciclaggio e l'impiego efficiente delle risorse. Ripeto quello che ho detto nel corso del dibattito precedente, nell'ambito della politica di innovazione prevediamo una serie di innovation partnership in diversi settori, uno di questi è il settore delle materie prime. Una delle innovation partnership si sofferma in modo particolare sull'attività che possiamo fare nel settore del riciclaggio e della sostituzione delle materie prime.</p>
      <p sl="it">La nuova comunicazione mette in particolare risalto la situazione dell'offerta di terre rare e di altre materie prime essenziali. Certamente, la riduzione della quota di esportazione di terre rare decisa dalla Cina limita in modo considerevole l'offerta mondiale. Stiamo valutando la situazione al fine di individuare gli strumenti più idonei a livello multilaterale, includendovi anche l'Organizzazione mondiale del commercio e le nostre relazioni bilaterali con la Cina.</p>
      <p sl="it">In sede OMC abbiamo avviato una procedura di composizione delle controversie nei confronti della Cina riguardante l'accesso alle nove principali materie prime nel 2009. L'esame del caso è in fase avanzata e le conclusioni saranno ovviamente molto rilevanti per quanto riguarda le nostre riflessioni in merito all'avvio di una procedura OMC sulle terre rare.</p>
      <p sl="it">A livello bilaterale, la Commissione ha affrontato più volte la questione con il governo cinese, tanto sul piano politico che su quello tecnico. Dalla fine del 2010 è stato istituito un gruppo di lavoro tra l'Unione europea e la Cina volto a facilitare il dialogo sulle questioni relative alle terre rare e ad altre materie prime.</p>
      <p sl="it">L'Unione condurrà, sia nell'ambito dei partenariati strategici che dei dialoghi sulle politiche future, una diplomazia delle materie prime attiva, intesa a garantire l'accesso a queste materie, soprattutto a quelle essenziali. Un esempio, come dicevo, è costituito dall'avvio di un dialogo bilaterale nel contesto della strategia comune Africa-Unione europea 2011-2013 che comporta una sezione dedicata appunto alle materie prime. Dei rapporti con la Russia e con l'America Latina vi ho già detto.</p>
      <p sl="it">All'interno dell'Unione la Commissione sostiene la ricerca di giacimenti di materie prime fondamentali e questo obiettivo è particolarmente promosso dal progetto ProMine 2009-2013 nell'ambito del Settimo programma quadro.</p>
      <p sl="it">Per quanto riguarda il riciclaggio, esso comporta sfide tecnologiche immense, tanto più che la quantità di materie prime contenute in molti prodotti sono infinitamente piccole. La nostra strategia prevede di promuovere il riciclaggio tramite azioni volte a migliorare l'attuazione e l'applicazione della legislazione dell'Unione in materia di rifiuti.</p>
      <p sl="it">Inoltre, continueremo a favorire la ricerca e l'innovazione nel settore del riciclaggio e della sostituzione, come è stato già fatto nell'ambito del Settimo programma quadro per il finanziamento di progetti riguardanti la sostituzione delle terre rare. In questo contesto, la Commissione sta vagliando la possibilità di lanciare un partenariato per l'innovazione nell'ambito delle materie prime e spera di presentare una proposta concreta nei prossimi mesi. Abbiamo altresì avviato una cooperazione con gli Stati Uniti in materia di innovazione e stiamo esaminando la possibilità di cooperare anche con il Giappone.</p>
      <p sl="it">Naturalmente continueremo a seguire da vicino il problema delle materie prime essenziali, al fine di definire le azioni prioritarie e riteniamo che la sicurezza degli approvvigionamenti di materie prime sia essenzialmente compito delle imprese. Tuttavia siamo pronti a discutere, in stretta collaborazione con gli Stati membri, dei costi, dei benefici potenziali e del valore aggiunto di un programma di stoccaggio delle materie prime.</p>
      <p sl="it">Questo è quanto stiamo facendo, sono naturalmente sempre pronto ad ascoltare i suggerimenti che vengono dal Parlamento per continuare ad avere un'azione attiva della Commissione su un tema che è cruciale per la competitività del nostro sistema imprenditoriale europeo.</p>
    </intervention>
    <intervention id="2-739-000" speaker_id="2278" name="Paul Rübig" is_mep="True" mode="spoken">
      <p sl="de">a nome del gruppo PPE. – Signora Presidente, Commissario Tajani, la ringrazio sentitamente per la sua iniziativa. Le materie prime contribuiranno a garantire, per il futuro, la solidità del settore industriale. Per questo motivo, è importante stipulare accordi bilaterali con la Cina e con molti altri paesi, e non solo nell’ambito della politica commerciale. Ad esempio, ci dovremmo concentrare anche sugli accordi per la tutela degli investimenti, dato che abbiamo la possibilità di stipulare contratti a lungo termine in questo settore, volti a garantire il rendimento degli investimenti per le nuove miniere di cui abbiamo urgentemente bisogno. In altre parole, questi contratti a lungo termine forniranno una tutela per i nostri investimenti, in modo tale per cui le nuove miniere, che concorreranno con quelle già esistenti, possano ricevere il supporto finanziario di cui hanno bisogno.</p>
      <p sl="de">Nell’ambito della conferenza di aggiornamento del ciclo di Doha, organizzata dall’Organizzazione mondiale del commercio (OMC), possiamo analizzare anche le questioni legate a Singapore. Abbiamo già definito un valido pacchetto di misure per Singapore ed è necessario proseguire in questa direzione, forse anche parallelamente agli attuali negoziati del Doha round.</p>
      <p sl="de">È necessario capire se vi sia stata una violazione delle norme antidumping in relazione agli importi che l’industria versa in Cina, in alcuni casi, per le materie prime per la lavorazione ed ai supplementi di prezzo imposti all’industria europea. Siamo già al lavoro per chiarire questo aspetto. Tuttavia, la questione non riguarda solo gli elementi terrestri rari (ETR), ma anche la magnesite, ad esempio, che rappresenta la materia prima più importante per i prodotti ignifughi e che è fondamentale per la produzione dell’acciaio, del vetro, del cemento e di altri materiali. Dobbiamo prendere in considerazione eventuali prodotti alternativi da utilizzare in futuro e, eventualmente, varare un nostro programma di ricerca relativo a tali prodotti.</p>
      <p sl="de">Accolgo con favore anche la proposta del commissario Hedegaard relativa all’istituzione di una tassa sull’impronta di carbonio, che giustificherebbe l’imposizione di un’IVA aggiuntiva sui prodotti fabbricati con alti livelli di emissioni di CO2 trasportati su lunghe distanze.</p>
    </intervention>
    <intervention id="2-740-000" speaker_id="96672" name="Marita Ulvskog" is_mep="True" mode="spoken">
      <p sl="sv">a nome del gruppo S&amp;D. – Signora Presidente, signor Commissario, ritengo che questa discussione dimostri quanto sia importante che la strategia sulle materie prime abbia un impatto a lungo termine e il più ampio possibile. Gli elementi terrestri rari sono, di certo rari, sul mercato, ma non nel suolo. E questo per una serie di motivi. Semplicemente non hanno suscitato un interesse economico sufficiente per giustificarne l’estrazione in tutti quei luoghi in cui sappiamo che sono presenti. Inoltre, sono sorte controversie in merito all’impatto ambientale e alle condizioni lavorative.</p>
      <p sl="sv">L’Unione europea deve investire molto nella ricerca e nello sviluppo. Deve investire nell’efficienza delle risorse e, in particolare, nel riciclaggio, come è stato affermato in questa sede nel corso della serata. A tal fine, ovviamente, sono necessarie diverse soluzioni, da strategie semplici e intelligenti a design ecologici, che consentano di estrarre le batterie dai dispositivi per poter essere riciclate. Tuttavia, dobbiamo anche sganciarci dai nostri impulsi coloniali nell’ambito della cooperazione con altri paesi in altre parti del mondo. Questo è un aspetto che non siamo ancora riusciti a gestire in maniera ottimale.</p>
    </intervention>
    <intervention id="2-741-000" speaker_id="97229" name="Niccolò Rinaldi" is_mep="True" mode="spoken">
      <p sl="it">a nome del gruppo ALDE . – Signora Presidente, onorevoli colleghi, signor Commissario, Lei ha già dato alcune indicazioni, però vorrei una serie di precisazioni.</p>
      <p sl="it">In primo luogo, l'OMC. Che cosa stiamo facendo esattamente in sede di Organizzazione mondiale del commercio rispetto all'iniziativa che era già stata presa nel 2009 ma che, a quanto sappia, riguardava magnesio e bauxite? Abbiamo una procedura in sede di OMC sulle terre rare? È possibile e lo facciamo da soli o lo possiamo fare insieme a Stati Uniti e Giappone, come credo sarebbe auspicabile?</p>
      <p sl="it">Seconda cosa, Lei ha detto che occorre aumentare l'approvvigionamento da altri giacimenti anche europei. C'è un ruolo per la Groenlandia? Che cosa stiamo pensando esattamente in materia?</p>
      <p sl="it">Terzo punto, recupero delle terre rare dal riciclaggio. Andiamo verso una disciplina europea delle cosiddette miniere urbane? Ci sarà una direttiva, un regolamento, che cosa è previsto in proposito?</p>
      <p sl="it">Quarto punto, per gli studi e le ricerche, lo sviluppo della ricerca, avremo qualche disposizione specifica anche nell'Ottavo programma quadro? Inoltre, per il sistema di stoccaggio, avremo anche in questo caso norme comuni europee per lo stoccaggio?</p>
      <p sl="it">Infine, in che misura la questione viene trattata bilateralmente con la Cina nell'ambito del dialogo di alto livello economico e commerciale e nel negoziato che abbiamo in corso per il nuovo accordo di partenariato e di cooperazione con questo paese?</p>
    </intervention>
    <intervention id="2-742-000" speaker_id="96739" name="Reinhard Bütikofer" is_mep="True" mode="spoken">
      <p sl="de">a nome del gruppo Verts/ALE. – Signora Presidente, sul breve e sul medio periodo la nostra dipendenza dalla Cina per le importazioni degli elementi terrestri rari (ETR) rappresenterà sicuramente un problema. Stento ad immaginare che l’Europa abbia una debolezza strategica e non deve rimanere schiava di questo stato di dipendenza. Per dirla in maniera più franca, in un certo qual modo, i cinesi ci stanno facendo un favore a fare emergere con chiarezza la necessità di risolvere la nostra attuale situazione di dipendenza.</p>
      <p sl="de">Pertanto, non dobbiamo commettere l’ulteriore ulteriore di creare antagonismo tra Europa e Cina. Esistono infatti possibilità di cooperazione in questo settore. Tuttavia, quando guardiamo all’Asia, dovremmo prendere in considerazione anche il Giappone. Nel corso degli ultimi anni, il Giappone si è trovato in una posizione di maggiore difficoltà rispetto all’Europa per quanto riguarda l’accesso agli ETR. Il Giappone ha anche reagito in maniera più rapida ed efficace. Il governo giapponese ha investito 1 miliardo di dollari nella ricerca relativa alla sostituzione ed al riciclaggio degli ETR. Quanto stiamo mettendo a disposizione nell’ambito del settimo programma quadro?</p>
      <p sl="de">È inutile dire che abbiamo bisogno di una politica commerciale. Dobbiamo anche sviluppare le nostre riserve, laddove disponibili. Tuttavia, a mio parere, la nostra politica in materia di ETR deve concentrarsi, in un’ottica strategica, sull’innovazione, sull’efficienza delle materie prime e sulla leadership tecnologica. Dobbiamo adottare obiettivi obbligatori applicabili all’efficienza delle materie prime. Sono inoltre necessari programmi specifici e concreti per riciclare gli ETR. La comunicazione della Commissione non fa direttamente riferimento al riciclaggio. Non è più una soluzione da adottare in futuro: ne abbiamo bisogno ora. Molte società, tra cui Rhodia, BASF, Osram e molte altre, si sono già attivate da tempo in questo senso.</p>
      <p sl="de">La sostituzione è un altro elemento chiave. Persino la Cina sta cominciando ad investire in sostituti degli ETR, essendo ormai ovvio che non può più continuare ad utilizzare queste sostanze al ritmo attuale, neppure per soddisfare la propria domanda interna.</p>
      <p sl="de">Dobbiamo cogliere rapidamente le opportunità offerte dalla situazione attuale e non ci dobbiamo lamentare del fatto che tali opportunità si presentino effettivamente.</p>
    </intervention>
    <intervention id="2-743-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">a nome del gruppo ECR. – Signora Presidente, gli ETR rivestono un’importanza fondamentale per centinaia di soluzioni tecnologiche. Rappresentano, pertanto, un fattore essenziale per il progresso tecnologico e lo sviluppo dell’innovazione nell’Unione europea, che proseguono senza sosta. Il fatto che tali elementi vengano utilizzati in modo così massiccio dimostra che la domanda è aumentata, mentre le possibilità di incrementare i quantitativi estratti si stanno riducendo sempre più.</p>
      <p sl="pl">Attualmente, in tutto il mondo, vengono estratte 124 000 tonnellate di elementi terrestri rari e la domanda di tali materiali aumenterà del 50 per cento a partire dal 2012. Circa il 97 per cento dell’approvvigionamento globale proviene dalla Cina. Si tratta di una considerazione di particolare rilevanza, se consideriamo che la Cina, dal 2006, sta riducendo le quantità di materiali estratti ed esportati. In agosto ha annunciato che avrebbe ridotto le esportazioni di oltre il 50 per cento e che avrebbe creato delle riserve strategiche. In aggiunta, molte società che estraggono elementi terrestri rari in altre parti del mondo sono, di fatto, imprese cinesi. Recentemente, in Australia, è stata bloccata l’acquisizione da parte di un’impresa mineraria cinese di una miniera di ETR. Si tratta di un problema molto serio, che interessa il monopolio sull’estrazione di queste materie prime. Dobbiamo fare tutto quanto in nostro potere per evitare qualsiasi rischio legato a questo settore economico essenziale, che garantisce la crescita ed il futuro dell’Europa.</p>
    </intervention>
    <intervention id="2-744-000" speaker_id="96646" name="Helmut Scholz" is_mep="True" mode="spoken">
      <p sl="de">a nome del gruppo GUE/NGL. – Signora Presidente, Commissario Tajani, solo l’autunno scorso, il Parlamento europeo ha accolto con particolare favore il fatto che i capi di Stato o di governo dell’UE avessero riconosciuto esplicitamente, in una dichiarazione, durante il vertice di Madrid, il diritto sovrano degli Stati di gestire le proprie risorse naturali e di tenere sotto controllo il loro utilizzo. La dichiarazione comprendeva anche un riferimento specifico all’importanza dei criteri di sostenibilità. Al vertice hanno partecipato i paesi dell’America latina, ma le stesse disposizioni si applicano alla Cina e agli altri Stati.</p>
      <p sl="de">L’estrazione degli elementi terrestri rari (ETR) ha comportato un grave danno ambientale in Cina, come in passato era accaduto negli USA e altrove. Si deve porre fine a questa situazione. Occorre un accordo internazionale. La Cina e gli altri potenziali produttori hanno bisogno della nostra competenza tecnica e del trasferimento di tecnologia per garantire che i loro processi estrattivi rispettino l’ambiente e che i loro minatori possano lavorare con standard di sicurezza ben più elevati.</p>
      <p sl="de">La Cina è interessata anche ad investire in impianti di produzione high-tech per la lavorazione degli ETR, dato che non intende proporsi semplicemente come un fornitore di materie prime. La Commissione deve pertanto svolgere il ruolo di mediatore in questo senso.</p>
      <p sl="de">Una politica sulle materie prime di tipo moderno deve essere improntata al partenariato. Allo stesso tempo, è necessario concentrarsi sullo sviluppo di tecnologie più efficaci per il riciclaggio e la sostituzione, dato che, in futuro, i metalli rinvenuti negli ETR diverranno sempre più rari: troppo rari per essere utilizzati una volta sola.</p>
    </intervention>
    <intervention id="2-745-000" speaker_id="28219" name="Daniel Caspary" is_mep="True" mode="spoken">
      <p sl="de">Signora Presidente, Commissario Tajani, oggi il commissario ha formulato ulteriori dichiarazioni in merito alle azioni che la Commissione intende adottare nel corso dei prossimi mesi per quanto concerne l’approvvigionamento di materie prime. Anche nel 2007 la Commissione ha rilasciato una dichiarazione ed ha presentato la sua nuova strategia per le materie prime. Il fatto è che le dichiarazioni che abbiamo ascoltato negli ultimi giorni e nelle ultime settimane sono molto simili a quelle rilasciate nel 2007. Ho l’impressione, tuttavia, che – da allora – sia accaduto ben poco.</p>
      <p sl="de">È accaduto ben poco, almeno, per quanto riguarda l’affermazione dei nostri interessi. Mi sembra che molti altri paesi stiano portando avanti i propri interessi in modo molto aggressivo. Questo fenomeno è noto con il nome di “riflesso coloniale”. Noto che questo atteggiamento non si manifesta tanto tra i paesi europei, ma in particolare in Cina, che sta sfruttando la questione delle materie prime, e degli elementi terrestri rari (ETR) in particolare, per conservare il proprio monopolio e relegare gli altri Stati in una posizione di svantaggio.</p>
      <p sl="de">Mi domando sempre più spesso, Commissario Tajani, chi sia responsabile di garantire che vengano adottate opportune azioni in materia. La sua direzione generale? Lei? La direzione generale del Commercio? Il commissario De Gucht? Gli altri commissari? A chi spetta, in ultima analis, la responsabilità globale? Quali operazioni concrete si devono intraprendere? Di chi dovremo misurare le azioni e quando, per garantire che l’UE adotti effettivamente opportune misure? Le sarei molto grato se potesse analizzare tale questione, perché siamo tutti consapevoli del fatto che i cinesi sono molto attivi in questo ambito e stanno imponendo restrizioni all’esportazione e dazi, che pongono alle nostre società enormi problemi.</p>
      <p sl="de">La Commissione, alla fine, ha stilato un elenco di tutti i prodotti per i quali i cinesi dispongono di un vantaggio competitivo grazie alle loro restrizioni all’esportazione? La Commissione ha intenzione di adottare misure antidumping, ove ve ne sia la necessità, per eliminare gli svantaggi concorrenziali a carico delle nostre società? Le sarei molto grato se potesse concentrarsi su queste problematiche.</p>
    </intervention>
    <intervention id="2-746-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signora Presidente, gli elementi terrestri rari rivestono un’importanza vitale per la produzione di monitor e di telefoni cellulari, nonché per la fabbricazione dei magneti permanenti ad alto rendimento, utilizzati nelle turbine eoliche o nei veicoli elettrici, nei convertitori delle automobili catalitiche, nei circuiti stampati e nelle fibre ottiche. Di conseguenza, rivestono un’importanza fondamentale anche per le nuove energie pulite. Sebbene tali elementi vengano commercializzati su scala globale, il mercato di alcune materie prime e di alcuni elementi terrestri rari non è molto trasparente e i volumi scambiati sono contenuti.</p>
      <p sl="ro">L’Unione europea dipende quasi totalmente dalle importazioni di elementi terrestri rari, con il 97 per cento della produzione globale concentrato in Cina. Lo sviluppo delle economie emergenti e la rapida diffusione delle nuove tecnologie si tradurranno in un aumento della domanda di materie prime. I processi di estrazione, lavorazione e riciclaggio degli elementi terrestri rari hanno un impatto rilevante sull’ambiente se non vengono gestiti adeguatamente. L’UE deve impegnarsi nella semplificazione dei processi di utilizzo e di riciclaggio degli elementi terrestri rari e nella ricerca volta alla sostituzione delle materie prime più problematiche con altri materiali meno problematici.</p>
      <p sl="ro">Signor Commissario, chiediamo che l’elenco delle materie prime venga aggiornato regolarmente.</p>
    </intervention>
    <intervention id="2-747-000" speaker_id="840" name="Charles Goerens" is_mep="True" mode="spoken">
      <p sl="fr">Signora Presidente, le osservazioni formulate nelle interrogazioni orali oggetto della discussione odierna rappresentano semplicemente un’ulteriore dimostrazione della penuria delle risorse e, in particolare, dell’aumento della penuria di alcuni minerali essenziali. In aggiunta, ci mostrano la vulnerabilità degli Stati importatori rispetto agli Stati che detengono un monopolio.</p>
      <p sl="fr">L’Unione europea deve reagire su due fronti: da un lato, deve evitare di essere tenuta in ostaggio, tutelando la nostra posizione in tutte le sedi competenti (OMC, G20, Nazioni Unite) e, dall’altro lato, deve attivarsi all’interno del quadro delineato dalla strategia di Lisbona per ridimensionare la nostra dipendenza dagli ETR. Le nostre parole d’ordine devono essere il riciclaggio efficace dei materiali già utilizzati e la promozione di programmi di ricerca e sviluppo di prodotti alternativi.</p>
      <p sl="fr">Infine, l’UE deve contrastare il saccheggio degli ETR che appartengono ai paesi in via di sviluppo tramite lo sviluppo di partenariati con tali paesi.</p>
      <a text="(Applausi)"/>
    </intervention>
    <intervention id="2-748-000" speaker_id="28349" name="Teresa Riera Madurell" is_mep="True" mode="spoken">
      <p sl="es">Signora Presidente, signor Commissario, la situazione è chiara: l’UE deve garantire il proprio approvvigionamento di ETR, ma ci troviamo confrontati ad una concorrenza sempre più serrata in questo settore.</p>
      <p sl="es">Per essere precisi , la Cina controlla il 95 per cento della produzione globale e, a causa dei continui tagli alle quote di esportazione, questo aspetto è diventato uno dei punti fondamentali del programma del G20.</p>
      <p sl="es">Stiamo quindi discutendo di una questione fondamentale per l’intera economia europea, che dev’essere ovviamente affrontata mediante la cooperazione con i paesi che detengono riserve, ma anche e soprattutto, tramite la ricerca, lo sviluppo e l’innovazione.</p>
      <p sl="es">È già stato chiarito come sia fondamentale investire nella ricerca e nello sviluppo se vogliamo cogliere le sfide tecnologiche poste dalla necessità di reperire tecniche di estrazione più efficaci e di individuare materie prime alternative nell’intento di ridurre la dipendenza e il riciclaggio. Si tratta di un aspetto fondamentale, dato che le cosiddette “miniere urbane” possono diventare un’importante fonte di materie prime per l’Unione europea.</p>
      <p sl="es">Ci congratuliamo quindi con il commissario per l’impegno dimostrato nei confronti di questa problematica e terremo l’occhio puntato su tutte le azioni che la Commissione intraprenderà in merito.</p>
    </intervention>
    <intervention id="2-749-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, devo ammettere di essere molto preoccupato per alcune questioni su cui si è discusso recentemente qui in Parlamento: stasera, la carenza di ETR; ieri sera, la mancanza dell’80 per cento delle proteine; poche settimane fa, la chiusura di fabbriche per la lavorazione della barbabietola da zucchero, con la conseguente penuria di zucchero a cui siamo confrontati ora. Ritengo che sia giunto il momento che l’UE metta se stessa al primo posto, tentando, in particolare, di favorire le proprie imprese.</p>
      <p sl="en">Ovviamente, per quanto riguarda gli ETR, accolgo con favore l’impegno del commissario nei confronti dell’innovazione intesa come ricerca di alternative, eccetera (e anche in termini di riciclaggio), ma, soprattutto, nei confronti delle nuove tecnologie. Alcune settimane fa ho partecipato ad un seminario a Bruxelles che descriveva una nuova tecnologia sviluppata per ottenere elementi rari dai fondali marini.</p>
      <p sl="en">In ultima analisi, dobbiamo aspirare a diventare autosufficienti. Il fatto che il commissario vada in Brasile e parli con la Cina è indubbiamente positivo, ma se la diplomazia fallisce e questi paesi non ci danno quel che vogliamo, dove andremo? Se non disporremo di un’economia solida, non conteremo nulla dal punto di vista politico.</p>
    </intervention>
    <intervention id="2-750-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Signora Presidente, la questione delle materie prime è strettamente correlata alla crescita e al progresso economico dell’Unione europea. Non possiamo quindi che congratularci con la Commissione per la strategia sulle materie prime proposta. Ciononostante, la potenziale carenza di materie prime che ci aspetta in futuro non dovrebbe spingerci a concentrarci solo sulla risoluzione della questione dell’accesso alle materie prime. Concordo sul fatto che si possa trattare di un’ottima opportunità per orientare l’economia europea verso un modello basato su un utilizzo più efficiente delle risorse. La riduzione dell’impiego di materie prime ed una maggiore attenzione ad una lavorazione efficiente delle materie prime rappresentano, probabilmente, il metodo più rapido per ridurre il fabbisogno di importazioni dell’UE. Investendo in nuove tecnologie di lavorazione e creando materie prime alternative si contribuirebbe a ridurre sensibilmente la dipendenza dalle importazioni di ETR. In tal modo si potrebbe garantire un ruolo primario per l’Europa in questo settore, contribuendo inoltre in maniera significativa al raggiungimento degli obiettivi fissati nella strategia Europa 2020.</p>
    </intervention>
    <intervention id="2-751-000" speaker_id="96706" name="João Ferreira" is_mep="True" mode="spoken">
      <p sl="pt">Signora Presidente, questa discussione sulla difficoltà di accesso alle materie prime, come gli ETR, è intrinsecamente legata all’attuale livello di sviluppo dell’economia mondiale ed alla crisi sistemica in cui siamo immersi. La crisi che, secondo le previsioni, sarebbe dovuta essere solo di natura finanziaria, si è rivelata essere, invece, una crisi globale di portata ben maggiore. È anche una crisi fondata sull’inevitabile scontro tra la crescita economica, come viene intesa dal capitalismo, ed un pianeta Terra generoso, ma limitato. Le radici di un sistema, il capitalismo, che sacrifica tutto di fronte alle dinamiche del profitto e dell’accumulo, affondano anche in questa incapacità di comprendere la natura e i suoi limiti; la natura, però, ha effettivamente dei limiti.</p>
      <p sl="pt">Lo spostamento verso un mondo policentrico, dal punto di vista economico e politico, favorisce l’aumento della concorrenza per le risorse: desta ed alimenta conflitti. Le battaglie valutarie e commerciali di cui siamo stati testimoni sono sintomi preoccupanti, ma non isolati. Altre battaglie si stanno profilando all’orizzonte, configurandosi come minacce al presente e al futuro. È anche di tutto questo che si parla quando si discute di un tema come quello odierno.</p>
    </intervention>
    <intervention id="2-752-000" speaker_id="28155" name="Edit Herczog" is_mep="True" mode="spoken">
      <p sl="en">Signora Presidente, signor Commissario, quando è nata mia nonna, faceva parte dei due miliardi di esseri umani che vivevano sulla terra; quando sono nata io, facevo parte dei cinque miliardi di esseri umani sulla terra; quando nascerà mia nipote, sarà una dei nove miliardi di persone che vivono sulla terra. Per questo motivo, le tecnologie di tipo estensivo devono essere sostituite da tecnologie di tipo intensivo per tutte le risorse, compresi i materiali rari. Di conseguenza, vorrei ricordare una persona che, cent’anni fa, è stata insignita del premio Nobel per la chimica per l’isolamento e la purificazione del radio e del polonio: Maria Skłodowska, conosciuta come Madame Curie. Abbiamo bisogno di nuove Madame Curie, di scienziati, di tecnologie innovative. Vorrei quindi chiederle, signor Commissario, di fare del suo meglio per garantire che la chimica rimanga un settore in grado di attirare giovani talenti in Europa.</p>
    </intervention>
    <intervention id="2-753-000" speaker_id="96910" name="Judith A. Merkies" is_mep="True" mode="spoken">
      <p sl="nl">Signora Presidente, signor Commissario, onorevoli colleghi, sì, potremmo importare benissimo materie prime, ma dovremmo invece conservarle. Forse potremmo addirittura cominciare a produrle da soli. Accolgo con favore la proposta di un nuovo partenariato, che annoveri la sostituzione tra le sue competenze, ma penso che altri parlamentari ne abbiano già parlato e che abbiano ragione: dobbiamo tentare di preservare le materie prime di cui disponiamo qui in Europa. È molto importante. È necessario intensificare le attività di raccolta. È necessario passare ad altri modelli imprenditoriali per recuperare elementi terrestri rari per il riciclaggio, ovunque sia possibile. Possiamo riuscirci tramite l’innovazione e, per farlo, è necessaria una maggiore efficienza.</p>
      <p sl="nl">Tuttavia, c’è un aspetto che desta per me grande preoccupazione: intendete garantire che, qualora gli elementi terrestri rari dovessero divenire ancor più rari, verranno riservati agli usi più importanti? Intendete garantire che, qualora questi metalli dovessero diventare ancora più rari, potremo comunque contare sulle applicazioni di cui abbiamo maggiormente bisogno, le più urgenti? Per esempio, intendete garantire che, invece di finire in un qualunque prodotto elettronico, questi metalli vengano destinati ai mulini a vento? Vi interesserete anche a questa problematica? Mi sembra che sia molto importante.</p>
    </intervention>
    <intervention id="2-754-000" speaker_id="28379" name="Adam Gierek" is_mep="True" mode="spoken">
      <p sl="pl">Signora Presidente, per motivi di competitività, gli attori del mercato sono orientati verso investimenti in grado di garantire un rendimento in tempi rapidi: in altre parole, investimenti in impianti i cui prodotti possano raggiungere direttamente i consumatori. Gli investimenti nella ricerca di materie prime, in particolare di giacimenti minerari, comportano un processo lungo e oneroso, che richiede lunghe attese prima di generare utili. Per questo motivo solo gli investitori di maggiori dimensioni possono affrontare progetti di questo tipo. Si tratta per la maggior parte di monopolisti, che possono dettare le proprie condizioni, come nel caso degli ETR. È emerso che la crescita dell’Europa è limitata a causa della mancanza di lantanidi, in particolare il samario e il neodimio, necessari per la produzione di magneti permanenti ad alto potenziale energetico, utilizzati per l’energia eolica e per l’alimentazione dei veicoli elettrici.</p>
      <p sl="pl">È giunto il momento che l’Unione europea si interessi alla sicurezza delle materie prime, così come si interessa alla sicurezza energetica. Non solo per quanto riguarda gli ETR, ma anche per quanto riguarda le altre materie prime e i materiali utilizzati come catalizzatori, ad esempio il renio o il platino, il tungsteno, il molibdeno, il litio, il selenio e così via. Grazie.</p>
    </intervention>
    <intervention id="2-755-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli colleghi, voglio ringraziare il Parlamento, perché con questo dibattito dà forza all'azione che la Commissione europea – e soprattutto la Commissione Barroso II – sta svolgendo per risolvere il delicato problema delle materie rare.</p>
      <p sl="it">Come ha ben sottolineato l'on. Scholz, dall'incontro di Madrid la Commissione europea ha avviato un'azione determinata, quindi non soltanto annunci, ma azioni concrete. Quando parlo di azioni concrete intendo l'elaborazione di una lista di 14 materie prime rare sulle quali bisogna operare, una lista che temo purtroppo debba essere allungata.</p>
      <p sl="it">In più, il primo accordo con l'Unione africana ha comportato parecchi mesi di lavoro e si è concluso con un accordo all'interno del piano d'azione Unione africana-Unione europea, che vede l'Africa direttamente interessata ad un'azione congiunta con la nostra Unione e con la Commissione, che riguarda sia quello che possiamo fare all'interno dell'Unione per un'analisi delle nostre necessità, sia un'analisi delle reali possibilità di attività estrattiva in Africa, la realizzazione eventuale di un servizio geologico e il progetto di realizzare le infrastrutture delle reti transafricane a fianco delle miniere da dove si potrà moltiplicare l'industria estrattiva.</p>
      <p sl="it">L'accordo con la Federazione russa, di mettere all'ordine del giorno accordi concernenti le materie prime, è un altro risultato concreto, non è soltanto un annuncio, due incontri sono stati fatti.</p>
      <p sl="it">Così come il documento della Commissione europea sulle materie prime non è un annuncio, è un testo approvato dalla Commissione dove si indica una strategia chiara e precisa, come vi ho detto, che si basa su tre pilastri concreti sui quali intendiamo continuare a lavorare.</p>
      <p sl="it">La decisione di dar vita ad una innovation partnership legata ad una azione che vedrà partecipi i privati – e mi auguro anche il Parlamento e le altre istituzioni – proprio sull'innovazione e la ricerca per individuare azioni forti sul riciclaggio con risultati concreti e sulla sostituzione non è un annuncio, ma è un'azione concreta da parte della Commissione europea, è una richiesta che è stata approvata dal Collegio e quindi fa parte della strategia della Commissione per quanto riguarda l'innovazione.</p>
      <p sl="it">Per quanto riguarda il tema OMC, naturalmente continueremo a lavorare per risolvere con azioni diplomatiche. Il viaggio in America latina è un'altra azione concreta, non è un altro annuncio, perché i viaggi su argomenti così delicati necessitano di una preparazione dedicata che deve portare poi a risultati concreti. Naturalmente, non mancherà l'occasione per informare il Parlamento di quello che è stato fatto.</p>
      <p sl="it">Per quanto riguarda alcune realtà dell'area europea dove si può verificare se le materie prime che sono nel sottosuolo, penso alla Groenlandia, penso al Mar di Barents, penso ad altre realtà del Nord dell'Europa, bisogna verificare se l'attività estrattiva è possibile, se è economicamente conveniente. Comunque, noi siamo disponibili a sostenere tutte le iniziative volte a sperimentare eventuali azioni di ricerca.</p>
      <p sl="it">La prossima settimana si svolgerà proprio nella sede del Parlamento europeo a Bruxelles un dibattito politico, ma anche di carattere tecnico, sulle opportunità che ci sono nella zona del Mar di Barents dove sarò presente per discutere con alcuni ministri svedesi e con alcuni esperti per valutare se è economicamente conveniente o meno, anche dal punto di vista ambientale, altro tema sul quale dobbiamo vedere, se è giusto e conveniente fare attività di ricerca.</p>
      <p sl="it">Per quanto riguarda l'OMC, sono competente per quanto riguarda il tema delle materie prime per la parte industriale. Per la parte commerciale è competente il Commissario De Gucht, che ha già detto in maniera molto chiara che intende difendere gli interessi dell'UE, tant'è che il documento della Commissione nella comunicazione sulle materie prime, al paragrafo 5.2. – lo dico anche per chi fosse interessato, anche l'on. Caspary credo che abbia posto la domanda, se vuole glielo faccio avere già domani mattina – si parla di possibili azioni antidumping e di azioni dal punto di vista commerciale.</p>
      <p sl="it">Per quanto riguarda, invece, le azioni in sede OMC di cui è competente il Commissario De Gucht – come ho detto nel corso dell'intervento – abbiamo avviato una procedura con il Messico e gli Stati Uniti per nove materie prime, che non comprende le terre rare. L'esame è già in stato di avanzata risoluzione, quindi le conclusioni saranno determinanti anche per far capire alla Commissione quali iniziative poi avviare sul tema delle terre rare. Stiamo valutando la situazione proprio per individuare gli strumenti più idonei in questo settore.</p>
      <p sl="it">Per quanto riguarda, invece, il riciclaggio delle terre rare e la domanda che ha posto l'on. Rinaldi nel corso del suo intervento, le posso dire sull'azione di riciclaggio quello che intendiamo fare come Commissione europea, nella legislazione attuale si copre il 40 per cento dei rifiuti prodotti nell'Unione.</p>
      <p sl="it">La Commissione ha proposto di aumentare in maniera significativa la proposta del Commissario Potočnik, che non è mia, gli obiettivi di riciclaggio dei rifiuti elettrici ed elettronici che contengono terre rare. Sono previste altre azioni al fine di migliorare l'azione sui prodotti e al fine di facilitare il loro riciclaggio a fine vita. C'è già una normativa in corso e il Commissario Potočnik intende continuare a lavorare in questa direzione.</p>
      <p sl="it">Per quanto riguarda l'azione di politica industriale in relazione alle terre rare e alle materie prime, è mia intenzione continuare ad andare avanti, non fare promesse, perché non sono abituato a farne, sono abituato a mantenere gli impegni che prendo, soprattutto quelli che prendo di fronte al Parlamento, come ho fatto dal momento in cui ho ottenuto la fiducia dalle commissioni presso le quali mi sono presentato, e intendo continuare ad andare avanti, intendo mantenere tutti gli impegni che ho preso senza fare annunci, ma cercando di dare risposte concrete alle esigenze delle imprese e dei cittadini europei, anche in questo delicato settore dell'approvvigionamento industriale.</p>
    </intervention>
    <intervention id="2-756-000" speaker_id="96639" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-756-250" speaker_id="58758" name="Elisabetta Gardini" is_mep="True" mode="written">
      <p sl="it">Egregio Presidente, onorevoli colleghi, le terre rare sono un elemento centrale per l’economia europea. All’indomani della pubblicazione della Commissione Europea sull’iniziativa per le materie prime, dobbiamo adoperarci affinché venga definita rapidamente una strategia comune ambiziosa per questo settore. E’fondamentale evitare la totale dipendenza europea dall’attuale monopolio della Cina che detiene oggi il 97% della produzione di questi metalli indispensabili per l’industria hi-tech . E allora diventa necessaria non solo una rivalutazione della potenzialità estrattiva nei territori europei, ma anche il recupero di questi preziosi elementi dai rifiuti attraverso un riciclo più efficace. E’ in tal senso urgente che l’Unione Europea investa più risorse nella ricerca tecnologica, in particolare finalizzata a un’estrazione più facile ed economica delle terre rare dai rifiuti elettronici. Basti pensare ad esempio che da un corretto recupero di una tonnellata di telefoni cellulari, si potrebbe estrarre fino a 350 gr di oro. Il percorso per garantire un approvvigionamento sostenibile di questi elementi è ancora lungo e non potrà svilupparsi senza una maggiore cooperazione con i Paesi ricchi di risorse attraverso partenariati strategici e relazioni costanti. Mi auguro infine che vengano adottate delle misure tempestive per far fronte all’aumento dei prezzi di queste materie di importanza strategica per l’industria europea.</p>
    </intervention>
    <intervention id="2-756-500" speaker_id="96774" name="Jarosław Leszek Wałęsa" is_mep="True" mode="written">
      <p sl="pl">Da qualche tempo a questa parte siamo sempre più consapevoli del fatto che gli ETR rivestono un’importanza decisiva per le applicazioni tecnologiche e sono di fondamentale importanza per lo sviluppo di tecnologie rispetto dell’ambiente, come le turbine eoliche, i veicoli ibridi e così via. Si deve tenere in considerazione il fatto che la loro estrazione è estremamente complicata. L’industria europea dipende totalmente dalle importazioni di ETR dalla Cina, che detiene un potenziale monopolio in questo settore, dato che controlla il 97 per cento della produzione globale. La Cina possiede il 36 per cento delle riserve mondiali rinvenute ed il 59 per cento delle riserve totali stimate; allo stesso tempo, sta tentando di concludere accordi bilaterali per assicurarsi le riserve comprovate in ogni parte del mondo. L’industria europea non ha accesso né agli ETR sotto forma di materie prime, né alle conoscenze scientifiche e industriali di competenza, necessarie per la lavorazione di tali materiali. Inoltre, mentre la domanda globale di ETR è ancora in aumento, la Cina ha annunciato tagli drastici alle proprie esportazioni, come chiaramente sottolineato da un gruppo di esperti giapponesi nel corso di una presentazione molto interessante tenuta durante una loro visita al Parlamento europeo nel febbraio 2011. Considerando l’indiscutibile necessità, per l’industria degli Stati membri dell’Unione europea, di sfruttare gli ETR, nonché la necessità di valorizzare la ricerca in quest’ambito, chiedo che venga instaurato un dialogo con la Repubblica popolare cinese sull’aumento delle esportazioni di queste materie prime e che i nostri sforzi si concentrino sulla ricerca di fonti alternative per la loro estrazione.</p>
    </intervention>
  </section>
  <section id="creitem32" title="20. Possibilità di utilizzare fonti alternative di gas in Europa (discussione)">
    <intervention id="2-758-000" speaker_id="96639" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulla possibilità di utilizzare fonti alternative di gas in Europa (2010/2978(RSP)).</p>
    </intervention>
    <intervention id="2-759-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, onorevoli parlamentari, questo punto all’ordine del giorno affronta una questione che sarà certamente fonte di grande preoccupazione per noi nei prossimi mesi: come si presenterà il mercato del gas nel corso dei prossimi decenni? L’interrogativo riguarda più che altro il ruolo che il gas rivestirà nel futuro prossimo per quanto riguarda la generazione di calore, la conversione in elettricità, l’industria e il suo impiego come combustibile per i trasporti e, quindi, il ruolo che rivestirà nel nostro calendario energetico fino al 2050, sicuramente di grande importanza.</p>
      <p sl="de">È necessario, inoltre, soffermarsi a riflettere su come debbano essere sviluppate le vie di trasporto, tra cui gasdotti, infrastrutture e terminal. Altri aspetti da considerare sono i costi degli investimenti e le previsioni relative al prezzo del gas nel mix energetico. Il mercato europeo del gas, attualmente, raggiunge un volume di circa 520 miliardi di metri cubi all’anno. Una parte del nostro fabbisogno viene coperto dai giacimenti situati nel Regno Unito e nei Paesi Bassi, ma più del 60 per cento delle forniture di gas viene importato da paesi terzi e, presto, giungeremo all’80 per cento. Per tale motivo, nuovi giacimenti di gas, come il gas da rocce scistose, costituiranno un’utile integrazione ai giacimenti già esistenti e contribuiranno a ridurre la nostra dipendenza dalle importazioni.</p>
      <p sl="de">Attualmente si registra un’impennata delle vendite di tight gas e di gas di scisto provenienti dagli Stati Uniti. Dieci anni fa, nessuno avrebbe potuto immaginare la rapidità e l’impeto con cui la produzione di gas dalle rocce – estratto sfruttando la pressione dell’acqua ed agenti chimici – avrebbe trasformato il mercato. Sino a pochi anni fa, gli Stati Uniti erano importatori di gas. Ora sono diventati un paese esportatore, nonostante l’aumento della domanda interna di gas. Pertanto il mercato del gas, che è sempre stato un mercato continentale, sta per assumere, per la prima volta, una dimensione globale, con la fornitura di gas da parte degli Stati Uniti ai terminal europei di gas naturale liquefatto (GNL).</p>
      <p sl="de">Per il momento non traggo alcuna conclusione da questo tipo di evoluzione. La necessità di evitare un aumento della dipendenza, l’apertura del mercato ed il commercio mondiale parlano tutti a suo favore. È anche nell’interesse di alcuni Stati membri. Tuttavia, d’altro canto, è importante ricordare l’esistenza di normative in materia ambientale applicabili all’acqua corrente, alle acque sotterranee e all’estrazione di materie prime dal terreno. Abbiamo, inoltre, una legislazione relativa alle risorse di idrocarburi, volta a consentire un accesso paritario all’ambiente nonché a tutelarne l’integrità. Vi sono, infine, normative in materia di salute e di sicurezza per i cittadini europei. Tutti questi aspetti non devono essere trascurati.</p>
      <p sl="de">Vi è spazio per la ricerca e, ove opportuno, per l’estrazione: innanzi tutto in Polonia; ma anche nel Regno Unito e in Germania. In Germania, tuttavia, va tenuto in considerazione anche un altro aspetto: l’accettazione da parte dei cittadini. Non sarà possibile, infatti, procedere con l’estrazione del gas senza l’approvazione degli abitanti delle zone interessate e dei residenti locali.</p>
      <p sl="de">La Commissione sta tenendo sotto controllo il processo ed è anche pronta a presentare opportune perizie. Ritengo che saranno necessari dai tre ai cinque anni per farci un’idea precisa del quantitativo di gas estraibile dalle nostre rocce da destinare al mercato europeo. Dobbiamo seguire questi sviluppi senza giudicarli prematuramente. Tuttavia, bisogna considerare che, anche qualora riuscissimo a sfruttare tali giacimenti, essi andrebbero solo ad integrare le risorse di gas già esistenti. Questo significa che le importazioni di gas convenzionale da paesi terzi come la Norvegia, la Russia e l’Algeria, oppure via mare dal Qatar e da altri Stati, continueranno a rivestire un ruolo fondamentale per coprire il fabbisogno del mercato europeo del gas nei prossimi decenni. Le infrastrutture rimarranno di fondamentale importanza, come ad esempio gasdotti nuovi e sicuri e terminal aggiuntivi per il GNL. Ritengo che vi sia la possibilità di estrarre il gas da riserve interne per integrare le importazioni, ma ciò non sarà di certo sufficiente a sostituire completamente il gas di importazione.</p>
    </intervention>
    <intervention id="2-760-000" speaker_id="96792" name="Bogdan Kazimierz Marcinkiewicz" is_mep="True" mode="spoken">
      <p sl="pl">a nome del gruppo PPE. – Signora Presidente, signor Commissario, sono lieto che il Parlamento europeo sia riuscito ad avviare una discussione sulla possibilità di ricavare gas da fonti di energia non convenzionali, come ad esempio il gas di scisto, il tight gas ed il metano coalbed .</p>
      <p sl="pl">Alla luce delle recenti conclusioni del Consiglio “energia” in ambito energetico e dell’ampio dibattito pubblico in materia, ritengo che il gas di scisto possa diventare, nel lungo periodo, una delle modalità di diversificazione delle fonti energetiche. L’Unione europea non deve fare la predica a chi si è convertito; deve invece guardare, ad esempio, agli Stati Uniti, per rendersi conto di come l’estrazione del gas di scisto abbia già rivoluzionato il mercato energetico in quel paese. Partendo dal presupposto che questo sviluppo avrà delle conseguenze ancora maggiori per il mercato globale in futuro, l’estrazione di gas di scisto deve diventare una priorità anche per l’Europa, soprattutto se si considera che le risorse di questo gas superano, in Europa, le risorse derivanti dalle riserve di gas convenzionale, secondo quanto previsto dal secondo riesame strategico della politica energetica.</p>
      <p sl="pl">Signor Commissario, l’Unione europea deve svolgere un’analisi preventiva sull’estrazione di gas di scisto in Europa. Il potenziale di gas di scisto è già stato appurato in Germania, Francia, Romania, Bulgaria, Paesi Bassi, Svezia, Polonia e Regno Unito, tra gli altri. Se possibile, dovrebbe essere garantito un sostegno finanziario per i programmi di ricerca, che permetterebbero di sviluppare tecnologie sicure ed economicamente sostenibili per estrarre gas da fonti di energia non convenzionali.</p>
      <p sl="pl">Mi permetto di formulare due interrogativi. Innanzi tutto, la Commissione si sta attivando per svolgere un’analisi preventiva sulla possibilità di ricavare gas da fonti alternative in Europa e sta conducendo studi di fattibilità tecnica ed economica relativi a tale tipo di estrazione nell’ambito delle attività che riguardano le priorità infrastrutturali energetiche a partire da ora sino al 2020? Il mio secondo interrogativo è il seguente: la Commissione ha previsto un accantonamento nelle prospettive finanziarie 2014-2020 volto a supportare la ricerca geologica, nell’intento di valutare il potenziale dei giacimenti esistenti e la possibilità di estrarre gas di scisto in Europa, in modo tale da accelerare lo sviluppo tecnologico in questo settore?</p>
    </intervention>
    <intervention id="2-761-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">a nome del gruppo S&amp;D. – Signora Presidente, non appena le economie e l’industria degli Stati membri si riprenderanno, assisteremo ad un aumento ancora maggiore della domanda di gas. Nel frattempo, il rapido esaurimento delle nostre risorse di gas naturale potrebbe rendere l’Unione ancor più dipendente da paesi terzi fornitori ed indebolire la competitività del nostro settore industriale. Il gas derivante da fonti alternative potrebbe costituire un’efficace via d’uscita, ridisegnando, fondamentalmente, la mappa europea dell’approvvigionamento di gas e ridistribuendo le leve economiche. Tuttavia, è necessario attivarsi immediatamente, eventualmente traendo vantaggio dall’esperienza già maturata da altri paesi. Di recente si è discusso molto in merito al potenziale del gas di scisto e oggi, signor Commissario, anche lei ha sottolineato che questo gas è stato inserito nelle conclusioni del Consiglio europeo del 4 febbraio. Ritengo che l’Unione europea debba definire dei piani concreti in via prioritaria e che debba avviare le attività di ricerca di eventuali giacimenti di questo tipo di gas nonché il relativo sfruttamento. Ovviamente, come ha sottolineato, il gas di scisto non deve e non può costituire l’unica soluzione per ridurre la nostra dipendenza energetica. Tuttavia, se le previsioni dei geologi europei verranno confermate, si potranno trovare riserve di gas non solo in Polonia ed in Germania, ma eventualmente anche in altri paesi. In futuro, questo aiuterebbe a ridurre l’influenza di paesi terzi sull’economia europea e sulla sua competitività. Sfortunatamente, in questo settore, siamo in ritardo di almeno dieci anni rispetto agli Stati Uniti, dove il volume sempre maggiore di gas di scisto estratto ha trasformato radicalmente il volto del mercato del gas. Ritengo che si debbano intensificare gli sforzi in questo ambito e che si debbano adottare misure concrete per utilizzare queste fonti nell’economia.</p>
    </intervention>
    <intervention id="2-762-000" speaker_id="97076" name="Corinne Lepage" is_mep="True" mode="spoken">
      <p sl="fr">a nome del gruppo ALDE. – Signora Presidente, signor Commissario, onorevoli colleghi, comprendo pienamente l’entusiasmo derivante dalla presenza di gas di scisto nel sottosuolo europeo e il desiderio di indipendenza energetica è davvero encomiabile.</p>
      <p sl="fr">Ciò premesso, ritengo che questo ottimismo debba essere considerevolmente ridimensionato, innanzi tutto negli Stati Uniti, in cui il gas di scisto è effettivamente molto usato. Molti Stati stanno optando per una moratoria e il gruppo indipendente di esperti è stato incaricato di svolgere una valutazione d’impatto, che verrà portata a termine nell’arco di più di due anni, tesa ad analizzare le conseguenze ambientali di questo sfruttamento.</p>
      <p sl="fr">In secondo luogo, in un momento in cui stiamo tentando di ridurre sensibilmente le nostre emissioni di gas serra, risulterebbe del tutto incoerente rispetto alle politiche europee non eseguire una valutazione delle conseguenze del solo impatto climatico, in termini di emissioni di gas serra, dello sfruttamento di tali giacimenti prima di intraprendere qualsiasi tipo di ricerca approfondita.</p>
      <p sl="fr">In terzo luogo, signor Commissario, lei ha affermato che ci dobbiamo attenere agli standard ambientali. Ne abbiamo preso nota e ne siamo lieti. Nonostante ciò, nei paesi in cui vengono concessi permessi di ricerca – e mi riferisco in particolare al mio paese – è chiaro, oggi, che la legislazione ambientale è stata completamente ignorata. Non viene applicata, commettendo così una palese violazione della legge. La convenzione di Aarhus non viene applicata, le persone non sono state informate, non vi è alcuna inchiesta pubblica, non viene condotta alcuna valutazione d’impatto e vengono occultate le informazioni relative ai prodotti chimici pericolosi utilizzati.</p>
      <p sl="fr">È pertanto assolutamente inaccettabile proseguire in questo modo. La questione fondamentale, signor Commissario, è capire se lo sfruttamento di gas di scisto in un terreno compatto come quello europeo, completamente diverso da quello americano, non sia incompatibile con la nostra legislazione in materia di tutela dell’ambiente e di accesso alle informazioni da parte dei cittadini.</p>
      <p sl="fr">Sono curiosa di ascoltare le sue risposte.</p>
    </intervention>
    <intervention id="2-763-000" speaker_id="96743" name="Michèle Rivasi" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, signor Commissario, sono completamente d’accordo con quanto affermato dall’onorevole Lepage e vorrei porre la seguente domanda: è un’opportunità oppure un disastro ecologico prevedibile?</p>
      <p sl="fr">Abbiamo per lo meno dieci anni di ritardo rispetto agli Stati Uniti in termini di sfruttamento. Cosa possiamo riscontrare? Possiamo notare che le acque sotterranee sono state contaminate dai prodotti chimici che hanno permeato questa fratturazione idraulica. Possiamo anche riscontrare un inquinamento dell’aria. Possiamo notare la presenza di composti organici volatili (COV) e persino di ozono, a causa di tutte le sostanze rilasciate nell’aria. Possiamo riscontrare danni alla salute non solo nelle persone che vivono nei paraggi, ma anche nel bestiame e, ovviamente, in coloro che attingono alle falde freatiche, dato che non possono più bere l’acqua in esse contenuta. La settimana scorsa, il New York Times ha dato la notizie secondo cui, oltre ad inquinare le acque sotterranee con idrocarburi e biocidi, la contaminazione produce anche elementi radioattivi.</p>
      <p sl="fr">Come ha sottolineato l’onorevole Lepage, in Francia sono stati concessi otto permessi senza alcuna discussione, senza alcuna consultazione, senza alcuna valutazione d’impatto. E lei parla di accettabilità sociale? C’è in atto una rivolta legittima. Alle ultime manifestazioni, tenutesi nel dipartimento dell’Ardèche, hanno preso parte più di 20 mila persone, proprio perché queste persone hanno a cuore la propria terra. E lei afferma: “è un’opportunità economica”. Ma a vantaggio di chi andrà questo gas? Cui bono ? Per caso la scelta sul gas andrà incontro alle necessità del settore industriale a scapito delle riserve di acqua contenute nelle falde freatiche? La moratoria di New York illustra bene il problema.</p>
      <p sl="fr">Stiamo quindi chiedendo, semplicemente, che i permessi vengano revocati. È fuori discussione che vengano effettuate prospezioni quando ancora non disponiamo di una garanzia di conformità con la direttiva quadro sulle acque sotterranee, la direttiva quadro sulla qualità dell’aria o la convenzione Aarhus. Attendiamo quindi le sue risposte e ci rifiuteremo, in Europa, in Francia e nei paesi interessati, di avallare lo sfruttamento di queste forme di gas non convenzionali in assenza delle suddette garanzie.</p>
    </intervention>
    <intervention id="2-764-000" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo ECR. – Signora Presidente, la riuscita commercializzazione di gas non convenzionale ha trasformato gli Stati Uniti in un paese esportatore di questo tipo di combustibile, con un potenziale che supera quello della Russia. Anche la situazione dei mercati è mutata. I contratti fissi, a lungo termine e gli strumenti del regime dei prezzi basati sui prezzi del petrolio sono stati sostituiti da accordi molto più flessibili e il mercato a pronti sta iniziando a rivestire un ruolo sempre più importante. Sia i consumatori privati che il settore industriale stanno traendo vantaggio da questa situazione, dato che tutti noi paghiamo bollette più contenute. L’Europa non può permettersi di sprecare questo potenziale ed un’opportunità del genere, in particolare dato che la volontà dell’Europa di affrancarsi dal carbone si traduce nell’aumento dell’importanza del gas nelle economie europee. Questa opportunità per diversificare le fonti di gas e aumentare la quota delle risorse interne, ridimensionando così la nostra dipendenza dalle importazioni, sta emergendo, oggi, in paesi come la Polonia, la Francia e la Germania. Le attività volte ad ottenere gas da giacimenti non convenzionali sono ad uno stadio avanzato in tutti questi paesi. Ricordiamoci che questo settore non necessita di sovvenzioni o di particolari condizioni operative preferenziali. È un settore che sta già investendo centinaia di milioni di euro in Europa e che ha bisogno di una sola cosa: che non vengano poste barriere al suo sviluppo e che venga gestito equamente. È quanto si aspettano anche i Conservatori e Riformisti europei di questo Parlamento dalla Commissione europea. Speriamo che l’Europa non sprechi quest’opportunità.</p>
    </intervention>
    <intervention id="2-765-000" speaker_id="96654" name="Jaroslav Paška" is_mep="True" mode="spoken">
      <p sl="sk">a nome del gruppo EFD. – Signora Presidente, attualmente, rispetto alle fonti di gas tradizionali, l’estrazione da fonti non convenzionali ammonta, in tutto il mondo, a solo al 5 per cento cica della produzione totale di gas.</p>
      <p sl="sk">Le fonti non tradizionali contengono una concentrazione minore di materia prima rispetto ai giacimenti tradizionali. Oltre al metano di origine minerale, al gas contenuto nelle rocce meno permeabili o agli idrati di gas, la fonte più promettente sembra essere il gas di scisto. L’esempio migliore di estrazione di questo tipo di gas si è avuto nel Nord America, dove l’estrazione da fonti non tradizionali nel 2007 ha coperto sino al 42 per cento della produzione totale.</p>
      <p sl="sk">Secondo le stime dell’Agenzia internazionale per l’energia, in Europa ci potrebbero essere fino a 991 miliardi di metri cubi di riserve di gas non tradizionali, probabilmente dislocate, per la maggior parte, in Polonia, Germania, Ungheria, Romania, Svezia e Regno Unito. Dal 2007 al 2010, la Polonia ha concesso quasi 60 permessi per la ricerca e l’estrazione di gas di scisto. Tra i titolari di questi permessi ci sono grandi multinazionali globali attive nel settore dell’energia.</p>
      <p sl="sk">Risulta quindi chiaro, da quanto affermato, che queste nuove fonti di gas non tradizionali stanno diventando anche un’alternativa interessante per lo sfruttamento di nuove tecnologie di estrazione orizzontale.</p>
    </intervention>
    <intervention id="2-766-000" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, Commissario Oettinger, se analizziamo le oscillazioni dei prezzi sui mercati energetici delle ultime settimane, possiamo renderci conto di come non solo i rischi politici presentati da molti paesi, ma anche i mercati finanziari e molti altri fattori di rilievo non ci consentano di sviluppare una strategia sicura per il futuro. Pertanto, è necessario tagliare la torta dell’energia in quanti più pezzi possibile, ed è chiaro che, in futuro, il gas continuerà a rivestire un ruolo importante in questo senso. Ovviamente, ci dobbiamo concentrare su un impiego efficiente del gas. È necessaria più efficienza non solo nei nostri processi produttivi, ma anche nei consumi. Dobbiamo garantire che i costi derivanti dalle emissioni di CO2 vengano coperti dal consumatore e non dai produttori, perché – in caso contrario – si assisterebbe a un fenomeno di distorsione della concorrenza internazionale. Per noi non dev’essere importante se il gas che produce CO2 viene utilizzato all’interno o all’esterno dell’Europa. L’Europa è la regione con il maggior potere di acquisto. Se importiamo prodotti con un’alta concentrazione di CO2 o li trasportiamo in Europa, questa circostanza non deve andare a discapito della nostra competitività.</p>
      <p sl="de">In futuro, inoltre, è necessario tenere in considerazione l’importanza dei gasdotti. Un gasdotto è un po’ come un matrimonio: entrambi i partner si devono unire per un lungo periodo di tempo per raggiungere un obiettivo vantaggioso per tutti.</p>
    </intervention>
    <intervention id="2-767-000" speaker_id="96739" name="Reinhard Bütikofer" is_mep="True" mode="spoken">
      <p sl="de">Signora Presidente, sono stato lieto di sentire, Commissario Oettinger, che non ha assecondato la tendenza, sempre più diffusa, verso una sorta di “euforia da gas di scisto”, ma che invece ha consigliato di adottare un approccio più sensato. Questo settore è certamente interessante, sotto certi aspetti, perché potrebbe portare ad un ridimensionamento della nostra dipendenza dalle importazioni di gas. In realtà i suoi vantaggi sono già tangibili. Ha citato il fatto che i prezzi stanno diminuendo grazie alle ampie forniture di gas non convenzionale di provenienza statunitense. Tuttavia, come ha affermato, è necessario creare un clima di fiducia se si vuole che la questione venga analizzata in maniera imparziale.</p>
      <p sl="de">La Commissione sta proponendo di riesaminare il quadro normativo. Mi sono meravigliato di sentire il suo portavoce affermare, recentemente, che la regolamentazione presenterebbe alcune lacune. Tuttavia, a differenza degli Stati Uniti, la Commissione ha omesso di intraprendere una serie di azioni. L’Agenzia per la protezione ambientale statunitense (EPA) sta svolgendo un’indagine più accurata. Vorrei sapere perché noi non stiamo facendo altrettanto o, per lo meno, perché non stiamo attendendo di visionare i risultati dell’indagine prima di adottare ulteriori misure. È necessaria, al momento, una moratoria politica per le attività relative al gas di scisto, fino a quando non potremo rispondere agli interrogativi che molti cittadini ci stanno formulando, dato che si sono resi conto che negli Stati Uniti è stata presa una decisione avventata. Negli Stati Uniti, infatti, stanno emergendo problemi più gravi di quanto, inizialmente, non si volesse credere e il paese si trova, ora, in una situazione di difficoltà che noi vogliamo assolutamente evitare.</p>
      <p sl="de">Le chiedo quindi, nella sua veste di membro della Commissione responsabile per questo settore, di non perseverare nella realizzazione di quanto programmato, ma di effettuare indagini più approfondite, come quelle americane, in modo che si possa creare un clima di fiducia.</p>
    </intervention>
    <intervention id="2-768-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Signora Presidente, i giacimenti di gas alternativo e, in particolare, di gas di scisto hanno consentito agli Stati Uniti di raggiungere la totale indipendenza per quanto riguarda il gas nell’arco degli ultimi 10 anni. Grazie a questi giacimenti, gli Stati Uniti da importatori di gas si sono trasformati in esportatori e l’impiego di tali giacimenti ha portato anche vantaggi concreti sul piano ambientale, come, ad esempio, la riduzione delle miniere di carbone ed i relativi danni ad esso connessi.</p>
      <p sl="pl">Gli scienziati prevedono che anche nell’Unione europea si potrebbe delineare una situazione dello stesso tipo. Lo sfruttamento, in Europa, di giacimenti di gas non convenzionale rappresenta la migliore alternativa possibile in considerazione delle aspettative del Parlamento nei confronti della riduzione delle emissioni di CO2 e, di conseguenza, del numero di miniere di carbone. Inoltre, di recente, abbiamo assistito ad un notevole aumento dei prezzi del gas ottenuto da fonti convenzionali. Anche la situazione Medio Oriente ha un suo peso. L’eventuale sfruttamento dei giacimenti consentirà, quindi, di ridurre sensibilmente i costi per la produzione di energia, dato che costituisce un’alternativa alle importazioni, che stanno diventando sempre più costose.</p>
      <p sl="pl">L’estrazione di gas non convenzionale consente, inoltre, di ridurre i livelli di disoccupazione, come è stato riscontrato negli Stati Uniti, dove l’esperienza ha dimostrato che questo tipo di estrazione ha un riscontro occupazionale positivo. Nel solo Stato della Pennsylvania, circa 200 000 persone hanno trovato lavoro grazie all’estrazione e alla lavorazione di gas non convenzionale e l’economia locale incassa più di 8 miliardi di dollari all’anno grazie alle imposte, agli ordini inoltrati dalle società di estrazione ed ai diritti di concessione. Perciò non restiamo indietro; adottiamo misure concrete per sfruttare questa enorme opportunità e questo immenso potenziale.</p>
    </intervention>
    <intervention id="2-769-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signora Presidente, non possiamo che accogliere con favore il fatto di essere riusciti a stimolare un dibattito su un argomento così spesso trascurato nell’Unione europea: l’estrazione di gas da giacimenti alternativi. Come ha già affermato il commissario, molti paesi presentano, potenzialmente, le condizioni geologiche adatte per l’esistenza di questo tipo di gas. Il volume in Polonia si aggira intorno ai 1 000-3 000 miliardi di metri cubi, con uno sfruttamento annuale di circa 14 miliardi di metri cubi. L’Europa non si può permettere di non prendere in considerazione un’opportunità di questo genere, anche solo a giudicare dagli effetti sul mercato americano. Dopotutto, il gas, inteso come combustibile, resterà una fonte di energia fondamentale ancora per molto tempo, come risulta, ad esempio, dal secondo riesame strategico della politica energetica. Allo stesso tempo, questa relazione mette in evidenza il grado di dipendenza dell’Europa dalle forniture provenienti da paesi terzi. Alla luce dei recenti conflitti nell’Africa settentrionale, per esempio, che stanno avendo ripercussioni sul mercato dei combustibili, ci dovremmo domandare se non sia possibile reperire fonti alternative di questo tipo in Europa.</p>
      <p sl="pl">Va da sé che sorgerà la questione relativa all’impatto ambientale di questo tipo di operazioni. A mio avviso dovremo stanziare un ingente importo per la ricerca di metodi ecocompatibili per l’estrazione del gas da fonti alternative come, ad esempio, dalle rocce scistose. Sembrerebbe che l’Europa possa essere ai primi posti anche in questo settore. Se vogliamo raggiungere i nostri obiettivi ambientali, dobbiamo, da un lato, individuare nuove fonti di gas e, dall’altro, affinare la tecnologia e i metodi di sfruttamento, in modo da evitare un danno ambientale di vasta portata. Molte grazie.</p>
    </intervention>
    <intervention id="2-770-000" speaker_id="96814" name="Elena Băsescu" is_mep="True" mode="spoken">
      <p sl="ro">Signora Presidente, ormai è risaputo che le riserve globali di idrocarburi stanno per esaurirsi. Tale circostanza comporterà costi di estrazione più elevati e, quindi, prezzi esorbitanti.</p>
      <p sl="ro">Il gas ricavato da fonti alternative avrebbe un ruolo importante da svolgere nel mercato energetico europeo. L’Europa potrebbe utilizzarlo per diversificare le proprie fonti di energia, ridimensionando in tal modo la dipendenza da paesi terzi. Una delle possibili alternative può essere quella di sfruttare le riserve europee di gas in maniera non convenzionale. Tre compagnie petrolifere hanno già ottenuto il permesso per questo tipo di operazioni in Romania. Gli idrati di gas, noti anche come “ghiaccio infiammabile”, sono molto abbondanti nel Mar Nero. Sfruttata localmente, questa risorsa ridurrebbe la dipendenza dell’Unione dai gasdotti russi.</p>
      <p sl="ro">Anche il mercato del biogas è uno dei più sviluppati in Europa. Paesi come la Romania hanno la possibilità di produrre biogas, ma necessitano ancora di investimenti nelle tecnologie di sfruttamento.</p>
    </intervention>
    <intervention id="2-771-000" speaker_id="96901" name="Arturs Krišjānis Kariņš" is_mep="True" mode="spoken">
      <p sl="lv">Signora Presidente, pensiamo solo a quanti fondi fuoriescono ogni giorno dalle casse europee per acquistare gas d’importazione. Se potessimo vederlo, se questo denaro fosse trasportato a bordo di camion, si formerebbero code ai confini con la Russia, in direzione dell’Africa settentrionale e verso la Norvegia. Si è verificata, nel mondo, una rivoluzione silenziosa, dello stesso tipo di quella, ben più rumorosa, che stiamo osservando nell’Africa settentrionale: la rivoluzione relativa all’estrazione di gas di scisto. Come molti oratori hanno già affermato, negli ultimi 10 anni, gli Stati Uniti, da importatori netti, si sono trasformati in un paese esportatore di gas, grazie a queste nuove tecnologie che rendono più semplice l’accesso al gas di scisto.</p>
      <p sl="lv">Onorevoli colleghi, se avremo la possibilità, in Europa, di sfruttare queste nuove tecnologie e di utilizzare il gas naturale trovato in Europa per ottenere l’accesso a questo gas di scisto, potremo rafforzare la nostra economia comune, riducendo la dipendenza dalle importazioni.</p>
      <p sl="lv">Grazie per l’attenzione.</p>
    </intervention>
    <intervention id="2-772-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signora Presidente, il 4 febbraio il Consiglio europeo ha raccomandato agli Stati membri di verificare le risorse di rocce scistose e di gas di scisto in Europa. Tuttavia, lo sfruttamento di fonti di gas non convenzionale comporta rischi seri dal punto di vista ambientale e sociale. Non si può procedere ad alcun tipo di sfruttamento di gas di scisto senza una preventiva indagine sull’impatto, in grado di delineare i rischi connessi e le misure necessarie per tutelare i residenti e i proprietari dal punto di vista del rischio ambientale.</p>
      <p sl="ro">Signor Commissario, la politica di sicurezza energetica dell’Unione europea si fonda sulla diversificazione delle fonti e delle vie di approvvigionamento energetico. Si può ottenere una riduzione della dipendenza dal gas russo anche mediante la realizzazione di progetti quali il gasdotto Nabucco, che riveste un’importanza prioritaria per l’UE, o altri progetti minori, come il gasdotto trans-adriatico, l’interconnettore Turchia-Grecia-Italia o l’interconnettore Azerbaigian-Georgia-Romania, che mettono in evidenza il ruolo fondamentale del Mar Nero ai fini della sicurezza energetica europea.</p>
    </intervention>
    <intervention id="2-773-000" speaker_id="28299" name="Bogusław Sonik" is_mep="True" mode="spoken">
      <p sl="pl">Signora Presidente, vorrei ringraziare il commissario Oettinger per la dichiarazione che ha reso alla stampa polacca, in cui ha affermato che il gas di scisto rappresenta un’opportunità per l’Unione europea e che l’impiego di tale gas svolge un ruolo molto importante per ridurre la dipendenza dell’Unione dalle importazioni.</p>
      <p sl="pl">Tuttavia, dopo aver ascoltato quanto dichiarato dal commissario oggi, vorrei esortarlo a dimostrare maggior entusiasmo quando parla del gas di scisto, che potrebbe rivelarsi un vero e proprio tesoro nascosto. Comprendo tutti i suoi dubbi in merito alla tutela dell’ambiente, basati ovviamente sull’esperienza passata. Tuttavia vorrei esortare la Commissione ad attivarsi maggiormente per sostenere la ricerca e ad impiegare il lasso di tempo cui ha accennato – ha affermato infatti che i primi risultati potranno essere disponibili tra cinque anni – per aiutare chi è attivo nella ricerca di gas di scisto a garantire che i metodi utilizzati non vadano a scapito dell’ambiente naturale. Questa responsabilità dovrebbe spettare in prima battuta alla Commissione. Vorrei esortare il commissario ad adoperarsi maggiormente in questo senso, per il bene del gas di scisto che dobbiamo assolutamente trovare Europa.</p>
    </intervention>
    <intervention id="2-774-000" speaker_id="96706" name="João Ferreira" is_mep="True" mode="spoken">
      <p sl="pt">Signora Presidente, attualmente i combustibili fossili coprono la maggior parte del fabbisogno energetico primario mondiale: più dell’80 per cento del totale, con il petrolio al 34 per cento, il carbone al 26 per cento ed il gas naturale al 21 per cento. Come sappiamo, queste risorse sono state sfruttate a ritmi ben più elevati rispetto ai loro ritmi naturali di ricostituzione. Il loro inesorabile esaurimento, quindi si sta già delineando all’orizzonte.</p>
      <p sl="pt">La posizione del gas naturale si può assimilare a quella del petrolio, se si esclude il fatto che il gas naturale viene distribuito in maniera meno capillare e che è più difficoltoso da trasportare e da immagazzinare. Dobbiamo pertanto diversificare urgentemente le nostre fonti di energia. Non esistono soluzioni miracolose e occorre gestire con estrema attenzione, saggezza e parsimonia le riserve di combustibili fossili ancora disponibili. Tuttavia, a prescindere da quali alternative si trovino per l’approvvigionamento energetico, è praticamente certo che il consumo totale di energia dovrà ridimensionarsi rispetto ai livelli attuali, il che non è poi necessariamente un risvolto così negativo. È a questo scenario che ci si deve preparare, sin da ora.</p>
    </intervention>
    <intervention id="2-775-000" speaker_id="4308" name="Alejo Vidal-Quadras" is_mep="True" mode="spoken">
      <p sl="en">Signora Presidente, nel settore dell’energia, in cui l’Unione si deve misurare con un elevato livello di dipendenza dalle importazioni, è stato fatto molto per ridurre i costanti rischi a cui siamo esposti a causa della nostra debolezza. L’esempio più recente, e lampante, è stata l’approvazione del regolamento sulla sicurezza dell’approvvigionamento di gas.</p>
      <p sl="en">Non si deve tralasciare alcuna alternativa a nostra disposizione per tentare di ridurre la dipendenza dall’importazione di energia. Questo è il motivo per cui ho presentato, insieme ad altri colleghi parlamentari, la dichiarazione scritta n. 67 sulla possibilità di sfruttare fonti alternative di gas nell’Unione europea. Vorrei condividere con voi tre aspetti relativi a tale questione.</p>
      <p sl="en">Innanzi tutto, le energie rinnovabili rappresentano una quota via via sempre maggiore del nostro mix energetico, in cui il gas si colloca al primo posto tra i combustibili di riserva. In secondo luogo, gli Stati Uniti hanno dimostrato l’esistenza di un know-how tecnologico e la fattibilità economica di queste fonti non convenzionali, Infine, l’Unione dispone di un grande potenziale in termini di fonti non convenzionali di gas. Sul piano della dipendenza energetica, non possiamo permetterci di lasciarci sfuggire nessuna opportunità.</p>
    </intervention>
    <intervention id="2-776-000" speaker_id="28155" name="Edit Herczog" is_mep="True" mode="spoken">
      <p sl="en">Signora Presidente, è stato bello constatare la presenza del commissario a Lubiana all’inaugurazione dell’ACER. Ritengo che sia una buona notizia per i nostri colleghi.</p>
      <p sl="en">Il gas di scisto può rivelarsi parte della soluzione al problema energetico. Pertanto, prima di procedere al suo sfruttamento, noi politici dobbiamo adottare tutte le misure possibili per evitare di perdere l’accettazione da parte dei nostri concittadini; al contrario, dobbiamo tentare di guadagnarcela.</p>
      <p sl="en">Sicuramente vi è una differenza rispetto agli Stati Uniti. La densità della popolazione europea è molto più alta di quella statunitense. Ritengo pertanto che si debba chiedere alla Commissione di eseguire una valutazione d’impatto. Stavamo considerando l’eventualità di introdurre un progetto pilota e di stanziare dei fondi, sotto l’egida della commissione per l’industria, la ricerca e l’energia, per consentirne l’esecuzione e finanziare la valutazione d’impatto tramite fondi europei. A mio avviso, se vogliamo sviluppare questa tecnologia, che potrebbe rappresentare parte della soluzione al problema energetico, dovremo ottenere l’accettazione da parte dei nostri concittadini.</p>
    </intervention>
    <intervention id="2-777-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, innanzi tutto, vorrei dire che mi trovo d’accordo con il commissario e mi devo complimentare con lui per la sua presentazione equilibrata. La sicurezza in materia di approvvigionamento energetico deve rappresentare la condicio sine qua non della politica energetica europea d’ora in avanti. Ovviamente, dal punto di vista teorico, potremmo ottenerla da fonti rinnovabili e, in effetti, l’Europa ha sviluppato opportune politiche al riguardo. Tuttavia, in alternativa, dobbiamo raggiungerla con altre fonti. Non possiamo persistere nel restare dipendenti dalla Russia – abbiamo visto come si è comportata con la Georgia pochi anni fa – e da regimi come quello di Gheddafi al giorno d’oggi, con le ripercussioni che tutto ciò comporta sui prezzi.</p>
      <p sl="en">Dobbiamo analizzare la nostra situazione: se abbiamo delle alternative – e l’alternativa nel nostro caso è il gas di scisto – dobbiamo sfruttarle a fondo. C’è chi si preoccupa per l’ambiente, ma lo storico dell’Unione europea in materia ambientale non è secondo a nessuno. Lo si chieda a qualsiasi agricoltore in Europa: dirà quanto siamo attenti all’ambiente e quante misure adottiamo per tutelarlo. Lo stesso dicasi anche per il nostro caso di specie, ma dobbiamo sfruttare tutte le possibilità che abbiamo per ottenere gas da fornitori alternativi e – se posso dirlo con una lieve ironia – potremmo anche ottenere dell’ottimo gas in questo modo.</p>
    </intervention>
    <intervention id="2-778-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, stiamo tentando di prevedere che direzione stia prendendo il mercato del gas. Oggi abbiamo presentato la nostra comunicazione relativa al piano per l’efficienza energetica, che tocca temi quali il risparmio energetico, l’efficienza energetica, la lotta agli sprechi e la sicurezza dell’approvvigionamento di energia.</p>
      <p sl="de">In secondo luogo, stiamo assistendo ad un aumento della domanda energetica in Europa. Un esempio è offerto dalla mobilità. In Germania, vi sono 520 veicoli alimentati a diesel per ogni 1 000 persone. Nei nuovi Stati membri, questo dato si assesta al di sotto dei 200 veicoli. Questi due dati tenderanno a convergere, ma il trend sarà in crescita piuttosto che al ribasso, verso il livello della Polonia.</p>
      <p sl="de">In terzo luogo, i nostri giacimenti di gas si stanno esaurendo. I livelli sono crollati drasticamente nel Regno Unito nel corso degli ultimi dieci anni ed accadrà lo stesso nei Paesi Bassi nell’arco dei prossimi dieci anni. Questo significa un aumento della dipendenza. Malgrado ciò, molte delle nostre speranze cadono sull’apporto che può provenire dal gas. Perché? Anche se è un combustibile fossile, è di gran lunga più rispettoso dell’ambiente, in termini di emissioni di CO2 , del carbone o del petrolio ed è molto più flessibile rispetto all’energia nucleare ed al carbone. Per questo motivo, il gas è considerato essenziale per garantire che si possa produrre costantemente più energia elettrica a partire da fonti di energia rinnovabili. Se analizziamo i dati relativi alla capacità di base, possiamo constatare che, attualmente, si aggira intorno alle 8 000 ore annue, mentre il dato relativo all’energia eolica, a seconda della situazione, è compreso tra le 2 000 e le 5 000 ore e per l’energia solare solo tra le 600 e le 2 000 ore. Da questi dati emerge con chiarezza che abbiamo bisogno del gas. Se vogliamo energia rinnovabile, il gas è il suo partner d’elezione, per quanto molte persone possano ritenerlo difficilmente accettabile.</p>
      <p sl="de">Pertanto sto procedendo partendo dal presupposto di una domanda annua di 600 miliardi di metri cubi in Europa, piuttosto che di 300 miliardi. Questo si tradurrà in un livello di dipendenza pari all’80 per cento. Per tale motivo, dobbiamo innanzi tutto diversificare e modernizzare le vie di trasporto, in modo tale che possano soddisfare gli attuali requisiti della tecnica. Dobbiamo anche eliminare le aree isolate, sviluppare la nostra capacità di stoccaggio e diversificare le fonti di approvvigionamento. Questo significa che, oltre che dalla Russia, dalla Norvegia, dall’Algeria, dal Qatar e dalla Libia, dobbiamo ottenere gas anche dalle regioni del Mar Caspio. Il gas proveniente da questa zona può essere immesso nel mercato europeo del gas mediante l’interconnettore Turchia-Grecia-Italia (ITGI), il gasdotto trans-adriatico (TAP) ed il gasdotto Nabucco. Nell’ottica della diversificazione, non escludo l’eventualità di sfruttare gas proveniente da rocce negli Stati membri. Questo fenomeno è appena agli inizi.</p>
      <p sl="de">Tuttavia, resta da domandarsi se sia necessario un intervento normativo da parte dell’Europa. Perché dovrebbe essere così? Supponiamo che la Polonia rilasci permessi in modo arbitrario mettendo così a repentaglio le acque sotterranee o il suolo del paese. È improbabile che questa circostanza abbia un effetto rilevante al di fuori dei confini polacchi. Dobbiamo soffermarci sul seguente interrogativo, se non vogliamo prenderci troppo sul serio. Non abbiamo fiducia nel governo di Varsavia, certi che sia in grado di garantire la pulizia dell’acqua e del suolo per il bene della salute dei propri cittadini, nonché di tutelare i diritti di proprietà? Ho fiducia in ogni governo europeo eletto democraticamente, responsabile, davanti a un parlamento ed alla cittadinanza, del proprio operato. Perciò, se prendiamo sul serio il concetto di sussidiarietà, ci dobbiamo domandare per quale motivo l’avvio di una trivellazione in Polonia dovrebbe essere controllato, autorizzato o negato da Bruxelles e non da Varsavia. Ho piena fiducia nei governi nazionali. Non nutro alcun dubbio nei loro confronti. Nonostante ciò, sono lieto di discutere il tema di norme comuni.</p>
      <p sl="de">Dobbiamo valutare se il quadro normativo europeo sia sufficientemente ampio e se vengano rispettate le norme in materia ambientale, la normativa in materia di protezione del terreno, le disposizioni relative alle acque sotterranee, alla salute e sicurezza sul lavoro per gli operai coinvolti e per gli abitanti delle zone interessate, nonché i diritti di proprietà. Non ne ho la certezza, ma presumo che ciò che ha affermato il mio portavoce sia corretto. C’è un margine di miglioramento nella normativa europea. Questo vale per tutti gli ambiti. Si applica alle quote rosa e si applica anche in questo campo. Perciò, valuteremo i margini di miglioramento esistenti. Chiederemo anche agli Stati membri di fornirci un elenco di requisiti autorizzativi che sia comune e coordinato. Stiamo procedendo su tutti questi fronti senza trarre conclusioni definitive. Gli Stati Uniti sono simili all’Europa per certi aspetti, ma non per altri. Gli Stati Uniti possiedono una densità di popolazione alquanto diversa. Pertanto aspetti come le problematiche legate ai residenti delle zone interessate, le condizioni di salute e sicurezza e la gestione delle acque sotterranee rivestono un’importanza alquanto diversa rispetto ad aree densamente popolate dell’Europa centrale, come la Polonia, la Germania o la Francia.</p>
      <p sl="de">Ordineremo la stesura di una perizia che preveda l’analisi dei rischi partendo da applicazioni standard per sondaggi di prova all’interno dell’Unione europea e che verifichi se il quadro normativo nell’UE sia all’altezza, se le disposizioni legali degli Stati membri siano appropriate e se sia necessario introdurre integrazioni a livello europeo (e se sì, dove). Consiglio a tutti di non lasciare spazio alle emozioni in questa materia. In risposta alla parlamentare francese, che ha affermato che gli interessi francesi non sarebbero tutelati, vorrei replicare che, per quanto riguarda la Francia, ritengo più importante garantire il rispetto dei massimi standard di sicurezza per le centrali nucleare rispetto ai sondaggi di prova per l’estrazione gas di scisto, almeno per ora</p>
      <p sl="de">Vorrei chiarire un ultimo punto, detto ufficiosamente. Vi sono molto grato per essere venuti qui ad un’ora così tarda e per aver preso parte a questa discussione. Mi dolgo del fatto che un nutrito gruppo di parlamentari (sono stato un membro di quest’Aula per molto tempo ed è per questo che posso permettermi questo commento), hanno preso la parola e poi hanno abbandonato l’Aula. Non penso che vi siano altri eventi importanti altrove. Ritengo che non sia cortese nei miei o nei vostri confronti prendere la parola e poi allontanarsi. Un comportamento del genere va a detrimento della reputazione del Parlamento.</p>
    </intervention>
    <intervention id="2-779-000" speaker_id="96639" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-780-000" speaker_id="23816" name="András Gyürk" is_mep="True" mode="written">
      <p sl="hu">Il gas estratto con tecnologie non tradizionali può rivestire un ruolo importante nel mercato europeo dell’energia in futuro. Il motivo è da ricercarsi nel fatto che lo sfruttamento di fonti alternative di gas in Europa ridurrebbe sensibilmente le importazioni di gas, in costante aumento, nonché l’esposizione ai paesi dell’Europa centrale ed orientale in termini di approvvigionamento di gas. Inoltre, non dobbiamo dimenticare il fatto che la diffusione di nuove fonti di gas in Europa potrebbe contribuire alla riduzione delle emissioni di gas serra in modo conveniente. Negli Stati Uniti, la nuova tecnologia ha già rivoluzionato il mercato del gas nel corso degli ultimi anni. A seguito dell’utilizzo di fonti di gas alternative, che attualmente coprono più della metà della produzione statunitense, i prezzi del gas sono diminuiti sensibilmente ed il paese non deve più fare affidamento su fonti di importazione. In Europa, il più ampio mercato del gas al mondo, lo sfruttamento di fonti di gas alternative è ancora agli albori. Malgrado il successo ottenuto negli Stati Uniti, i risultati degli investimenti pilota effettuati sino ad oggi in Europa non sono stati all’altezza delle aspettative. Oltre alle condizioni geologiche diverse, gli investitori in Europa hanno dovuto affrontare rischi più alti dal punto di vista normativo ed ambientale. Per poter replicare il successo americano anche in Europa, sarebbe fondamentale per l’Europa sviluppare una strategia ad hoc per le fonti alternative di gas. Sarebbe necessaria una valutazione di ampio respiro, a livello europeo, per identificare chiaramente le opportunità che si celano dietro le fonti di gas alternative, nonché i rischi correlati. Questo perché l’Europa non può permettersi il lusso di lasciarsi sfuggire l’opportunità di produrre gas alternativo, che potrebbe venire sfruttato in tutta Europa proprio in un periodo in cui le fonti di gas tradizionali provenienti dal Mare del Nord si stanno esaurendo.</p>
    </intervention>
    <intervention id="2-780-500" speaker_id="33982" name="Marian-Jean Marinescu" is_mep="True" mode="written">
      <p sl="ro">La sicurezza dell’approvvigionamento di gas dipenderà, in futuro, non solo dalle relazioni dell’UE con i paesi terzi produttori di gas, ma anche dallo sviluppo della produzione di gas all’interno dell’Unione. Gli investimenti nello sviluppo tecnologico nel settore dell’estrazione del gas naturale da fonti alternative potrebbero fornire un contributo decisivo, in futuro, per ridurre la dipendenza dalle importazioni di gas.</p>
      <p sl="ro">Ritengo che non si debbano ignorare l’eventuale esistenza ed estrazione di gas di scisto in Europa e mi aspetto che la Commissione predisponga un’indagine tecnica ed economica sulla fattibilità del processo estrattivo. Vi sono svariate fonti di finanziamento in Europa in grado di sostenere gli Stati membri nelle attività di investimento per le infrastrutture, la produzione e le misure necessarie per raggiungere l’efficienza energetica a livello regionale e locale. Tra di esse ricordiamo, in particolare, prestiti e garanzie dalla Banca europea per gli investimenti o sovvenzioni disponibili tramite fondi regionali, strutturali o di coesione. Sulla base di questi strumenti di finanziamento e nell’ambito delle prospettive finanziarie per il 2014-2020, la Commissione deve anche trovare una soluzione finanziaria per lo sfruttamento del gas da fonti alternative in grado di sortire un impatto di ampia portata sul mercato europeo del gas e dell’energia.</p>
    </intervention>
  </section>
  <section id="creitem33" title="21. Ordine del giorno della prossima seduta: vedasi processo verbale"/>
  <section id="creitem34" title="22. Chiusura della seduta"/>
</text>
