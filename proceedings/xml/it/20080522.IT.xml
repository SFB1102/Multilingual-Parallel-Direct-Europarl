<?xml version='1.0' encoding='utf-8'?>
<text id="20080522.IT" lang="it" date="2008-05-22" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Libano (proposte di risoluzione presentate): vedasi processo verbale"/>
  <section id="creitem4" title="4. Aumento dei prezzi dei prodotti alimentari nell’Unione europea e nei paesi in via di sviluppo (proposte di risoluzione presentate): vedasi processo verbale"/>
  <section id="creitem5" title="5. Negoziati tra l’Unione europea e gli Stati Uniti d’America in materia di esenzione del visto (proposte di risoluzione presentate): vedasi processo verbale"/>
  <section id="creitem6" title="6. Istituzione di una Fondazione europea per la formazione professionale (rifusione) (discussione)">
    <intervention id="4-910" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione, dell’onorevole Lehideux a nome della commissione per l’occupazione e gli affari sociali, sulla proposta di regolamento del Parlamento europeo e del Consiglio che istituisce una Fondazione europea per la formazione professionale (rifusione) [ COM(2007)0443 – C6-0243/2007 – 2007/0163(COD) (Α6-0131/2008)].</p>
    </intervention>
    <intervention id="4-005" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signora Presidente, onorevole relatore, onorevoli deputati, plaudo al lavoro del Parlamento sulla proposta di rifusione del regolamento sulla Fondazione europea per la formazione e vorrei ringraziare, in particolare, la commissione per l’occupazione e gli affari sociali e il relatore, l’onorevole Lehideux.</p>
      <p sl="fr">Come sapete, la Fondazione europea per la formazione è stata istituita nel 1990 con il fine di sostenere l’attuazione del programma di aiuti esterni nel settore della formazione professionale PHARE. Attualmente copre i paesi dei precedenti programmi TACIS, CARDS e MEDA. Le politiche dell’Unione europea in materia di istruzione e formazione nonché quelle in materia di relazioni esterne sono in evoluzione ed è quindi opportuno, per tenere conto di tali sviluppi, aggiornare il regolamento sull’ETF. Di qui la proposta della Commissione sulla quale avete lavorato.</p>
      <p sl="fr">La nostra proposta non prevede l’introduzione di nuove attività per l’ETF. L’obiettivo è piuttosto una definizione più chiara delle sue funzioni in virtù dell’ampliamento del mandato tematico che integra la nozione di sviluppo del capitale umano, in particolare nei settori dell’istruzione e della formazione nella prospettiva dell’apprendimento lungo tutto l’arco della vita.</p>
      <p sl="fr">La proposta amplia anche il campo di applicazione geografico della Fondazione in conformità dei nuovi strumenti della politica delle relazioni esterne dell’Unione. In questo nuovo contesto, le funzioni dell’ETF devono essere adeguate di conseguenza, rimanendo ancorate alle priorità chiaramente definite.</p>
      <p sl="fr">Sono riconoscente nei confronti del Parlamento europeo per avere affrontato la proposta della Commissione in modo positivo. Grazie a una buona cooperazione fra le tre istituzioni, siamo riusciti a trovare soluzioni soddisfacenti per tutti, anche su questioni molto delicate come la composizione del consiglio d’amministrazione e il modo in cui il Parlamento europeo può contribuire con la sua competenza specifica. La Commissione accetta quindi senza esitazione il testo consolidato che è risultato dal trilogo costruttivo della scorsa settimana.</p>
      <p sl="fr">Signora Presidente, concludo, a nome del mio collega Jan Figel, sottolineando l’importanza del successo della nostra cooperazione perché permetterà alla Fondazione europea per la formazione di trarre vantaggio dalla sua nuova base giuridica in tempo utile e quindi di fornire un aiuto più efficace ai paesi beneficiari, il che è, dopo tutto, ovviamente, lo scopo di quest’esercizio.</p>
    </intervention>
    <intervention id="4-007" speaker_id="2326" name="Bernard LEHIDEUX" is_mep="True" mode="spoken" role="relatore" nationality="France" birth_date="23-09-1944" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, signor Commissario, onorevoli colleghi, quando sono stato a Torino ho avuto modo di apprezzare l’eccellente lavoro svolto dalla Fondazione, che è uno strumento indispensabile ed efficacissimo per contribuire allo sviluppo dei sistemi di formazione professionale nei paesi partner dell’Unione. Il progetto della Commissione ne aggiorna le funzioni e la governance affinché la sua azione poggi su una base giuridica solida. A mio avviso, il compromesso raggiunto con il Consiglio offre due progressi essenziali.</p>
      <p sl="fr">In primo luogo, il nuovo regolamento consentirà alla Fondazione di intervenire in tutti i paesi partner dell’Unione, anche al di là del quadro della politica di vicinato o dei programmi di preadesione. Questo punto è importantissimo. Ad esempio, l’Unione prende decisioni che hanno un impatto diretto sull’economia dei suoi partner ACP. Non devo certo ricordare al Commissario Michel che questo è successo di recente con la riforma dell’OMC dello zucchero, che ha costretto questi paesi a intraprendere una profonda diversificazione della loro attività industriale. La Fondazione per la formazione avrebbe potuto apportare un contributo proficuo a questa evoluzione e potrà farlo in futuro in casi analoghi.</p>
      <p sl="fr">Il secondo vantaggio del compromesso, al quale attribuisco particolare importanza, è una reale partecipazione dei deputati al controllo delle attività della Fondazione. La questione, tuttavia, va al di là del quadro di quest’agenzia. Il Parlamento ha una sola occasione, spesso di breve durata, per esaminare il funzionamento delle agenzie, durante le votazioni del bilancio e dello scarico. Eppure non è più possibile, a mio avviso, soprattutto con la prossima entrata in vigore del Trattato di Lisbona, che il Parlamento non partecipi maggiormente alle questioni concernenti le agenzie. Ecco perché, nel caso specifico di questa Fondazione, il Parlamento nominerà d’ora in poi tre rappresentanti, senza diritto di voto, certo, ma tre rappresentanti in seno al consiglio d’amministrazione, a condizione che siano particolarmente competenti nei settori di attività della Fondazione. Il Parlamento è libero di nominare personalità esterne o eurodeputati. Spetterà al Parlamento assumersi le proprie responsabilità sulla scelta del livello di rappresentanza che intenderà favorire in seno al consiglio d’amministrazione. L’essenziale a questo stadio è che la scelta è ormai possibile e che il dibattito sulla partecipazione del Parlamento è stato lanciato.</p>
      <p sl="fr">Dato il crescente numero di agenzie, è imperativo che tutte le istituzioni europee guardino con attenzione agli strumenti di controllo delle loro attività. In questo contesto, sono convinto della necessità di creare un vero e proprio legame fra il Parlamento e le agenzie. Nello stesso spirito, il nuovo regolamento mira a formalizzare le audizioni del direttore della Fondazione dinanzi alle commissioni parlamentari. Da diversi anni, questo direttore interviene in Parlamento una volta l’anno, su invito della commissione per l’occupazione, ma questo invito, fino a oggi, non era formalizzato. Infine, il direttore sarà nominato per cinque anni dal consiglio d’amministrazione, sulla base di un elenco di almeno tre candidati presentati dalla Commissione. Prima di essere nominato, il candidato prescelto dal consiglio d’amministrazione dovrà fare una dichiarazione dinanzi alle commissioni competenti del Parlamento europeo e rispondere alle domande poste dai membri di quelle commissioni.</p>
      <p sl="fr">Siamo onesti! Per quanto riguarda la partecipazione del Parlamento, il compromesso raggiunto è inferiore a quello che avrei auspicato. Ma occorre guardare le cose in faccia. Allo stato attuale del dibattito, gli spiriti non sono ancora maturi per andare più lontano. E’ quindi ragionevole sostenere il pacchetto negoziato per permettere alla Fondazione di funzionare il più rapidamente possibile su basi solide.</p>
      <p sl="fr">Vi chiedo quindi, onorevoli colleghi, di adottare l’emendamento di compromesso n. 11, risultato del triolgo al quale il Commissario Michel ha accennato poco fa, di adottarlo nel suo insieme e di non cedere alla tentazione di un emendamento che rimetterebbe in causa l’equilibrio raggiunto.</p>
      <p sl="fr">Desidero ringraziare la Presidenza slovena e la Commissione per la qualità del dialogo su tali questioni e, ovviamente, tutti i relatori ombra per il loro sostegno.</p>
    </intervention>
    <intervention id="4-009" speaker_id="4293" name="Gabriele STAUNER" is_mep="True" mode="spoken" nationality="Germany" birth_date="22-04-1948" birth_place="Wolfratshausen" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signora Presidente, signor Commissario, onorevoli colleghi, vorrei esprimere innanzi tutto il mio ringraziamento per i negoziati costruttivi condotti con il Consiglio e la Commissione, con la massima gratitudine, ovviamente, al nostro relatore, l’onorevole Lehideux.</p>
      <p sl="de">In sede di commissione e nel trilogo abbiamo raggiunto un compromesso per la Fondazione di Torino che, grazie al nuovo regolamento, deve poggiare su una base completamente nuova. Il nostro obiettivo primario nella ridefinizione dell’agenzia di Torino è rafforzare le relazioni fra la Fondazione e il Parlamento europeo e migliorare l’efficienza operativa generale della Fondazione. Quest’Assemblea dà un’alta priorità alla promozione della formazione professionale in Europa. Riteniamo che non dovremmo più limitarci a valutare il lavoro della Fondazione ex post , come una specie di organo revisore, ma dovremmo avere un ruolo specifico da svolgere a monte nel processo di definizione del contenuto e della forma dei suoi programmi e che potremmo contribuire con le nostre opinioni.</p>
      <p sl="de">Per questo motivo, attribuiamo grande importanza a due punti. Il primo è la composizione del consiglio d’amministrazione, e il secondo è la procedura di nomina del direttore della Fondazione. Su quest’ultimo aspetto siamo arrivati a una valida soluzione in commissione, sulla base di una proposta del PPE-DE. Come ha detto il relatore, a norma dell’articolo 10 del nuovo regolamento, il direttore è nominato a partire da un elenco di almeno tre candidati proposti dalla Commissione. Prima della nomina, i candidati sono invitati a fare una dichiarazione dinanzi alle commissioni competenti del Parlamento europeo e a rispondere alle domande.</p>
      <p sl="de">Una questione più difficile – e che nell’attuale compromesso non è stata risolta con soddisfazione per il mio gruppo – riguarda la composizione del consiglio d’amministrazione. L’accordo raggiunto nel proposto articolo 7, secondo cui il Parlamento può nominare tre rappresentanti senza diritto di voto, è inutile. Vogliamo avere la possibilità di essere attori efficaci nei processi decisionali del consiglio d’amministrazione e non meri ornamenti. Riteniamo quindi essenziale che il Parlamento debba potere nominare tre rappresentanti esperti nel consiglio d’amministrazione e, va da sé, che essi abbiamo gli stessi diritti degli altri membri del consiglio d’amministrazione.</p>
      <p sl="de">Per garantire che il consiglio d’amministrazione operi con efficienza, riteniamo sia essenziale limitare il numero dei suoi componenti. Non crediamo sia necessario che ogni Stato membro dell’UE nomini un proprio rappresentante. Dovremmo, invece, fare bastare i rappresentanti dei due terzi degli Stati membri, applicando le regole di rotazione stabilite dal Trattato di Lisbona. Con tre rappresentanti ciascuno da parte della Commissione, del Parlamento e dei paesi partner , gli Stati membri sarebbero ancora preponderanti. Dopotutto, un consiglio d’amministrazione non è una riunione di azionisti, ma dovrebbe rappresentarli nelle decisioni quotidiane e prendere decisioni rapide.</p>
      <p sl="de">Vorrei quindi fare appello ancora una volta al Consiglio – il cui rappresentante, purtroppo, non è presente – a riconsiderare la sua posizione. Ai fini dell’efficienza operativa, chiedo all’Assemblea di sostenere il nostro emendamento n. 10.</p>
    </intervention>
    <intervention id="4-011" speaker_id="28154" name="Ole CHRISTENSEN" is_mep="True" mode="spoken" nationality="Denmark" birth_date="07-05-1955" birth_place="Pandrup" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">a nome del gruppo PSE. – Signora Presidente, signor Commissario, onorevoli colleghi, vorrei ringraziare il relatore, l’onorevole Lehideux, per la sua cooperazione e per il lavoro svolto nella relazione sulla Fondazione europea per la formazione di Torino. Sono stato relatore ombra per il gruppo socialista al Parlamento europeo e abbiamo condotto negoziati difficili con il Consiglio, ma credo che abbiamo raggiunto una buona proposta di compromesso. Sebbene il lavoro di questa Fondazione sia rivolto a paesi che non sono membri dell’UE e che quindi non hanno adottato gli obiettivi del Trattato di Lisbona, è comunque importante parlare degli obiettivi in questo contesto. Dopotutto, gli obiettivi di Lisbona sono in realtà proprio un modo per favorire il progresso e la crescita e non si deve necessariamente essere membri dell’UE per abbracciarli.</p>
      <p sl="da">L’istruzione è uno dei fattori che promuovono la crescita e lo sviluppo nell’UE. Investire in una migliore istruzione può aiutarci a garantire che noi nell’UE raggiungiamo gli obiettivi di Lisbona e insieme rendiamo l’Europa un posto migliore dove vivere. Un altro strumento importante per il raggiungimento degli obiettivi di Lisbona è la flessicurezza nel mercato del lavoro, e l’istruzione e la flessicurezza sono intimamente legate. Grazie all’istruzione si crea una forza lavoro migliore e più competitiva, che a sua volta consente di avere una crescita più forte.</p>
      <p sl="da">E’ importante considerare il futuro dell’UE da un approccio a lungo termine. Per questo motivo la Fondazione europea per la formazione è un’agenzia estremamente importante. L’UE non deve essere un club chiuso. E’ fondamentale che noi aiutiamo i potenziali nuovi Stati membri il più possibile. Dobbiamo ovviamente chiedere ai nuovi Stati membri di soddisfare taluni requisiti e standard , ma dobbiamo anche aiutarli a farlo. Credo che la nuova struttura che abbiamo introdotto per la Fondazione di Torino sia un importante vantaggio per le sfide future e credo che la Fondazione possa aiutare i potenziali nuovi Stati membri ad aderire all’UE.</p>
      <p sl="da">Sono anche molto lieto che la nuova struttura della Fondazione rafforzi il legame fra il Parlamento europeo e la Fondazione stessa. Stiamo avendo l’opportunità di nominare tre esperti nel consiglio d’amministrazione. Questo dimostra che il Consiglio ha iniziato ad accettare che il Parlamento europeo deve avere più voce in capitolo in questo campo.</p>
    </intervention>
    <intervention id="4-013" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="en">a nome del gruppo ALDE . – Signora Presidente, vorrei ringraziare l’onorevole Lehideux per la sua relazione. Condivido appieno la sua opinione sull’ampliamento del campo d’azione geografico della Fondazione europea per la formazione (ETF).</p>
      <p sl="en">Quest’agenzia, che opera come strumento della politica esterna dell’UE, ha il potenziale di rispondere perfettamente alle sfide affrontate da territori come l’Africa, i Caraibi e il Pacifico. La grande esperienza che l’ETF ha acquisito nel corso degli anni potrebbe essere incanalata adesso verso zone che hanno un disperato bisogno di formazione professionale per migliorare l’accesso all’apprendimento e l’inclusione sociale.</p>
      <p sl="en">La maggior parte dei paesi ACP sta realizzando attualmente importanti riforme economiche e per avere successo ha bisogno di risorse umane. L’ETF dovrebbe avere il campo d’azione e le risorse per rispondere a tali richieste. Andrei anche oltre dicendo che, accanto all’ampliamento del campo d’azione dell’ETF, dovremmo prevedere uffici di collegamento temporanei nelle zone in cui sono concentrate le attività delle agenzie. Tali uffici consentirebbero all’ETF di organizzare meglio le proprie attività e di dare maggiore visibilità alle sue azioni nei paesi terzi. Concordo pienamente con la proposta del relatore sulla necessità di maggiore trasparenza e condivido la sua idea di aggiungere eurodeputati al consiglio d’amministrazione dell’agenzia.</p>
      <p sl="en">Per concludere, ritengo che quando si tratta di risorse umane, l’Unione europea dovrebbe seguire un approccio più ampio. Vogliamo creare la procedura “carta blu” che consenta ai lavoratori qualificati provenienti dall’estero di lavorare legalmente in Europa, e l’UE potrebbe contribuire alla formazione di quei lavoratori qualificati. Tuttavia, come ho già detto, i lavoratori qualificati sono estremamente necessari anche nei loro paesi ai fini di un reale sviluppo di quelle regioni. Il ruolo della Fondazione europea per la formazione sarà quindi essenziale.</p>
    </intervention>
    <intervention id="4-015" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">a nome del gruppo Verts/ALE . – Signora Presidente, onorevoli colleghi, vorrei iniziare con una lode per la Fondazione europea per la formazione di Torino per il prezioso lavoro che svolge sin dal 1994.</p>
      <p sl="de">Il lavoro delle agenzie e delle fondazioni è spesso considerato solo un costo. Credo fermamente che ciò che fa la nostra Fondazione di Torino costituisca un aiuto di vicinato molto utile, che sia nei Balcani, nell’Europa orientale o nell’Africa settentrionale. L’assistenza pratica che l’ETF offre ai nostri paesi partner per lo sviluppo e la creazione di sistemi di formazione di alta qualità non può mai essere apprezzata abbastanza. Vorrei quindi esprimere il mio ringraziamento e il mio apprezzamento per i suoi alti dirigenti.</p>
      <p sl="de">Mi sento di dover rivolgere una critica aperta al Consiglio, le cui tattiche negoziali, dopo avere raggiungo il consenso al primo turno, hanno comportato l’aumento dei rappresentanti del Consiglio a 27 e in seguito: dapprima, nessuna comprensione del motivo per cui anche il Parlamento voleva essere rappresentato nel consiglio d’amministrazione e poi, alla fine, accettazione dei tre rappresentanti esperti, ma come membri non votanti. Un atteggiamento semplicemente incomprensibile da parte del Consiglio!</p>
      <p sl="de">Posso solo ripetere che l’atteggiamento rigido e difensivo della Presidenza del Consiglio è incomprensibile per me. E’ l’ulteriore prova delle difficoltà incontrate dai governi dei nostri Stati membri quando si tratta di valutare l’importanza da attribuire al Parlamento europeo, unica istituzione dell’Unione democraticamente eletta.</p>
      <p sl="de">Ringrazio il relatore.</p>
    </intervention>
    <intervention id="4-017" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo IND/DEM . – Signora Presidente, ancora una volta la Commissione va più avanti rispetto alla legislazione. L’UE non ha competenza in materia di istruzione, almeno non fino all’entrata in vigore del Trattato di Lisbona, che dipende dal referendum irlandese. Il risultato di tale consultazione referendaria è una conclusione scontata o un voto negativo sarebbe ignorato proprio come i referendum francese e danese?</p>
      <p sl="en">In ogni caso, che tipo di struttura avrà questa fondazione per la formazione? Secondo la nostra proposta dovrebbe essere gestita a vario titolo da sei rappresentanti degli Stati membri, più sei della Commissione e solo tre del Parlamento, a cui possono aggiungersi rappresentanti dei paesi partner nominati dalla Commissione. In quest’ultimo caso, la responsabilità spetterà in parte a paesi che non sono Stati membri, dando alla Commissione non eletta maggiore voce in capitolo. Non proprio democratico.</p>
      <p sl="en">L’emendamento n. 7 prevede che la Commissione proponga candidati per la direzione dell’ETF, e questo è motivo di preoccupazione in molti ambienti. Ha portato alla presentazione di ulteriori proposte sulla struttura del consiglio d’amministrazione dell’ETF, fino a un ingestibile rappresentante per ciascuno Stato membro.</p>
      <p sl="en">Avere tante controproposte per la composizione del consiglio d’amministrazione dell’ETF non è esattamente il migliore degli inizi, ma impone la domanda: perché tutti pensano che abbiamo bisogno di questa fondazione? Direi che una fondazione per la formazione non solo è inutile, ma sarà anche controproducente. Se guardiamo ai paesi europei in contrapposizione all’UE, troveremo ovunque programmi di formazione di tutti i tipi. Vi sono diversi standard , ma questi programmi sviluppano molte capacità, ed è questo il motivo per cui l’Europa vanta un patrimoni così ricco. Ogni paese ha sempre avuto i suoi artisti, compositori, autori, eccetera. Anche i paesi piccoli vantano, ad esempio, compositori di fama mondiale. Ogni paese ha i suoi leader e i suoi esperti, i suoi tecnici, banchieri, atleti e atlete e tutte le altre abilità che sono promosse dalla formazione.</p>
      <p sl="en">Vi è quindi una molteplicità di abilità, e ciascun paese vu contribuisce a modo proprio. Se cerchiamo di riunire tutto insieme in una Fondazione europea per la formazione, toglieremmo vigore ai regimi di formazione in molti paesi. Un’unica ETF non avrà le qualità intrinseche di sapore nazionale. Abbiamo bisogno di varietà, non di un unico tema armonizzato.</p>
      <p sl="en">In breve, avremo più da perdere che da guadagnare con questo programma. Dimentichiamolo e facciamo sì che i paesi dell’Europa diano il loro contributo nell’insieme. Potremmo persino generare entusiasmo per il progetto dell’UE, che purtroppo manca, a giudicare dai no di due Stati fondatori e dai continui sforzi compiuti per vendere l’UE ai suoi popoli.</p>
    </intervention>
    <intervention id="4-019" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Grazie, signora Presidente. Vorrei iniziare ringraziando Bernard Lehideux per l’eccellente lavoro, gli eccellenti contatti intrattenuti con il presidente e i coordinatori durante il processo e per averci consentito di raggiungere un accordo in prima lettura. Vorrei ringraziare altresì i rappresentanti della Fondazione europea per la formazione per il loro apporto. Si tratta di un importante contributo che offre ulteriori collegamenti. L’istruzione, la formazione professionale e l’apprendimento lungo tutto l’arco della vita stanno acquisendo un’importanza sempre più spiccata sia nell’UE sia nei paesi partner . E’ necessaria la cooperazione fra il Cedefop e la Fondazione europea per la formazione.</p>
      <p sl="sv">Questa proposta di nuovo regolamento contiene alcuni elementi che danno spazio a miglioramenti. In primo luogo, il campo d’azione è stato ampliato per includere l’apprendimento lungo tutto l’arco della vita e non è più limitato soltanto alla formazione professionale; è un concetto sul quale ci basiamo sempre più e che ha rilevanza nella nostra politica. In secondo luogo, il numero di paesi è in aumento, come ha indicato l’onorevole Lehideux. Sono inclusi tutti i paesi del partenariato, non solo quelli inseriti nei programmi di vicinato e di preadesione. In terzo luogo, le relazioni con il Parlamento sono rafforzate. Abbiamo avuto una buona cooperazione che adesso può essere sviluppata attraverso il nuovo regolamento. Ritengo che abbiamo raggiunto un buon accordo, sia per quanto riguarda la modalità di nomina del direttore della Fondazione, sia per quanto riguarda la possibilità che il Parlamento nomini tre esperti senza diritto di voto nel consiglio d’amministrazione. Non abbiamo ottenuto tutto quello che volevamo, ma è comunque un valido compromesso che è di buon auspicio per il futuro. E’ una buona posizione di partenza. Possiamo sviluppare l’apprendimento lungo tutto l’arco della vita come processo di cooperazione fra il Parlamento e le fondazioni che si occupano di queste materie. E’ importante.</p>
    </intervention>
    <intervention id="4-021" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signora Presidente, innanzi tutto vorrei porgere il mio ringraziamento per i diversi interventi formulati, tutti a sostegno della relazione dell’onorevole Lehideux, e ovviamente lo faccio anch’io perché credo che costituisca davvero un grande passo avanti. Riesco a vedere, a immaginare già le nuove prospettive – checché cosa se ne pensi – che si aprono per questa istituzione e sono quindi molto lieto che riusciremo senz’altro a raggiungere un ampio consenso su questa proposta. Vorrei rispondere a due obiezioni che sono state sollevate.</p>
      <p sl="fr">La prima: l’emendamento n. 10 relativo all’articolo 7. Vorrei solo ricordare all’onorevole Stauner che esiste un rischio di conflitto di interessi, perché il Parlamento è l’autorità che dà lo scarico di bilancio. Dal punto di vista giuridico, almeno, si tratta chiaramente di un conflitto di interessi.</p>
      <p sl="fr">La seconda: penso che sia giusto separare i poteri. Sono stato parlamentare per molti anni e non ho mai rivendicato responsabilità che non fossero quelle del parlamentare. Il ruolo fondamentale di un deputato non è governare, mi dispiace dirlo. Il ruolo fondamentale di un deputato è controllare e fare le leggi, e ovviamente controllare i governi o gli esecutivi. Non comprendo, quindi, questa deriva che alcuni sembrano trovare normale. Parlo a titolo personale, ma stiamo svolgendo un dibattito parlamentare e credo che il Parlamento alla fine, se dovesse confondere la sua missione di controllore con una missione di governatore, che è contraria al suo ruolo, finirebbe per sminuire la sua funzione fondamentale. Ed è così che si uccide un parlamento. Se un parlamento vuole diventare una sorta di assemblea di governo, non ho mai creduto che ciò corrisponda a un’idea elevata di democrazia. Lo dico perché questa separazione dei poteri è un elemento importante.</p>
      <p sl="fr">Penso quindi, e ne sono realmente persuaso, che il compromesso raggiunto sarà il più efficace, innanzi tutto perché garantisce l’indipendenza del Parlamento nella sua missione di controllo.</p>
      <p sl="fr">Confesso che sono sempre un po’ sorpreso quando sento certe riflessioni, ma alla fine è per questo che siamo qui. Ho sentito – credo che fosse l’onorevole Clark –, ho sentito l’onorevole Clark dire che la Commissione ha oltrepassato le sue competenze e che la Fondazione europea per la formazione potrebbe essere controproducente. E’ assolutamente contrario alla realtà, all’esperienza e alle valutazioni del tutto indipendenti dell’importante lavoro svolto da questo organismo.</p>
      <p sl="fr">In qualità di Commissario per lo sviluppo, riesco già a immagino, onorevole Lehideux – grazie all’emendamento principale che sarà senz’altro adottato – le prospettive di efficacia, le prospettive positive che potranno essere offerte, in particolare – ciò è stato suggerito da diversi oratori – nei paesi che rientrano nel mio mandato e in cui la formazione professionale è un elemento fondamentale. Penso, ad esempio, al centro di gestione e di informazione delle migrazioni del Mali, che è un progetto pilota che presto inaugureremo. Immagino fino a che punto potrebbe essere utile in questo lavoro il ruolo della Fondazione.</p>
      <p sl="fr">Posso quindi solo rallegrarmi e non accetto assolutamente la critica che sia un organo controproducente. E’ chiaro che non si cambia la propria natura: quando non si ama l’Europa, si dicono cose esagerate e questo – consentitemi di dirlo con tutto il rispetto per il deputato che è intervenuto – è palesemente eccessivo, è quindi totalmente insignificante.</p>
    </intervention>
    <intervention id="4-023" speaker_id="2326" name="Bernard LEHIDEUX" is_mep="True" mode="spoken" role="relatore" nationality="France" birth_date="23-09-1944" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, signor Commissario, credo che tutti, o quasi tutti in ogni caso, siamo sulla stessa lunghezza d’onda per quanto riguarda il merito della questione e la ringrazio per quello che ha appena detto sulle prospettive future della Fondazione.</p>
      <p sl="fr">Vi è un punto che ovviamente resta in sospeso e sul quale vorrei fare un’osservazione: è l’emendamento n. 10 del PPE. Il dialogo fra le Istituzioni europee è essenziale e questo dialogo si è svolto. Il collega Kusstatscher dice che l’atteggiamento del Consiglio durante questo dialogo non è stato esattamente quello che avremmo potuto aspettarci. Ha ragione, ma alla fine si è avuto un trilogo, abbiamo tenuto diverse riunioni, alla fine delle quali abbiamo raggiunto un accordo. Ritengo che il dialogo fra le nostre istituzioni non sia possibile se, dopo avere dato il contro consenso, facciamo marcia indietro alcuni giorni dopo attraverso la presentazione di un emendamento. Quindi abbiamo discusso, non eravamo completamente d’accordo su tutto, ognuno ha fatto un passo verso l’altro, e alla fine abbiamo raggiunto un testo di compromesso.</p>
      <p sl="fr">Chiedo ai gruppi, a tutti i gruppi, di accettare l’idea che siamo solidali nella decisione che abbiamo preso, nell’accordo che abbiamo dato al Consiglio e alla Commissione alla fine del trilogo e chiedo che questa solidarietà si palesi nelle votazioni. Quando si chiedono cambiamenti, bisogna anche sapere fino a che punto si può andare. Ho detto poco fa che avrei preferito andare un po’ più lontano, ma che ritenevo che gli spiriti non erano pronti per farlo. In veste di relatore di questo documento, avendo ottenuto molto e avendo avuto il sostegno dei miei colleghi in questo lavoro, chiedo loro di restare solidali sul nostro accordo di compromesso fino al momento del voto.</p>
    </intervention>
    <intervention id="4-024" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00.</p>
    </intervention>
  </section>
  <section id="creitem7" title="7. Seguito della dichiarazione di Parigi del 2005 sull’efficacia degli aiuti (discussione)">
    <intervention id="4-909" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione, dell’onorevole Van Hecke a nome della commissione per lo sviluppo, sul seguito dato alla dichiarazione di Parigi del 2005 sull’efficacia degli aiuti [2008/2048(ΙΝΙ) (Α6-0171/2008)].</p>
    </intervention>
    <intervention id="4-026" speaker_id="4241" name="Johan VAN HECKE" is_mep="True" mode="spoken" role="relatore" nationality="Belgium" birth_date="02-12-1954" birth_place="Gent" p_group="Group of the Alliance of Liberals and Democrats for Europe" m_state="BE">
      <p sl="nl">Tre anni fa, più di cento donatori e paesi partner si sono impegnati a Parigi a rendere efficaci gli aiuti per i paesi in via di sviluppo, per ottenere fra l’altro maggiore armonizzazione, controllo democratico, responsabilità reciproca e maggiore trasparenza.</p>
      <p sl="nl">Diversamente dalle dichiarazioni di Monterrey che l’hanno preceduta, la dichiarazione di Parigi ha stabilito obiettivi chiari, tradotti in dodici azioni e indicatori valutabili. Si tratta quindi di un grande passo avanti. Nel dicembre di quest’anno si procederà ad Accra ad una prima valutazione di cosa ne è stato di tutte quelle belle promesse.</p>
      <p sl="nl">La Commissione europea, va detto, negli ultimi anni ha compiuto molti sforzi per attuare la nuova agenda degli aiuti. Può andare orgogliosa di cosa ha raggiunto in materia di divisione dei compiti, migliore coordinamento e rispetto del contributo locale. Nel 2006, su impulso del Commissario Michel, è andata un poco oltre rispetto agli impegni di Parigi e ha approvato un piano d’azione ambizioso e il concetto di divisione del lavoro e di gestione orientata al risultato. Ma il lavoro non è finito. Molte intenzioni devono ancora essere trasformate in realtà.</p>
      <p sl="nl">Gli aiuti sono tuttora regolati in modo insufficiente sui sistemi nazionali ed esistono ancora troppi sistemi di pagamento diversi. Per quanto riguarda lo svincolo degli aiuti non è stato fatto ancora nulla. La collaborazione tecnica è ancora troppo controllata dai donatori. Si rendono necessari un aggiornamento e un ampliamento dell’atlante dei donatori, perché si incentrino soprattutto sulla maggior parte dei paesi e dei settori trascurati.</p>
      <p sl="nl">Inoltre, rimane problematica anche l’approvazione del codice di condotta sulla divisione del lavoro. In primo luogo, signora Presidente, perché gli Stati membri non rispettano i loro impegni; sono in ritardo sia per la portata che per l’efficienza. Per la prima volta dal 2000 la percentuale destinata ufficialmente agli aiuti ufficiali è diminuita dallo 0,41 per cento nel 2006 allo 0,38 per cento nel 2007. Per raggiungere gli Obiettivi di sviluppo del Millennio è necessario un cambiamento di rotta radicale. Se il Consiglio vuole mantenere la sua credibilità, deve confermare gli impegni con urgenza. Gli Stati membri devono impegnarsi in un percorso temporale sulla quantità, ma anche sulla qualità degli aiuti. Quantità e qualità sono del resto indissolubilmente legate.</p>
      <p sl="nl">Rafforzare il proprio contributo e la responsabilità reciproca è e rimane una grande sfida della riforma qualitativa. Ma ciò richiede un dialogo permanente con la società civile, con i governi locali e soprattutto con i parlamenti. Una maggiore trasparenza è la conditio sine qua non . Un maggiore sostegno di bilancio presuppone un efficiente controllo parlamentare su tutti i finanziamenti che vengono impegnati e pagati. Di qui la richiesta nella presente relazione di aggiungere un tredicesimo indicatore all’Agenda di Parigi. Se il ruolo del Parlamento europeo e dei parlamenti africani è così importante per garantire maggiore efficienza, perché non tradurre questo in un ulteriore indicatore?</p>
      <p sl="nl">Signora Presidente, onorevoli colleghi, l’Unione ad Accra deve assumersi la propria responsabilità quale donatore più grande. E soprattutto deve tenere in ordine la propria casa. Solo allora può assumere la leadership in modo credibile ad Accra e proporre un piano ambizioso. L’Unione ha non solo la competenza, ma anche la capacità di diventare il donatore più efficiente. Ciò che occorre adesso è che le promesse siano trasformate in azioni sul campo. Questa è l’essenza della presente relazione per la quale mi permetto di chiedere il vostro sostegno.</p>
    </intervention>
    <intervention id="4-028" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signora Presidente, onorevoli deputati, vorrei ringraziare l’onorevole Van Hecke e la commissione per lo sviluppo per questa eccellente relazione. Sono anche lieto di constatare che abbiamo lo stesso approccio e che ci battiamo per ottenere gli stessi risultati.</p>
      <p sl="fr">Credo che i prossimi sei mesi saranno di vitale importanza per sondare la reale volontà dell’Unione europea di compiere progressi concreti sui tre pilastri essenziali della politica di sviluppo: in primo luogo, il conseguimento degli Obiettivi di sviluppo del Millennio; in secondo luogo, l’aumento dei volumi di aiuti: in terzo luogo, il miglioramento dell’efficacia degli aiuti. In settembre, la riunione di Accra sarà un test di credibilità per l’intero processo e per tutti gli attori. O il processo decolla realmente, o si affosserà definitivamente.</p>
      <p sl="fr">Il dibattito oggi, quindi, è ancora più importante se può inviare un messaggio forte al Consiglio “Affari generali e relazioni esterne” (AGEX) della prossima settimana. Il Consiglio AGEX discuterà le proposte della Commissione in relazioni agli obiettivi. Mi auguro che il Consiglio AGEX invierà a sua volta un messaggio tanto ambizioso quanto quello contenuto nella relazione dell’onorevole Van Hecke. Agendo insieme, noi europei abbiamo cambiato la situazione a Parigi nel 2005. Dobbiamo anche avere la stessa ambizione oggi e fare in modo che ad Accra si passi dalla retorica all’azione per tutti i nostri impegni.</p>
      <p sl="fr">Ho sentito troppe voci nei nostri Stati membri che vogliono trasformare Accra e questo dibattito in un dibattito tecnico sulla fattibilità, sull’efficacia, eccetera. Non è un dibattito tecnico. Accra non è un appuntamento tecnico. Accra è un appuntamento politico ed è là che sarà sondata la volontà politica degli Stati membri di rispettare i loro impegni.</p>
      <p sl="fr">La battaglia non è stata vinta. La Commissione non può agire da sola. Ecco perché chiedo una mobilitazione di tutte le risorse e di tutti i contatti, affinché questo vertice sia un successo reale. L’onore della prova è adesso a carico degli Stati membri e dei finanziatori non europei. Un’alleanza fra Parlamento e Commissione è quindi indispensabile.</p>
      <p sl="fr">Non ripeterò quanto è stato detto nella relazione. Sono d’accordo al 100 per cento. Si devono compiere progressi concreti in settori importanti e ne citerò alcuni. In primo luogo, la prevedibilità degli aiuti. Sono particolarmente grato per il sostegno dato dal Parlamento al contratto OSM. E’ una delle proposte che presenterò ad Accra. Certo, i paesi partner dovranno svolgere il loro ruolo in questo contrato e, ovviamente, saranno necessari meccanismi di controllo.</p>
      <p sl="fr">In secondo luogo, un più ampio ricorso alle procedure del paese. E’ il motivo per cui ho chiesto che per i paesi in cui è possibile, l’aiuto di bilancio dovrebbe essere lo strumento privilegiato per canalizzare gli aiuti. E’ interessante notare – e credo che sia importante che ricordiate la cifra che vi sto per dare –che la Tanzania deve produrre, a oggi, circa 2 400 relazioni per i vari donatori e, ascoltatemi bene, oltre 8 000 relazioni di revisione contabile per le banche di sviluppo multilaterali. Si deve quanto meno ammettere che queste cifre sono sbalorditive e che esiste un problema reale.</p>
      <p sl="fr">La relazione sottolinea, a giusto titolo, la necessità di rafforzare la trasparenza e la responsabilità negli aiuti allo sviluppo, sebbene sia impossibile, ovviamente, in questa giungla di relazioni. Solo il rafforzamento del controllo parlamentare sul finanziamento dello sviluppo e il suo inserimento nel bilancio nazionale, come ha indicato il relatore, lo permetteranno. Dobbiamo incoraggiare l’“appropriazione democratica” e sosterremo i paesi partner nei loro passi per rafforzare questa appropriazione e questo controllo. Ovviamente, il ruolo dei parlamenti e della società civile è cruciale a questo proposito.</p>
      <p sl="fr">Terzo elemento, la divisione del lavoro. Il codice di condotta deve diventare una realtà. Un altro esempio: nel Mali, ventisei donatori intervengono nello sviluppo rurale, mentre nel Burkina cinque donatori intervengono nella metà di tutti i settori del paese e la metà dei donatori opera in un terzo di tutti i settori. Ecco, quindi, dove si trovano i margini di miglioramento nei vari paesi, in termini di efficacia, e io mi auguro davvero di ottenere il sostegno del Parlamento per cercare di convincere gli Stati membri che è necessaria una migliore divisione del lavoro. Sarebbe un vantaggio colossale in materia di efficacia degli aiuti.</p>
      <p sl="fr">Quarto punto, le situazioni di fragilità. Un ultimo esempio: nel 2006, il 65 per cento degli aiuti concessi alla Costa d’Avorio, alla Liberia e alla Repubblica centrafricana provenivano soltanto da tre donatori bilaterali. Anche qui, abbiamo già proposto paesi pilota con il numero più elevato di Stati membri. Sul piano procedurale, ho chiesto alla Commissione di avvalersi della massima flessibilità autorizzata dai regolamenti attuali per migliorare la nostra capacità di reazione. Detto questo, non va dimenticato che la questione dell’efficacia degli aiuti non è un settore esclusivo o una riserva di caccia controllata dai donatori, anzi al contrario, deve essere il pezzo forte dell’azione dei paesi partner ed essere messa al centro del nostro dialogo con loro. Solo i paesi partner sono in grado di spingerci a essere più efficaci nella fornitura degli aiuti, definendo attivamente non solo i loro obiettivi di sviluppo, ma anche le modalità di attuazione. E’ solo così che il nostro dialogo potrà evolversi nel senso del partenariato, basato sulla parità dei diritti e dei doveri.</p>
      <p sl="fr">Un ultimo punto prima di concludere: voi chiedete alla Commissione di dare alle delegazioni sufficiente spazio d’azione. Avete ragione! Stiamo cercando di farlo attraverso il nostro processo di decentramento. Chiediamo molto alle nostre delegazioni. Le risorse, come sapete, sono limitate e, alla fine, la capacità di servirsi delle nostre delegazioni dipende anche dall’autorità di bilancio.</p>
      <p sl="fr">Infine, ancora una volta, vorrei chiedervi di aiutarci a convincere i nostri Stati membri – e l’ha detto l’onorevole Van Hecke – che hanno un dovere morale, un obbligo imperativo di rispettare gli impegni presi nel 2005 sull’importo di aiuti da concedere. Ora, voi sapete che il 2007 è un anno da dimenticare il più presto possibile perché alcuni paesi non hanno rispettato i loro impegni, il che ha oscurato il buon comportamento di altri paesi i quali, da parte loro, hanno mostrato la capacità di farlo.</p>
      <p sl="fr">E’ per questo motivo, onorevole Van Hecke, che proporremo in primo luogo che riconfermino i loro impegni del 2005 e in secondo luogo che presentino un’agenda, una tabella di marcia, una pianificazione sul modo in cui raggiungeranno gli obiettivi per i quali si sono impegnati. L’ho detto all’inizio del mio intervento, la partita non è vinta, perché, in base alle informazioni di cui sono in possesso, le riunioni preliminari indicano che alcuni Stati membri sarebbero pronti anche a rifiutare di riconfermare gli impegni del 2005, il che, beninteso, è inaccettabile, mentre altri, ovviamente, non sarebbero pronti nemmeno a fare la programmazione per fasi. Ho quindi bisogno della vostra forza di convinzione e, se posso chiamarla così, della vostra capacità di impertinenza per mettere ciascuno davanti alle proprie responsabilità.</p>
    </intervention>
    <intervention id="4-030" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">a nome del gruppo PPE-DE . – La relazione sull’efficacia degli aiuti è importante per tre motivi. Il primo perché tratta della responsabilità della Commissione europea a gestire in modo adeguato il denaro dei cittadini dell’UE. Il secondo perché attira la nostra attenzione sulla necessità di strutturare meglio i programmi di sviluppo. Infine, perché chiede il coraggio politico di controllare il bilancio e di lottare lotta contro gli abusi.</p>
      <p sl="sk">Mi congratulo con il collega Van Hecke per la relazione, che sottolinea la duplice responsabilità dell’Unione: esterna e interna. Se vogliamo essere un attore credibile nelle nostre relazioni esterne, dobbiamo offrire ai paesi in via di sviluppo i finanziamenti che abbiamo promesso, e distribuirli così come abbiamo detto che avremmo fatto. Sappiamo tutti quanto sia difficile giudicare se gli aiuti finanziari siano stati usati in modo efficace o meno. Spesso, le circostanze politiche e culturali nei paesi in via di sviluppo spingono i donatori ad adottare un approccio di bilancio creativo e flessibile. Ciononostante, la creatività e la flessibilità non devono interferire con la necessità di trasparenza e di onestà.</p>
      <p sl="sk">Saremo onesti se ammettiamo che spesso i fondi pubblici europei non producono i risultati attesi e se poniamo fine ai potenziali abusi. Per potere dimostrare che gli aiuti allo sviluppo sono stati efficaci, dovremmo acquisire la firma del beneficiario che confermi che il progetto è stato realmente operativo nel lungo periodo. Devo dire che la responsabilità più importante della Commissione europea e del Parlamento europeo è la responsabilità interna di essere onesti con i cittadini dell’Europa. L’Unione europea finanzia l’assistenza allo sviluppo con le nostre tasse e sappiamo molto poco della sua efficacia. Mi congratulo con il collega Bösch che di recente ha criticano il modo in cui l’Unione europea distribuisce gli aiuti allo sviluppo forniti grazie al denaro dei contribuenti. L’efficacia dell’assistenza non è solo un esercizio di bilancio necessario, è anche una prova di coraggio politico per fare notare che il denaro del contribuente deve essere usato in modo efficace.</p>
    </intervention>
    <intervention id="4-032" speaker_id="28172" name="Pierre SCHAPIRA" is_mep="True" mode="spoken" nationality="France" birth_date="10-12-1944" birth_place="Alger" p_group="Socialist Group in the European Parliament" m_state="FR">
      <p sl="fr">a nome del gruppo PSE . – Signora Presidente, signor Commissario, onorevoli colleghi, in queste ultime settimane i nostri dibattiti sull’efficacia degli aiuti sono stati caratterizzati dalla drammatica attualità della crisi alimentare mondiale. Questa crisi ci ricorda brutalmente che se non saremo capaci di garantire il diritto più elementare, il diritto alla vita e a un’alimentazione sufficiente, allora i nostri sforzi in materia di aiuti allo sviluppo saranno vani.</p>
      <p sl="fr">In questa relazione l’onorevole Van Hecke, di cui lodo il lavoro, rammenta che solo una strategia a lungo termine permetterà di sostenere realmente lo sviluppo dei nostri paesi partner . In materia di alimentazione, di salute pubblica e di istruzione, solo le soluzioni sostenibili possono rispondere alle cause profonde della crisi attuale.</p>
      <p sl="fr">I numerosi emendamenti presentati dal PSE hanno permesso di sostenere la posizione del relatore e di rafforzarla su taluni punti. Abbiamo così sottolineato che il nostro obiettivo prioritario deve essere quello della realizzazione degli Obiettivi del Millennio, il primo dei quali è l’eradicazione della povertà e della fame. A tal fine, e per essere più efficaci, gli aiuti deve essere gestiti meglio a livello locale, più vicini al campo d’azione e alle esigenze delle popolazioni locali. Questo è il motivo per cui io ho evidenziato la necessità di una maggiore consultazione dei parlamenti nazionali, della società civile e delle autorità locali nell’elaborazione, attuazione e valutazione delle politiche di sviluppo.</p>
      <p sl="fr">E’ anche indispensabile lottare efficacemente contro la corruzione e rendere gli aiuti più trasparenti. In concreto, chiediamo alla Commissione di produrre una matrice di tutti i finanziamenti distribuiti al governo locale al fine di verificare la coerenza delle politiche e la sana gestione di tali fondi.</p>
      <p sl="fr">Infine, poiché il dibattito sul miglioramento dell’efficacia degli aiuti è indissociabile da quello relativo all’importo, vorrei evidenziare – come è stato fatto poc’anzi – e condannare la diminuzione ingiustificabile fra il 2006 e il 2007 degli aiuti pubblici allo sviluppo, passati in Europa dallo 0,41 per cento allo 0,38 per cento.</p>
      <p sl="fr">Sì, il vertice di Accra, signor Commissario, sarà politico. Sarà un’occasione unica per i paesi donatori di riaffermare il loro impegno. E’ nostro dovere essere presenti all’appuntamento e non deludere i nostri partner .</p>
    </intervention>
    <intervention id="4-034" speaker_id="23864" name="Toomas SAVI" is_mep="True" mode="spoken" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">a nome del gruppo ALDE . – Signora Presidente, vorrei ringraziare il collega Johan Van Hecke per l’eccellente relazione. Approvo appieno il paragrafo 1 della relazione. Tuttavia, gli Stati membri e la Commissione possono accrescere l’armonizzazione, la trasparenza, la prevedibilità e l’efficacia complessiva della propria azione solo se uniscono le risorse nell’ambito di un’unica istituzione responsabile per gli aiuti allo sviluppo. Questo è il primo punto.</p>
      <p sl="en">L’efficacia degli aiuti è nelle nostre mani, dato che spessissimo spendiamo troppo per l’amministrazione incaricata dell’uso responsabile degli aiuti allo sviluppo nei paesi destinatari. Dovremmo risparmiare, ad esempio, sulla formazione, la gestione e le spese del personale affinché più aiuti allo sviluppo raggiungano effettivamente i beneficiari.</p>
      <p sl="en">Attualmente non vi è un adeguato coordinamento fra gli Stati membri per quanto riguarda la distribuzione dei loro fondi. Secondo il principio di sussidiarietà, il potere esecutivo dovrebbe essere esercitato al livello più basso possibile, a meno che la designazione di poteri a un livello superiore presenti considerevoli vantaggi.</p>
      <p sl="en">Non esiste una soluzione universale al problema della scarsa efficacia degli aiuti, ma si dovrebbero realizzare cambiamenti seri e rapidi del quadro amministrativo attraverso un ulteriore accentramento, dato che stiamo perdendo costantemente tempo e vite umane.</p>
    </intervention>
    <intervention id="4-036" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">a nome del gruppo Verts/ALE. – Signora Presidente, vorrei ringraziare il Commissario Michel e anche l’onorevole Van Hecke per la valida relazione. E’ eccellente che sia stato raggiunto l’accordo sul contenuto e che gli aiuti dell’UE saranno aumentati e migliorati. Gli aiuti devono essere aiuti. Non dobbiamo sminuirli usandoli per altro fini, quali la cancellazione del debito, dove il denaro si sposta semplicemente da una voce a un’altra nei paesi donatori. Questo denaro deve essere usato a vantaggio di coloro che ne hanno bisogno, e noi dobbiamo essere capaci di capire che sia usato per quello scopo. E’ l’unico modo per spingere gli europei ad aumentare gli aiuti – devono poter vedere che gli sono efficaci, come ha detto chiaramente Jeffrey Sachs di recente. E’ quindi importante adottare l’emendamento n. 1.</p>
      <p sl="da">Gli aiuti devono continuare ad aumentare fino al 2015, come abbiamo promesso in numerosissime occasioni. E’ meschino e imbarazzante che gli aiuti del’UE siano diminuiti fra il 2006 e il 2007. In assenza di importi maggiori, gli aiuti non possono essere sufficientemente efficaci. Non raggiungeremo gli obiettivi a meno che non terremo fede alle nostre numerose promesse.</p>
      <p sl="da">Sarebbe bello se il Parlamento europeo potesse occuparsi della politica agricola dell’UE. Vi sono molte analisi della Banca mondiale, dell’IMF, dell’ONU e di altre organizzazioni che documentano il fatto che la politica agricola comune sta pregiudicando le opportunità di crescita dei paesi in via di sviluppo e qui non sto parlando di sovvenzioni alle esportazioni, che sono abbastanza grottesche, ma che rappresentano solo una piccola parte della distruzione causata da questa politica. Allo stato attuale, stiamo dando con una mano e togliendo con l’altra – talvolta prendendo anche un po’ di più di quello che abbiamo dato. Non possiamo aspettare che gli Stati Uniti ritirino il loro sostegno agricolo. Il sostegno agricolo degli USA è peggiore del nostro, e l’UE dovrebbe dare l’esempio.</p>
    </intervention>
    <intervention id="4-038" speaker_id="28113" name="Eoin RYAN" is_mep="True" mode="spoken" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="en">a nome del gruppo UEN . – Signora Presidente, innanzi tutto vorrei ringraziare anch’io l’onorevole Van Hecke e il Commissario per questa relazione.</p>
      <p sl="en">L’Africa subsahariana riceve più aiuti internazionali di qualsiasi altra regione del mondo, eppure i livelli di povertà rimangono ostinatamente elevati. Alcuni studi hanno rivelato che gli aiuti possono avere e hanno avuto successo nel ridurre la povertà in paesi caratterizzati da una gestione economica sana e da istituzioni governative solide. Se distribuiti opportunamente, gli aiuti hanno il potenziale di aiutare milioni di persone a sfuggire a un’esistenza al minimo delle possibilità.</p>
      <p sl="en">Tuttavia, la realtà è che la corruzione esiste in molti paesi in via di sviluppo e, pur dovendo continuare a promuovere un buon governo in questi paesi, abbiamo la forte responsabilità di aiutare i molti milioni di persone che muoiono di fame e di malattie in tutto il mondo.</p>
      <p sl="en">Dobbiamo mantenere gli impegni che ci siamo assunti per gli Obiettivi di sviluppo del Millennio. Come possiamo non curarci dei tre miliardi di persone che vivono con l’equivalente di un dollaro al giorno o dei cinque milioni di bambini in Africa che sono morti l’anno scorso prima di avere raggiunto i cinque anni di età?</p>
      <p sl="en">Sì, abbiamo una responsabilità verso i contribuenti europei di garantire che il loro denaro raggiunga i più bisognosi e sia speso efficacemente. Al riguardo, credo che l’Europa dovrebbe ispirarsi a programmi più mirati, come il Fondo globale, che combatte l’AIDS, la TBC e la malaria, le malattie più devastanti del mondo che uccidono ogni anno oltre sei milioni di persone. Il Fondo globale è stata un’organizzazione molto efficace con la minima burocrazia e il massimo impatto. Rappresenta un approccio innovativo per il finanziamento internazionale della salute.</p>
      <p sl="en">La povertà globale è prevalentemente un problema rurale. Tre quarti delle persone poverissime nei paesi in via di sviluppo vivono in zone rurali. Se vogliamo superare la tempesta del cambiamento climatico e l’aumento dei prezzi dei prodotti alimentari, dobbiamo migliorare la produzione agricola, puntando a programmi specifici per l’agricoltura, perché possono avere un forte impatto sulla riduzione della povertà. La presentazione fatta di recente dal professore Jeffrey Sachs alla commissione è stato un grande esempio di come il denaro dovrebbe essere speso in modo specifico.</p>
      <p sl="en">Secondo la relazione sullo sviluppo mondiale dello scorso anno, la crescita del PIL generata dall’agricoltura è di quattro volte più efficace per ridurre la povertà della crescita in altri settori. Invece di distribuire aiuti alimentari ai paesi del Terzo mondo, l’Europa deve svolgere un ruolo guida per aiutare gli agricoltori africani a produrre più cibo, fornendo ai piccoli agricoltori semi adeguati, fertilizzanti e tecnologie di gestione delle acque. Ma ovviamente esistono mille altri modi e, come ha detto il Commissario, molti di questi devono essere mirati specificamente a ciascun paese.</p>
      <p sl="en">Il tempo sta scadendo per l’Africa. Dobbiamo apprendere le lezioni del passato in modo da potere salvare le generazioni future dalle malattie e dalla fame. Credo che Accra sia un’opportunità politica e sostengo ciò che altri oratori hanno detto a questo proposito. Non è solo una riunione tecnica per guardare ai settori tecnici, è una’opportunità politica. Dobbiamo fare in modo di favorire un reale decollo per la lotta contro la povertà.</p>
      <p sl="en">Ci siamo assunti numerosissimi impegni: alcuni di questi impegni non sono di immediata realizzazione. Siamo a metà strada dello scadenzario degli Obiettivi di sviluppo del Millennio ed è tempo di spingere per cercare di tener fede a tutti gli impegni. Dobbiamo rimettere gli aiuti in carreggiata. Dobbiamo lavorare con i governi africani, dobbiamo lottare contro la corruzione, dobbiamo migliorare la governance e dobbiamo onorare gli impegni per i poveri del mondo.</p>
    </intervention>
    <intervention id="4-040" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, siamo tutti consapevoli che c’è ancora molto da fare per rendere le politiche di sviluppo europee più efficaci. Le raccomandazioni contenute nell’eccellente relazione del collega Van Hecke, che condivido pienamente, vanno certamente nella giusta direzione.</p>
      <p sl="it">Proprio quando discutiamo di questa relazione, a Bruxelles è in corso la presentazione del nuovo rapporto annuale di CONCORD, la Confederazione europea delle ONG di sviluppo, sulle promesse prese dai governi UE in materia di aiuti. Il rapporto analizza i progressi di ogni Stato membro e il quadro che ne emerge mette in evidenza lacune e contraddizioni che sono nelle nostre politiche per sconfiggere la povertà e rendere gli aiuti più efficaci. Ad esempio, me lo diceva Michel, è noto nella relazione, che nel 2007 la quantità di aiuti dei 27 non è aumentata come avrebbe dovuto, ma è diminuita. Allo stesso tempo la relazione dimostra che restano molti dei problemi delle politiche di sviluppo: dalla scarsa trasparenza agli aiuti legati.</p>
      <p sl="it">Dobbiamo riuscire a rispettare gli impegni presi a livello internazionale. Non possiamo deludere le aspettative delle popolazioni dei paesi del Sud del mondo, ma anche di chi, nei paesi del cosiddetto Nord del mondo, lavora con tanto impegno affinché ingiustizia e povertà e crisi alimentare, come parlava Shapira, siano affrontate con decisione.</p>
      <p sl="it">Concordo con il Commissario Michel: passare dalla retorica all’azione. Peraltro devo ringraziare Michel per la sua passione, per il suo impegno e la sua forza. Il 2008 con le due conferenze di Accra e di Doha può e deve essere davvero l’anno della svolta e sono una straordinaria opportunità per l’Unione europea per dimostrare che sa essere all’altezza delle sue responsabilità di primo donatore mondiale. Mi pare quasi ovvio dire che bisogna aumentare sia la quantità che la qualità degli aiuti. I due concetti non sono in opposizione. Non si può usare la necessità della maggiore efficacia come scusa per dare meno fondi.</p>
      <p sl="it">Allo stesso tempo, è ormai chiaro a tutti, che l’aumento della quantità di finanziamenti da solo non basta. Innanzitutto, è fondamentale, così come tutti ripetiamo, che ci siano un obiettivo per la lotta alla povertà e non invece obiettivi geopolitici e strategici. Politiche commerciali, migratorie e di sicurezza dovrebbero essere coerenti, lo diciamo sempre, con gli obiettivi di sviluppo.</p>
      <p sl="it">La cooperazione europea deve essere ispirata non solo dai nostri interessi, ma dalle reali priorità dei paesi del Sud identificate dai governi locali, ma anche dai parlamenti e dalla società civile, così come è indispensabile aumentare la trasparenza e la contabilità dei programmi dell’UE. In questo senso il nostro Parlamento dovrebbe essere messo in condizioni di esercitare un reale controllo democratico ed accolgo l’invito fatto da Louis Michel a lavorare intensamente insieme perché i paesi dell’UE mantengano gli impegni presi.</p>
      <p sl="it">Ma alcune questioni a partire dai call for proposal . Le ONG che vogliono partecipare ai bandi della Commissione si trovano di fronte a procedure troppe lunghe e complesse, che rendono veramente difficile la loro attività e di fatto escludono molte piccole associazioni locali. Perché allora non chiedere direttamente a queste organizzazioni come snellire le procedure? Per questo ho presentato un emendamento che dovremmo votare oggi.</p>
      <p sl="it">C’è poi il tema dello slegamento dell’aiuto affrontato dalla relazione Van Hecke. Sono stati compiuti dei progressi, tuttavia bisogna al più presto slegare completamente tutti gli aiuti, per evitare i soldi che tornano nel paese donatore anziché alleviare la povertà del paese beneficiario.</p>
      <p sl="it">Da ultimo, vorrei ricordare quegli Stati che ancora gonfiano le loro cifre dell’aiuto pubblico allo sviluppo. Nel 2007 i paesi dell’UE hanno speso quasi 8 miliardi di euro, pari al 17% di tutti gli aiuti europei, in settori importanti ma che non sono sviluppo. Cancellazione del debito, spese per i rifugiati, borse per studenti stranieri, è in questo senso che vi invito a sostenere gli emendamenti che chiedono di escludere queste spese dai calcoli di aiuto pubblico allo sviluppo.</p>
      <p sl="it">Ripongo anch’io molte speranze in questo 2008 e sugli impegni presi per invertire la tendenza; sono molto d’accordo con il Commissario Michel quando parla di responsabilità condivise tra donatori e paesi dove ognuno deve fare la sua parte: diritti e doveri. Questa è la nostra forza!</p>
    </intervention>
    <intervention id="4-042" speaker_id="4559" name="Maria MARTENS" is_mep="True" mode="spoken" nationality="Netherlands" birth_date="08-01-1955" birth_place="Doetinchem" p_group="Group of the European People's Party (Christian Democrats) and European Democrats" m_state="NL">
      <p sl="nl">Il denaro destinato allo sviluppo può e deve essere speso meglio. E’ quello che possiamo concludere, signora Presidente, dalla relazione estremamente equilibrata del relatore. Compimenti. La relazione arriva al momento giusto. L’Europa sembra essersi stancata delle spese per lo sviluppo. Questa tendenza è estremamente allarmante e noi non dovremmo sottovalutarla. Anche nei paesi che sono sati sempre conosciuti per la loro solidarietà internazionale, come i Paesi Bassi, si sentono voci a favore di una riduzione delle spese per lo sviluppo. L’unica risposta al riguardo è lavorare in modo trasparente, efficiente e orientato al risultato.</p>
      <p sl="nl">L’Unione europea può fare molto a questo proposito, soprattutto attraverso le tre C: coerenza, complementarità e coordinamento. Il Commissario lo ha detto spesso e sta lavorando in questo senso. Possiamo fare di più anche per quanto riguarda la crescita selvaggia di progetti e di programmi. Se qualcosa non va per il verso giusto, un altro programma non sempre costituisce la soluzione migliore. E’ meglio per noi fare bene solo un paio di cose che fare tutto a metà.</p>
      <p sl="nl">Signora Presidente, l’Unione europea è il maggiore donatore. Abbiamo quindi una grande responsabilità. Inoltre, con il nuovo Trattato aumentano le nostre possibilità di avere una maggiore coerenza, una politica integrativa e un migliore coordinamento. L’efficacia dei nostri aiuti è cruciale, non solo per giustificare le spese per lo sviluppo nei nostri paesi, ma soprattutto per potere combattere effettivamente la povertà nei paesi in via di sviluppo. Infine, non è l’intenzione che conta, ma il risultato. Nel quadro del bilancio per la cooperazione allo sviluppo per il 2009 presenterà proposte affinché la valutazione che sia più orientata ai risultati. Dobbiamo guardare ai risultati piuttosto che a vaghi indicatori.</p>
      <p sl="nl">Infine, Commissario Michel, vorrei formulare la seguente domanda. La signora Commissario Fischer Boel ha detto che la Commissione vorrebbe usare parte delle somme non spese del bilancio europeo per il 2008 per aiutare i paesi che sono colpiti dal forte rialzo dei prezzi dei prodotti alimentari, ovvero dalla crisi alimentare. Vorrei conoscere la risposta del Commissario. Potrebbe il Commissario indicare anche come saranno usate quelle risorse supplementari?</p>
    </intervention>
    <intervention id="4-044" speaker_id="28282" name="Alain HUTCHINSON" is_mep="True" mode="spoken" nationality="Belgium" birth_date="10-12-1949" birth_place="Schaerbeek" p_group="Socialist Group in the European Parliament" m_state="BE">
      <p sl="fr">Signor Presidente, signor Commissario, onorevoli colleghi, per la prima volta nella storia, nella nostra storia – come ha ricordato il Commissario – l’importo totale degli aiuti pubblici europei allo sviluppo è diminuito. Continuando su questa strada, fra il 2005 e il 2010 l’Unione europea avrà concesso miliardi di aiuti in meno di quanto aveva promesso. Si tratta di un passo indietro significativo nel perseguimento dell’obiettivo di consacrare lo 0,7 per cento allo sviluppo, ma anche – ed è molto importante – nel perseguimento degli Obiettivi del Millennio, e più in generale nella lotta che pretendiamo di volere combattere contro la povertà nel mondo.</p>
      <p sl="fr">Il processo che abbiamo iniziato nel 2006 per migliorare l’efficacia dei nostri aiuti allo sviluppo e che continuiamo attraverso la relazione del nostro collega Johan Van Hecke, che ringrazio per il lavoro realizzato, non può essere un pretesto per gli Stati membri per non rispettare i loro impegni di aumentare gli aiuti. Anzi al contrario, perché tutti sono concordi oggi nel dire che oltre agli importi promessi, sono necessarie risorse supplementari per fare fronte ai numerosi impegni che ci siamo assunti e che dovremo, senz’altro, assumerci. L’efficacia degli aiuti è quindi essenziale perché aiuti più efficaci significano più aiuti. Questo deve essere chiaro per tutti.</p>
      <p sl="fr">Al riguardo, ricordo, come sempre, che sarebbe tempo di compiere progressi concreti nell’applicazione di strumenti di finanziamento innovativi agli aiuti allo sviluppo, è una questione menzionata esplicitamente nella dichiarazione di Parigi.</p>
      <p sl="fr">Abbiamo voluto che la nostra relazione evocasse anche il ruolo della diaspora nella cooperazione allo sviluppo. L’Unione europea è ancora troppo nervosa su questo punto, mentre avrebbe tanto da guadagnare a collaborare di più e più strettamente con i nostri concittadini originari di paesi partner residenti sul suo territorio. Sarebbe anche questo un modo per integrare piuttosto che escludere numerosissime persone ed è un messaggio al quale io tengo in un momento in cui alcuni europei prendono posizioni che stupiscono, misure che scioccano.</p>
      <p sl="fr">Infine, desidero ricordare che gli aiuti non saranno mai efficaci fino a quando non esisterà – lei l’ha detto spesso, signor Commissario – una reale coerenza fra le varie politiche dell’Unione europea e fino a quando gli aiuti non saranno più guidati da politiche che nulla hanno a che vedere con lo sviluppo. L’attualità mostra che questa coerenza non esiste ancora dovunque. Questa situazione perdurerà inoltre fino a che il comitato degli aiuti allo sviluppo dell’OCSE, che è l’autorità in questa materia, continuerà ad applicare una definizione estremamente ampia della cooperazione allo sviluppo. Il miglioramento della nostra efficacia dipenderà anche da questo.</p>
      <p sl="fr">Signor Commissario, due anni fa, proprio in quest’Aula, presentavo una prima relazione sull’efficacia degli aiuti. Dove siamo arrivati oggi, dopotutto quello che è stato detto e che ripetiamo instancabilmente? In ogni caso, signor Commissario, lei potrà contare sui socialisti per portare a buon fine le lotte, che sono le nostre e le sue lotte, per migliorare l’efficacia a vantaggio dei più poveri del mondo.</p>
    </intervention>
    <intervention id="4-046" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, vorrei ringraziare Johan Van Hecke per una relazione valida e importante. Un giorno entrai in politica per garantire che il mio paese, la Svezia, raggiungesse l’“obiettivo dell’uno per cento”. Il partito liberale svedese – il mio partito nel contesto nazionale – è ed è sempre stato una forza trainante in quest’azione e la Svezia realmente raggiunge l’obiettivo.</p>
      <p sl="sv">Adesso, dopo quasi 40 anni, devo riconoscere tuttavia che le delusioni sono state tante. La cattiva amministrazione, la corruzione e il fallimento di progetti sono stati purtroppo comuni. Ma spesso lo sviluppo è andato avanti nella giusta direzione. Milioni di persone in tutto il mondo hanno potuto vivere vite migliori e sono state stabilite molte democrazie. Vi è quindi motivo per essere ottimisti. Ma se vogliamo che la legittimità e il sostegno da parte della popolazione dell’UE continuino a essere forti, dobbiamo migliorare la nostra capacità di agire con rapidità ed efficacia. Gli aiuti devono essere concessi in modo da garantire qualità e vantaggi ad ampio raggio per potere conseguire gli Obiettivi del Millennio.</p>
      <p sl="sv">Inoltre, la politica degli aiuti deve essere formulata secondo un approccio dal basso verso l’alto. Ai paesi che ricevono gli aiuti deve essere attribuita maggiore responsabilità per quella che potremmo definire prerogativa di creare problemi nelle attività concernenti gli aiuti. Secondo la Commissione, numerose indicazioni mostrano che i paesi poveri sono costretti a creare una burocrazia costosa per facilitare l’amministrazione che è una condizione essenziale per l’erogazione del denaro destinato agli aiuti. Non era questa l’intenzione! E’ molto importante, anche, discutere di più sulle modalità di coordinamento degli sforzi relativi agli aiuti. Un’altra prospettiva che non può e non deve essere dimenticata è il ruolo importante delle donne nella lotta contro la povertà.</p>
      <p sl="sv">Criticare l’attuale formulazione dei requisiti non significa che non dobbiamo prevedere l’imposizione di condizioni per gli aiuti. Ascoltare quello che le persone sul posto hanno da dire implica anche dovremmo tentare di prendere in considerazione la classificazione di alcuni contributi militari come aiuti, dato che le operazioni di mantenimento della pace possono avere un’importanza fondamentale. Prendiamo, ad esempio, la situazione del Ciad, dove i rifugiati hanno bisogno di essere protetti così come di ricevere aiuti.</p>
      <p sl="sv">Vorrei affrontare, infine, la delicata questione della politica agricola, cui ha accennato l’onorevole Auken. Nella relazione, la Commissione e gli Stati membri sono invitati a sostenere qualsiasi misura possa contribuire a stabilizzare i prezzi delle materie prime per i paesi in via di sviluppo. Al riguardo, ho un suggerimento in linea con quanto diceva Margrete Auken; una medicina efficace, ma forse anche amara – cancellare la politica agricola dell’UE! La Commissione ha già dato l’input , che deve essere accolto positivamente.</p>
    </intervention>
    <intervention id="4-048" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">Signor Presidente, adesso che stiamo rivedendo la dichiarazione di Parigi, ci possiamo rendere conto che la parola “intenzioni” è rimasta solo questo, una parola.</p>
      <p sl="es">Benché la Commissione stia lavorando, e bene, sull’applicazione di misure per garantire che gli aiuti giungano a destinazione, se gli Stati membri non contribuiscono come promesso, non possiamo andare avanti.</p>
      <p sl="es">Sappiamo che sia i donatori che i paesi partner sono responsabili di una maggiore efficacia degli aiuti, ma la nostra più grande responsabilità è garantire che gli aiuti contribuiscano realmente a gestire le grandi sfide che i paesi in via di sviluppo si trovano ad affrontare.</p>
      <p sl="es">Dobbiamo fare in modo di compiere la nostra parte, e quindi non dobbiamo vergognarci per quello che promettiamo di fare e invece non facciamo.</p>
      <p sl="es">Idealmente, gli aiuti hanno un effetto positivo sullo sviluppo e sulla buona governance , ma se vengono distribuiti male, gli aiuti possono provocare danni. Per questo motivo, è necessario che i paesi in via di sviluppo si assumano la responsabilità dell’attuazione delle politiche e i donatori devono accettarlo, oltre a offrire loro il sostegno e lo spazio necessario a tal fine, dato che molte volte i donatori finanziano le loro proprietà.</p>
      <p sl="es">Vorrei sottolineare, infine, la necessità di vegliare sulla coerenza delle nostre politiche.</p>
      <p sl="es">Tutti gli sforzi di sviluppo sono inutili se gli obiettivi di altre politiche, come quella commerciale, monetaria, eccetera, le minano o contraddicono.</p>
      <p sl="es">Attualmente non stiamo mettendo in pratica quello che predichiamo.</p>
    </intervention>
    <intervention id="4-050" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Desidero congratularmi con il relatore. La relazione è completa, di ampio respiro ed esaustiva. Devo ammettere che, leggendo la relazione, ho perso di vista persino il principale obiettivo. Tuttavia, il relatore ha dichiarato chiaramente questo obiettivo e lo scopo principale della relazione nella sua presentazione all’inizio del dibattito.</p>
      <p sl="pl">Ho deciso di intervenire perché negli ultimi anni sono venute alla ribalta alcune nuove questioni. Il cambiamento climatico ha avuto un impatto drammatico su alcuni paesi in via di sviluppo. E’ importante, nel momento in cui offriamo gli aiuti, sottolineare che lo stiamo facendo perché l’Unione europea riconosce che la minaccia rappresentata dal cambiamento climatico è una sfida per la nostra civiltà nonché responsabilità della civiltà. Alla luce dei rischi del riscaldamento globale, dovremmo quindi aumentare significativamente i fondi e rafforzare le azioni dei donatori. Questo punto di vista e tali attività dimostreranno la natura della nostra strategia per quanto riguarda la priorità dell’UE di “lottare contro il cambiamento climatico”. Dovremmo anche dirigere i nostri aiuti sulle fonti rinnovabili di energia nei paesi in via di sviluppo (la lotta contro la fame è ovviamente più importante, ma sto parlando di risorse aggiuntive), anche per superare gli effetti diretti del riscaldamento globale, nonché su misure di adattamento associate ad esempio alle alluvioni costiere, alla salinizzazione del suolo e ai livelli di alluvioni e di siccità prima sconosciuti.</p>
      <p sl="pl">Ricordiamoci che il nostro obiettivo e la priorità politica dell’Unione europea sono il raggiungimento di un accordo internazionale sulla lotta contro il riscaldamento globale. I negoziati si svolgeranno a Poznań nel 2008 e a Copenaghen nel 2009. Se vogliamo convincere altri paesi, dobbiamo ridurre le emissioni e sviluppare nuove tecnologie nell’UE e offrire un’assistenza speciale ai paesi in via di sviluppo.</p>
    </intervention>
    <intervention id="4-052" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="es">Signor Presidente, se parliamo così tanto di efficacia è perché, senza dubbio, siamo convinti che abbiamo un grave problema in tal senso.</p>
      <p sl="es">Probabilmente, la prima condizione per garantire una maggiore efficacia è prevedere calendari fissi e vincolanti per i flussi degli aiuti. E’ molto difficile fare qualcosa di efficace se non si sa, con un minimo di certezza, di quali risorse si avranno a disposizione.</p>
      <p sl="es">La quantità dipende anche dalla qualità e, al pari di altri colleghi, deploro il calo delle risorse assegnate dagli europei per gli aiuti allo sviluppo, con una eccezione notevole, consentitemi di dirlo, quella del mio paese, la Spagna, che figura al primo posto per avere aumentato gli aiuti allo sviluppo del 33 % rispetto all’anno scorso.</p>
      <p sl="es">Forse abbiamo un’opportunità ad Accra, signor Commissario, e dovremmo fare tutto il possibile per usare concretamente il 20 per cento destinato all’istruzione, alla salute, all’accesso all’acqua e alle infrastrutture sanitarie.</p>
      <p sl="es">Desidero anche assicurarle il sostegno della commissione per lo sviluppo per il suo lavoro di coordinamento dei diversi attori. Le risorse sono poche e, come lei ha detto molte volte, devono essere divise fra moltissimi attori, e l’efficacia si riduce continuamente in funzione di quella diluzione degli sforzi.</p>
      <p sl="es">Vorrei anche segnalare, come fa la relazione, la necessità di semplificare le procedure di concessione degli aiuti. Dovunque andiamo, troviamo lo steso problema: dal momento in cui si dice che si interverrà in qualche modo fino al momento dell’azione concreta passa del tempo che, senza dubbio, indebolisce qualsiasi parametro di efficacia nella gestione delle risorse.</p>
    </intervention>
    <intervention id="4-054" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="en">Signor Presidente, vorrei dapprima congratularmi e ringraziare il collega Johan Van Hecke per il suo apprezzabile lavoro. La sua relazione osserva che l’approccio agli aiuti allo sviluppo deve essere riformato. Concordo e sottolineo che questa riforma dovrebbe iniziare con un ripensamento dal basso – in particolare la politica in materia di sviluppo – verso l’alto. Credo fermamente che gli aiuti non dovrebbero più limitarsi ad aiutare, sostenere o assistere. Dovremmo cambiare mentalità e considerare il nostro contributo ai paesi in via di sviluppo come un investimento nel senso più ampio del termine. Dovrebbe essere un investimento che intraprendiamo su una base a lungo termine, non solo per garantire la sopravvivenza di quei paesi, ma anche per il loro reale sviluppo come economie e democrazie funzionali.</p>
      <p sl="en">Mentre investiamo, dobbiamo anche affrontare questioni fondamentali per porre realmente fine alla povertà. Alcune settimane fa, durante la sua visita al Parlamento, il professor Geoffrey Sachs ha sottolineato quanta influenza, in termini positivi, l’uso della terra non sfruttata in Africa avrebbe sui prezzi dei prodotti alimentari. Anziché fornire alimenti all’Africa, dovremmo trasferire il know-how agricolo affinché il continente possa nutrire la sua popolazione e, in uno scenario positivo, fornire prodotti alimentari anche a livello mondiale.</p>
      <p sl="en">Sono profondamente preoccupata da un’altra questione sottolineata nella relazione: la programmazione dei flussi di denaro verso i paesi beneficiari. Per mia esperienza, i progetti non possono raggiungere i loro obiettivi se le risorse non arrivano in tempo e se sono inferiori all’importo inizialmente previsto. Ecco dove l’Unione europea può fallire miseramente. Nel 2007 il livello di aiuti dell’UE è diminuito. Molti progetti ne hanno risentito e i rispettivi obiettivi non hanno potuto essere realizzati.</p>
      <p sl="en">Un ultimo aspetto, ma non meno importante: l’istruzione e la sensibilizzazione allo sviluppo dei nostri cittadini su questi argomenti dovrebbero essere considerate una priorità. Noi, quali membri del Parlamento europeo, dobbiamo svolgere un ruolo essenziale a questo proposito.</p>
    </intervention>
    <intervention id="4-056" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, signor Commissario, alcuni degli esperti, economisti, politici e attivisti di organizzazioni non governative coinvolte nello sviluppo hanno la tendenza a dire che tutto ciò che è necessario per la cooperazione nel settore dello sviluppo per raggiungere i suoi obiettivi ambiziosi è fornire più denaro. Tuttavia, la vita non è così semplice. Vi sono molti problemi sociali ed economici che non possono essere risolti immediatamente, solo erogando più denaro. Certo, il denaro aiuta il processo di risoluzione dei problemi, ma i fondi non sono l’unico elemento per il successo della politica di sviluppo.</p>
      <p sl="pl">Una seconda questione molto importante è l’efficacia degli aiuti. L’assistenza organizzata in modo inadeguato può portare a dipendenza o, come alcuni dicono, all’ammodernamento della dipendenza. L’efficacia degli aiuti è importante per i beneficiari tanto quanto lo è per i donatori. Per i beneficiari, dopotutto, il denaro non è un obiettivo in sé, lo scopo è cambiare la realtà e affrettare il conseguimento degli obiettivi del Millennio. E’ facile spendere soldi, il trucco è spenderli sensatamente.</p>
      <p sl="pl">Per i donatori, d’altro canto, l’efficacia è importante perché devono dimostrare ai contribuenti che i soldi per lo sviluppo sono spesi saggiamente. Quindi questi due processi, aumento delle spese per lo sviluppo e aumento della qualità di tali spese, non sono in contraddizione e possono essere svolti simultaneamente.</p>
      <p sl="pl">L’onorevole Van Hecke ha preparato un’eccellente relazione per la quale merita il nostro ringraziamento. Mi auguro che, con questa relazione, i rappresentanti dell’Unione europea al forum ad alto livello di Accra avranno una posizione chiara e univoca.</p>
      <p sl="pl">Sembra che una responsabilità particolarmente importante per l’Unione europea a questo proposito dovrebbe essere la continua armonizzazione dell’assistenza per gli Stati membri e l’UE. Questo è importante perché la questione è solo nostra. Il coordinamento nell’UE non dipende dai nostri partner internazionali, né da coloro a cui forniamo aiuti e i costi del mancato coordinamento degli aiuti sono molto elevati.</p>
    </intervention>
    <intervention id="4-058" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi congratulo con l’onorevole Van Hecke per questa importante relazione.</p>
      <p sl="pt">Per migliorare l’efficacia degli aiuti europei, è essenziale investire nella capacità umana e finanziaria e superare le incoerenze fra le politiche e l’architettura istituzionale. Il Trattato di Lisbona offre un’opportunità costituita dal servizio europeo per l’azione esterna. Oltre a sostenere il futuro Alto rappresentante, questo servizio deve essere attrezzato per attuare la politica di sviluppo dell’UE in parallelo con la PESC e la PESD.</p>
      <p sl="pt">Non è necessario reinventare la ruota per garantire l’efficacia degli aiuti. Dipende dal compimento delle promesse già fatte. Come ha sottolineato il Commissario Michel, gli Stati membri devono aumentare gli aiuti pubblici allo sviluppo ai livelli promessi nel 2005, senza gonfiarli cancellando i debiti, e devono dirigerli effettivamente verso il conseguimento degli Obiettivi di sviluppo del Millennio, in particolare in un momento in cui l’aumento dei prezzi del petrolio e dei prodotti alimentari rendono la lotta contro la povertà nel mondo una questione ancora più urgente.</p>
      <p sl="pt">Signor Presidente, è in gioco la credibilità dell’Unione europea e la sua efficacia come attore globale, più che l’efficacia degli aiuti.</p>
    </intervention>
    <intervention id="4-060" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, vorrei congratularmi con l’onorevole Van Hecke per la sua relazione. Qualche settimana fa, ho visitato l’IMF e la Banca mondiale a nome della commissione per lo sviluppo. Alla riunione ho chiesto come si presenterà il mondo fra il 2030 e il 2050. La risposta è cha la Cina sarà il paese più potente del mondo; molti dei paesi in via di sviluppo saranno cambiati; l’America sarà ancora potente, ma non quanto lo è oggi; India e Brasile saranno molto potenti.</p>
      <p sl="en">Mai prima d’ora i nostri interessi egoistici e i nostri interessi altruistici hanno coinciso come adesso con la necessità di aiutare il mondo in via di sviluppo. Mi è stato detto in passato che trascorrevo troppo tempo con i miei elettori con scarse condizioni abitative. Rispondevo che non possiamo dire a qualcuno che sta andando a fuoco che costruiremo una caserma dei vigili del fuoco. Dobbiamo sì progettare la caserma, ma nello stesso tempo dobbiamo aiutare le persone. Questo deve essere il nostro approccio per il mondo in via di sviluppo. Se non lo facciamo, lo faranno la Cina e altri paesi. E’ nostro interesse egoistico e anche altruistico farlo.</p>
      <p sl="en">Vengo da un paese che, nella storia recente, ha sofferto la fame, in cui la popolazione oggi dovrebbe superare i 20 milioni di persone. Ha superato i sei milioni per la prima volta dalla metà del XIX secolo. Abbiamo un passato post-colonialista. Se si guarda alla storia irlandese, a cosa siamo stati capaci di fare con gli investimenti nelle infrastrutture, grazie in gran parte all’Unione europea – della quale stiamo per diventare, grazie a Dio, contributore netto – si ha un’indicazione di cosa si possa fare quando si danno alle persone gli strumenti con cui lavorare.</p>
      <p sl="en">Invito il Commissario, quando si recherà al vertice di Accra, a garantire che l’Unione europea canti lo stesso inno. Lisbona ci fornirà gli strumenti con i quali svolgere un ruolo più efficace nel mondo. Facciamolo nel settore degli aiuti allo sviluppo. E’ nel nostro interesse e nell’interesse di coloro che vivono nei paesi in via di sviluppo.</p>
      <a text="(Applausi)"/>
    </intervention>
    <intervention id="4-062" speaker_id="1938" name="Anne VAN LANCKER" is_mep="True" mode="spoken" nationality="Belgium" birth_date="04-03-1954" birth_place="Temse" p_group="Socialist Group in the European Parliament" m_state="BE">
      <p sl="nl">Congratulazioni all’onorevole Johan Van Hecke per la buona relazione. Ringrazio anche il signor Commissario per un documento di lavoro dei servizi eccezionalmente valido per Accra.</p>
      <p sl="nl">Tre punti. Il primo: un aiuto efficace presuppone che i paesi donatori coordinino meglio i loro aiuti sulla base di una strategia per paese in cui i paesi partner del sud assumano un ruolo guida. Ciò comporta, tuttavia, che le priorità devono essere stabilite democraticamente anche in quei paesi, ovvero in collaborazione con i parlamenti nazionali e le ONG, il che al giorno d’oggi non si verifica. Mi sembra anche essenziale coinvolgere le donne nel dialogo.</p>
      <p sl="nl">Il secondo: i paesi donatori devono astenersi dall’imporre innumerevoli condizioni agli aiuti e puntare direttamente su risultati misurabili. Devono essere eliminate soprattutto le condizioni economiche previste dall’IMF e dalla Banca mondiale in quanto sono spesso in contraddizione con gli Obiettivi del Millennio. E quindi, Johan, elimina il paragrafo 28 dalla relazione.</p>
      <p sl="nl">Il terzo: aiuti migliori non sono una scusa per aiuti minori. Attualmente non solo gli aiuti allo sviluppo sono in diminuzione, ma le cifre sono confuse anche da cosiddetti aiuti che in realtà non aiutano i paesi partner , ad esempio il denaro che l’Europa offre agli studenti o ai rifugiati o la cancellazione dei debiti. E’ quindi cruciale che i paesi donatori onorino le loro promesse dello 0,7% e stabiliscano scadenzari concreti. Mi auguro, signor Commissario, che il Consiglio di lunedì porga orecchio a questo messaggio.</p>
    </intervention>
    <intervention id="4-064" speaker_id="33977" name="Gabriela CREȚU" is_mep="True" mode="spoken" nationality="Romania" birth_date="16-01-1965" birth_place="Târgu Frumos" p_group="Socialist Group in the European Parliament" m_state="RO">
      <p sl="ro">Talvolta, la strada per l’inferno è lastricata di buone intenzioni. Tale era l’intenzione delle autorità dei paesi beneficiari degli aiuti allo sviluppo, in particolare portare il processo decisionale più vicino a loro, sostenendo che conoscono meglio le loro esigenze. Corretta di per sé, la decisione ha generato un circolo vizioso con effetti negativi per le donne. Poiché esse sono poco presenti nei documenti decisionali, le loro esigenze sono considerate minori, e la sensibilità di genere di quelli che sono al potere è bassa, anche inferiore rispetto alla nostra e l’attenzione attribuita ai programmi che si occupano di tale questione, soprattutto i diritti sessuali e di riproduzione, è diminuita. Siamo testimoni, quindi, di una situazione drammatica.</p>
      <p sl="ro">L’unico obiettivo di sviluppo per il quale non si è registrato alcun progresso è la mortalità materna causata dall’assenza di condizioni elementari, come la possibilità di un taglio cesareo, antibiotici di base, pillole contraccettive o personale qualificato. In alcuni casi, la situazione è peggiorata. La morte materna è la causa principale della mortalità femminile in molti paesi con una situazione fragile.</p>
      <p sl="ro">Chiediamo meccanismi di controllo per garantire che gli investimenti nelle infrastrutture includano le infrastrutture sanitarie e la responsabilizzazione delle autorità per l’attuazione di misure in questo campo.</p>
    </intervention>
    <intervention id="4-066" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, onorevoli colleghi, l’argomento di cui stiamo discutendo oggi è particolarmente importante perché riguarda una speciale responsabilità dell’Unione europea.</p>
      <p sl="de">Noi, in Europa, non dubitiamo che le nostre piccole e medie imprese rappresentino un modello strutturale di elevato successo e dobbiamo garantire che il PIL pro capite possa crescere sulla base di quel modello nei paesi meno sviluppati. In questo contesto attribuisce grande importanza al concetto di aiutare le persone per aiutare se stessi.</p>
      <p sl="de">Dobbiamo anche fare in modo che le nostre strategie di efficienza energetica e di sicurezza alimentare siano il fulcro di questi sforzi. Quei paesi hanno bisogno di reddito generato dall’occupazione, e le piccole imprese e le aziende a conduzione familiare possono contribuire a fornirlo, e hanno bisogno di potere d’acquisto per i consumatori. Credo che dovrebbe essere attuato semplicemente questo principio dell’uovo e della gallina per una soluzione positiva.</p>
    </intervention>
    <intervention id="4-068" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, mi congratulo con il relatore per il suo buon lavoro. Un coordinamento insoddisfacente degli aiuti e una pletora di programmi hanno portato a un calo dell’efficacia degli aiuti. Nello stesso tempo gli aiuti si sono incentrati sui cosiddetti “paesi attraenti” e molte regioni sono state così completamente dimenticate. La frammentazione ha portato a una molteplicità di misure di aiuto, che in molti casi sono totalmente incoerenti le une con le altre.</p>
      <p sl="et">Tuttavia, è di grande importanza che l’Unione europea e la politica di cooperazione allo sviluppo degli Stati membri si integrino e si rafforzino. Gli Stati membri devono coordinare le loro attività. Dovrebbe essere data considerazione al fatto che diversi Stati membri stanno solo iniziando a essere donatori di aiuti, eppure anch’essi sono consapevoli dell’efficacia degli aiuti. Ad esempio, l’Estonia, che non ha ancora aderito alla dichiarazione di Parigi, ha avuto un ruolo di rilievo in progetti di cooperazione tripartita. Per impedire la frammentazione degli aiuti allo sviluppo e un’eccessiva attenzione da parte dei donatori si ricorre all’opzione del partner silenzioso.</p>
      <p sl="et">Più della metà degli aiuti formali allo sviluppo del mondo ha origine nell’Unione europea. E’ importante assicurare la presenza dell’Unione europea nei paesi deboli e specialmente nei “paesi dimenticati”. Mentre offre gli aiuti, l’Unione europea dovrebbe essere generosa in modo che gli aiuti possano essere accettati con dignità.</p>
    </intervention>
    <intervention id="4-070" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, signor Commissario, aiutare i poveri e i bisognosi è di grande valore. L’Unione europea è il leader nella concessione di aiuti a paesi colpiti da catastrofi naturali quali siccità, alluvioni, fame o forme ancora più nuove di disastri derivanti dal cambiamento climatico.</p>
      <p sl="pl">Tuttavia, esiste sempre un dilemma nella concessione di finanziamenti e di risorse ai paesi in via di sviluppo, ai paesi poveri per aiutarli a svilupparsi. Quante di queste risorse dovrebbero essere destinate a ridurre la povertà di oggi e quanto denaro dovrebbe essere destinato a scopi di sviluppo quali istruzione, creazione di varie istituzioni, introduzione di un sistema legale o costruzione di infrastrutture quali strade o Internet, che aiuterebbero l’imprenditoria a svilupparsi in queste zone, in particolare per quanto riguarda la creazione di piccole e medie imprese, comprese aziende agricole?</p>
      <p sl="pl">Gli aiuti concessi dovrebbero essere legati alla sensibilizzazione sociale, a istituzioni democratiche e a sistemi scolastici, in modo che la società locale possa essere preparata a controllare lo sviluppo duraturo di queste regioni e paesi.</p>
    </intervention>
    <intervention id="4-072" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="fr">Signor Commissario, la mia prima domanda è già stata posta dall’onorevole Marianne Mikko: vi è un problema di concorrenza o di mancanza di coordinamento fra le varie ONG e la Commissione svolge la sua parte per tentare di coordinare l’eccellente lavoro che ciascuno fa?</p>
      <p sl="fr">La seconda domanda: quando andavo a scuola, esisteva Inghilterra l’organizzazione Voluntary Service Overseas . La Commissione ha un programma per incoraggiare i giovani che vogliono seguire, forse, una formazione, ma anche partecipare a questi programmi di aiuti allo sviluppo? Il Commissario ha un programma per assistere i giovani che vorrebbero farlo?</p>
    </intervention>
    <intervention id="4-074" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, vi ringrazio per il sostegno all’approccio e alle tendenze delle nostre politiche. Vorrei ritornare su alcuni punti e rispondere rapidamente.</p>
      <p sl="fr">In primo luogo, per quanto riguarda gli aiuti alimentari e, in particolare, il problema dell’aumento dei prezzi dei cereali, e la questione dei programmi agricoli, sappiate che abbiamo appena completato una comunicazione sulla strategia europea in materia di risposta alla crisi alimentare a livello dello sviluppo. Avrete quindi presto le informazioni su questo documento.</p>
      <p sl="fr">In secondo luogo, vorrei rettificare delle cose che a volte vengono dette e non capisco perché sono ripetute di continuo. Gli attacchi unilaterali alla politica agricola comune dell’Unione europea, sulla base di pochi argomenti reali, fanno torto all’Unione europea e trasmettono un’informazione errata, facendo credere ai nostri partner che la politica agricola comune sarebbe la causa di tutti i mali. E’ falso! Lo dico e lo ripeto. Abbiamo cominciato a smantellare il sistema delle sovvenzioni agricole dal 1996 e oggi gli effetti della nostra politica agricola comune non possono essere considerati come la causa del malessere dei paesi in via di sviluppo. Sono disposto a scendere nei dettagli della questione in occasione di un altro incontro, perché le accuse si ripetono come una sorta di ritornello, come se ciò fosse vero. Si dicono cose non giuste. L’Europa ha fatto parecchio ordine nella questione, ma restano ancora alcune cose da sistemare. Posso confessare che si mette in dubbio la coerenza delle nostre politiche in materia di sviluppo. Ma per quanto riguarda l’agricoltura, se esiste un settore in cui abbiamo compiuto progressi importanti, è proprio questo. Trovo alquanto ingiusto che si infanghi la nostra immagine senza fondamento, e mi permetto di dirlo.</p>
      <p sl="fr">Ho sentito la proposta relativa, credo, a un fondo globale. So che Geoffrey Sachs, che tra parentesi è un uomo ammirevole, si batte molto e lotta per un Fondo alimentare mondiale. Io, personalmente, non sono favorevole. Sono estremamente restio al riguardo. E’ passato molto tempo prima che l’altro fondo, di cui voi sembrate pensare sia stato una panacea, potesse funzionare con trasparenza e efficacia. Perché creare un fondo quando esistono strumenti come il PAM, la FAO o altri ancora? Inventare mezzi e strumenti per sopperire alle debolezze delle politiche globali non è di certo la risposta giusta. Gli strumenti esistono. Bisogna solo finanziarli adeguatamente.</p>
      <p sl="fr">Il PAM deve essere riformato. Ma che tipo di riforma? Il PAM deve avere un bilancio annuale prevedibile e deve modificare il proprio funzionamento finanziario. Ne ho parlato di recente. E’ un grosso problema. Non dobbiamo quindi più inventare cattive risposte a buone domande. Credo di non essere favorevole alla creazione di un nuovo fondo perché porterà solo a molta burocrazia, a molte procedure. Sulle procedure dirò subito qualche parola.</p>
      <p sl="fr">Per quanto riguarda l’agricoltura, sappiate solo che passiamo da 650 milioni di euro nel nono FES a 1 250 000 miliardi di euro nel decimo FES. Convengo che è molto in termini di percentuale, quantitativi, ma che non è un reale aumento in termini di percentuale nel quadro del FES. L’elemento positivo è che si passa da quattro paesi che avevano scelto l’agricoltura come settore focale a ventiquattro paesi, vale a dire più o meno un terzo. Vi è quindi un’evoluzione, una presa di coscienza. Vi ricordo tuttavia, perché anche questo è importante, che il principio delle scelte dei settori si basa sull’appropriazione: sono i nostri partner che decidono in quale settore vogliono che noi dirigiamo le nostre risorse. E’ importante ricordarlo.</p>
      <p sl="fr">Mi è stata posta, poi, una domanda interessante: “Che farete con i soldi non utilizzati che erano destinati all’agricoltura”? Recupereremo una parte di queste risorse le assegneremo alla risoluzione del problema dell’aumento dei prezzi e della crisi alimentare. Preferisco parlare di crisi alimentare, piuttosto che di aumento dei prezzi. Nell’ultima riunione della Commissione, la scorsa settimana, ho proposto – e il mio suggerimento è stato ben accetto – di cercare di canalizzare queste risorse finanziarie per consentire l’accesso dei piccoli coltivatori dei paesi poveri ai semi e ai concimi, perché è uno dei problemi principali per loro, oggi. Se vogliamo che diventino autosufficienti, devono necessariamente avere un accesso migliore ai semi e ai concimi, il che permetterà loro di diventare progressivamente indipendenti sul piano alimentare. Sono particolarmente a favore di una riduzione massima del periodo in cui si distribuiscono gli aiuti. Credo che sia molto più importante dare loro i mezzi per produrre. Siamo tutti d’accordo, l’ho detto nella mia esposizione iniziale e non ritornerò sull’argomento: Accra è un appuntamento politico e vi chiedo – sapendo che siete tutti consapevoli della necessità di farlo, di mobilitare i nostri Stati membri affinché rispettino i loro impegni e accettino di inserirsi in un calendario che dimostri – credo che sia stato l’onorevole Borrell ad accennarlo – che hanno una reale volontà politica e che manterranno le loro promesse.</p>
      <p sl="fr">Si parla in continuazione dell’onerosità delle procedure e mi si chiede di semplificarle. Devo confessare che realmente non ho poteri in questo settore. Le procedure esistono e devo rispettarle, non posso fare altrimenti. Posso presentare proposte per rendere più flessibili, questo sì. Ma sapete bene che ci vorranno anni perché ciò sia fatto. Ancora non si sa, ma alla fine del mio mandato conto di presentare tutti gli insegnamenti che ho tratto, in particolare a livello delle procedure. Ho sentito l’onorevole Martens affermare: “E’ necessaria maggiore trasparenza” – e sono pronto a tutta la trasparenza che vogliamo –, “ma ci vuole anche maggiore efficacia”. Bene, vi dirò, a rischio di essere impertinente e di scioccare, che se vogliamo ancora più trasparenza, e ciò significa ancora più controlli, ancora più revisioni contabili, ancora più consultazioni eccetera, avremo meno efficacia. Voglio dirvelo. Se non si comprende questo, dovete solo cacciarmi, ma io ne sono convinto. Si è talmente voluta la trasparenza che oggi, la Commissione è un gigante in catene. E’ Gulliver incatenato, ecco tutto. Personalmente sono pronto a parlare ed è possibile raggiungere un livello efficace di trasparenza, ma alla fine, ve lo chiedo, smettete di parlare sempre di “trasparenza”, “controllo”, su come le cose dovrebbero essere … D’accordo, ma nei fatti … Vorrei avere l’occasione di tracciare il percorso di un fascicolo. Posso dirvi che non è una barzelletta. Accade anche a me di non comprendere più nulla in questo percorso di tracciabilità, e allora bisogna ricordarsi degli interservizi, tutti sono coinvolti. E’ estremamente complicato. Non voglio fare una caricatura, ma devo avvertirvi che è un vero problema.</p>
      <p sl="fr">Credo che l’onorevole Hutchinson abbia parlato di coordinamento, di coerenza e di complementarità. Ha ragione. Credo che potremmo aumentare immensamente l’efficacia dei nostri aiuti se realizzassimo una migliore divisione del lavoro, se fossimo più coerenti, più coordinati e se potessimo effettuare dei controlli intermedi, del resto spesso del tutto inutili. Vi ho citato le cifre poco fa: la Tanzania deve elaborare 8 000 relazioni di revisione contabile! Non so se si comprende appieno ciò che rappresenta per un paese come la Tanzania che, comunque, è un paese che ha una capacità di governance . In un dato momento, il surrealismo raggiunge la follia. Vi sono dei limiti. Non ho niente contro la procedura, ma ne ho abbastanza. La procedura è qualcosa che non voglio più. Per quanto riguarda la divisione del lavoro, onorevole Hutchinson, lei ha fatto bene a mettere l’accento sulle diaspore. Noi cerchiamo di lavorare con loro, ma sono proprio le procedure che ci impediscono di farlo. Ecco un altro esempio! Mi è stato chiesto se vi sono dei progetti per incoraggiare i giovani a impegnarsi nei paesi in via di sviluppo. No, non posso farlo, le procedure non mi autorizzano a farlo. Mi si dice, per esempio: ci sono alcune ONG con le quali lei non può lavorare. Infatti, con alcune ONG non posso collaborare perché le procedure non mi autorizzano a farlo. I nostri nuovi Stati membri possono sentirsi frustrati, giustamente, perché nella maggior parte dei casi le loro ONG, che peraltro sono valide come le altre, non possono lavorare perché non soddisfano le norme che sono state inventate dalle procedure della Commissione. Sono quindi, in un certo senso, escluse dalla nostra collaborazione e dal nostro contributo, e non è giusto. Stiamo lavorando su questo aspetto, ma ci vorrà molto tempo per risolvere la questione.</p>
      <p sl="fr">Sono d’accordo anche sul fatto che abbiamo bisogno di altro. L’onorevole Buzek ha parlato di lotta contro il cambiamento climatico. E’ evidente che se modifichiamo gli importi destinati allo sviluppo per lavorare sul cambiamento climatico, ipotecheremo ovviamente tutto quello che abbiamo fatto o tutto quello che avevamo previsto di fare nello sviluppo classico. Sono quindi necessari nuovi strumenti aggiuntivi per affrontare il cambiamento climatico. Mi rifaccio all’idea che abbiamo avuto con l’onorevole Borrell di lanciare un prestito mondiale che sarebbe legato alle quote di emissione di CO2 . Questo progetto avanza molto bene. Dal punto di vista tecnico, è completato. Abbiamo lavorato con la Banca mondiale e avrò l’occasione di ritornare più tardi sull’argomento, perché potrebbe risolvere in parte anche la questione dell’aumento dei finanziamenti, perché si potrebbero aiutare gli Stati membri a soddisfare i loro obiettivi e i loro impegni in maniera, diciamo, meno dolorosa per il loro bilancio nel lungo periodo.</p>
      <p sl="fr">Sono ovviamente d’accordo con l’onorevole Borrell nel congratularsi innanzi tutto con la Spagna, perché è vero che in un certo modo, è molto ingiusto. Alcuni paesi hanno compiuto veri e propri sforzi e hanno realizzato aumenti di bilancio molto consistenti: in termini del PIL spagnolo, si tratta infatti di uno sforzo estremamente importante. Nello stesso tempo, altri paesi sono stati realmente in caduta libera e, quindi, in un certo senso, hanno offuscati la buona volontà di altri. Devo dire che è una questione importante che ritorna ogni volta, quel 20 per cento per l’istruzione, la salute, l’acqua, e così via. Conoscete la risposta.</p>
      <p sl="fr">In primo luogo, ho già risposto. Anche se concordo sull’obiettivo, ho chiesto che si deve cercare di stabilire a cosa corrispondono le spese degli aiuti di bilancio perché – si parlava dei bilanci – sono spesso quei settori che vengono finanziati. Io cerco di definire le cifre, ma è molto difficile.</p>
      <p sl="fr">In secondo luogo, ricordo che sono i nostri paesi partner a scegliere il settore di focalizzazione, e non noi. Non posso quindi imporre e dire loro che è nell’istruzione che devono agire. Posso suggerire, ma non posso imporre. Condivido ovviamente la considerazione dell’onorevole Mitchell quando dice che – è una formula molto dura – il nostro egoismo dovrebbe portarci a aumentare gli aiuti. E’ abbastanza vero. Lo dico spesso nelle mie conferenze. Quelli che non vogliono aiutare per generosità, che lo facciano almeno per interesse. E’ evidente che in questo contesto, e mi riferisco in particolare all’Africa, si ha una presenza massiccia di alcuni paesi emergenti. Non ne contesto né la legittimità né la validità. Sto solo dicendo che l’Europa avrebbe interesse a essere più presente in un continente vicino e in cui può apportare un grande valore aggiungo e ottenere a sua volta un valore aggiunto.</p>
      <p sl="fr">Credi di avere completato tutto. Ho risposto alle due domande molto pertinenti, se posso dirlo, dell’ultimo oratore. Sono davvero lieto di essere nel Parlamento europeo, che è di certo il luogo in cui vi è il più grande dinamismo e la maggiore determinazione a portare avanti tutte queste politiche nelle quali crediamo fermamente.</p>
    </intervention>
    <intervention id="4-076" speaker_id="4241" name="Johan VAN HECKE" is_mep="True" mode="spoken" role="relatore" nationality="Belgium" birth_date="02-12-1954" birth_place="Gent" p_group="Group of the Alliance of Liberals and Democrats for Europe" m_state="BE">
      <p sl="nl">Il dibattito altamente costruttivo di oggi ha rivelato che esiste un grande consenso sia nel Parlamento che fra Parlamento e Commissione, sull’azione da seguire per migliorare la qualità dei nostri aiuti. Dobbiamo tenere conto in modo più adeguato delle priorità dei paesi stessi. Gli aiuti devono essere più prevedibili. L’assistenza tecnica deve essere ulteriormente ridotta. E’ necessario un sostegno di bilancio più forte, ma occorrono anche maggiore trasparenza e partecipazione dei parlamenti, della società civile e delle autorità locali. Il codice di condotta deve essere reso più efficace, l’atlante dei donatori deve essere ampliato, eccetera.</p>
      <p sl="nl">Il nocciolo della questione mi sembra, comunque, che noi insieme, Parlamento e Commissione – e perché non dovremmo coinvolgere anche i parlamenti nazionali? – dobbiamo esercitare pressione sugli Stati membri affinché onorino innanzi tutto le loro promesse e poi approvino un piano graduale in cui indicano molto chiaramente cosa può essere e fatto e cosa sarà fatto entro un determinato periodo di tempo. In terzo luogo, devono impegnarsi chiaramente anche nella divisione del lavoro proposta dalla Commissione. Onorevoli colleghi, ritengo che noi, al di là dei confini di partito, con i nostri amici e colleghi dei parlamenti nazionali, dobbiamo prendere l’iniziativa per aumentare la pressione sui governi; si tratta di responsabilità collettiva, ma anche individuale di una serie di Stati membri.</p>
      <p sl="nl">La relazione contiene una lunga serie di raccomandazioni concrete. Spero dal profondo del cuore che la Commissione e il Consiglio se ne faranno portavoce ad Accra. Il Parlamento – non accade sempre – parla oggi con una sola voce ed esprime il desiderio che anche l’Unione europea parli ad Accra con una sola voce, una voce chiara, una voce forte, e soprattutto una voce credibile.</p>
    </intervention>
    <intervention id="4-077" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-908" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Poiché non è possibile commentare tutte le importanti questioni sollevate da questa relazione – sia positive che negative –, va comunque osservato che essa (d)enuncia, sebbene in forma mitigata, i risultati negativi degli “aiuti allo sviluppo” dell’UE.</p>
      <p sl="pt">Pur non criticando il frequente uso degli aiuti allo sviluppo come palliativo, (falsa) contropartita e condizione per la deregolamentazione dei mercati o come strumento di interferenza – con obiettivi ed effetti negativi ben noti, come il “Consenso europeo” dell’UE sullo sviluppo, gli accordi di partenariato economico che l’UE intende imporre sulla speculazione finanziaria sugli alimenti, che mette in questione gli obiettivi dichiarati per lo sviluppo – la relazione sottolinea, non sorprendentemente, i risultati inadeguati degli “aiuti allo sviluppo” e la loro significativa riduzione nell’UE: 0,38 per cento nel 2007 rispetto allo 0,41 per cento nel 2006, ben al di sotto dello 0,7 per cento del PIL indicato dall’ONU.</p>
      <p sl="pt">La relazione contiene anche una nota di cautela contro il crescente uso degli “aiuti allo sviluppo” per scopi che non hanno niente a che vedere con lo sviluppo (come le spese militari), e contro il fatto che sono “spesso erogati in base alle priorità e ai calendari dei donatori”.</p>
    </intervention>
    <intervention id="4-907" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Nel 2005, la dichiarazione di Parigi stabiliva impegni specifici per promuovere una maggiore efficacia degli aiuti allo sviluppo, sulla base di un dialogo e di una responsabilità reciproca. Questo quadro internazionale è essenziale per l’UE che fornisce più del 55 per cento del totale mondiale degli aiuti allo sviluppo.</p>
      <p sl="fr">Per migliorare ulteriormente la qualità e l’efficacia di questi aiuti, il PE chiede anche di semplificare le procedure e le misure di lotta contro la corruzione e di erogare gli aiuti secondo le priorità dei partner . Queste misure sono più che necessarie in un momento in cui gli aiuti allo sviluppo degli Stati membri si sono alquanto ridotti passando, fra il 2006 e il 2007, dallo 0,41 per cento allo 0,38 per cento del RNL dell’UE.</p>
      <p sl="fr">Nel momento in cui la crisi alimentare colpisce i paesi in via di sviluppo più fragili e in cui l’accesso all’acqua e all’istruzione resta limitato, si comprende che l’UE deve raddoppiare gli sforzi per raggiungere l’obiettivo fissato dagli OSM di destinare lo 0,7 per cento del suo RNL agli aiuti allo sviluppo entro il 2015. Inoltre, affinché gli aiuti possano prendere la forma di un finanziamento a lungo termine e prevedibile, è essenziale impegnare risorse addizionali attraverso stanziamenti innovatori e mobilitare i fondi sovrani verso investimenti produttivi.</p>
    </intervention>
  </section>
  <section id="creitem8" title="8. Dichiarazione della Presidenza">
    <intervention id="4-905" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">In risposta alla proposta del gruppo di lavoro sul Medio Oriente, la Conferenza dei presidenti mi ha chiesto di pronunciare una dichiarazione sul Libano.</p>
      <p sl="unknown">Il Parlamento europeo ha seguito con profonda preoccupazione i recenti sviluppi politici nel Libano, dove i progressi sembrano essersi arenati e la violenza e lo spargimento di sangue dilagano sempre più.</p>
      <p sl="unknown">E’ quindi con enorme senso di sollievo e di ottimismo che accogliamo con favore l’accordo globale e fondamentale concluso a Doha dai leader politici libanesi in un momento in cui il Parlamento europeo è in procinto di adottare una risoluzione sul Libano. Vi è un testo di compromesso, che a breve sarà sottoposto a votazione, sotto la Presidenza dell’onorevole Onesta.</p>
      <p sl="unknown">Questa importante svolta politica, realizzata grazie alla mediazione abile ed efficace della Lega Araba, e soprattutto del governo del Qatar, spiana la strada per l’elezione del generale Michel Suleiman a Presidente della Repubblica del Libano nei prossimi giorni, alla formazione di un governo di unità nazionale e all’adozione di una legge elettorale migliore.</p>
      <p sl="unknown">In considerazione della reazione favorevole degli Stati vicini e di altri paesi interessati, il Parlamento europeo invita tutte le parti ad attuare l’accordo nella sua interezza. Sottolineiamo di nuovo il nostro immancabile sostegno per le legittime istituzioni politiche stabilite costituzionalmente in Libano, le forze armate libanesi e i loro sforzi volti a garantire la stabilità, la sovranità e l’integrità territoriale del Libano.</p>
      <p sl="unknown">Attendiamo con ansia di riprendere normali relazioni interparlamentari con i nostri omologhi libanesi, con il parlamento libanese che si riunisce regolarmente, esercita i suoi diritti democratici e disimpegna i propri obblighi democratici.</p>
      <a text="(Applausi)"/>
    </intervention>
  </section>
  <section id="creitem9" title="9. Tempo delle votazioni">
    <intervention id="4-904" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca il Tempo delle votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem10" title="9.1. Progetto di bilancio rettificativo n. 2/2008 (A6-0188/2008, Kyösti Virrankoski) (votazione)"/>
  <section id="creitem11" title="9.2. Esame intermedio della politica industriale - Un contributo alla strategia dell’UE per la crescita e l’occupazione (A6-0167/2008, Romana Jordan Cizelj) (votazione)"/>
  <section id="creitem12" title="9.3. Istituzione di una Fondazione europea per la formazione professionale (rifusione) (A6-0131/2008, Bernard Lehideux) (votazione)">
    <intervention id="4-085" speaker_id="2326" name="Bernard LEHIDEUX" is_mep="True" mode="spoken" role="relatore" nationality="France" birth_date="23-09-1944" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, abbiamo avuto numerose conversazioni con la Commissione e il Consiglio con l’intento di arrivare a un accordo in prima lettura. Il voto di questo emendamento rimette in discussione questo accordo. Saremo obbligati ad andare in seconda lettura perché è evidente, e il Consiglio ci ha informati, che non accetterà questa posizione.</p>
      <p sl="fr">Deploro questa situazione e di fronte a tale problema, che non significa rinnegare buona parte del testo che abbiamo adottato con il primo emendamento, ma rispettare la parola data al Consiglio, raccomando l’astensione.</p>
    </intervention>
    <intervention id="4-086" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Prendiamo nota della sua comunicazione, ma proseguiamo tuttavia con la votazione.</p>
    </intervention>
  </section>
  <section id="creitem13" title="9.4. Libano (votazione)">
    <intervention id="4-088" speaker_id="28350" name="Jana HYBÁŠKOVÁ" is_mep="True" mode="spoken" nationality="Czechia" birth_date="26-06-1965" birth_place="Praha" p_group="Group of the European People's Party (Christian Democrats) and European Democrats" m_state="CZ">
      <p sl="en">Signor Presidente, chiedo di procedere a una correzione linguistica perché la risoluzione è stata negoziata in francese. In francese, dove si legge “notamment du Hezbollah ” nella prima frase del paragrafo 5, si dovrebbe avere in inglese “especially Hizbollah ” e in ceco “a zejména Hizballáhu ”. Non posso parlare per altre versioni linguistiche.</p>
    </intervention>
    <intervention id="4-090" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">a nome del gruppo PSE – Signor Presidente, onorevoli colleghi, l’emendamento sostituisce il paragrafo 1 del testo originale, lo leggo:</p>
      <p sl="en">“Si compiace dell’accordo raggiunto a Doha sull’elezione del generale Michel Sleiman a Presidente della Repubblica nei prossimi giorni, la creazione di un nuovo governo di unità nazionale e l’adozione della legge elettorale; chiede alle parti dell’accordo di attuarlo pienamente; sottolinea l’importanza della reazione positiva da parte della comunità internazionale; si congratula con i partiti libanesi per l’accordo e con lo Stato del Qatar e la Lega degli Stati arabi per la riuscita.”</p>
    </intervention>
  </section>
  <section id="creitem14" title="9.5. Aumento dei prezzi dei prodotti alimentari nell’Unione europea e nei paesi in via di sviluppo (votazione)">
    <intervention id="4-094" speaker_id="4349" name="Rosa MIGUÉLEZ RAMOS" is_mep="True" mode="spoken" nationality="Spain" birth_date="27-08-1953" birth_place="Ferrol" p_group="Socialist Group in the European Parliament" m_state="ES">
      <p sl="es">a nome del gruppo PSE . – Signor Presidente, leggerò testualmente l’emendamento orale proposto dal mio gruppo, il gruppo PSE:</p>
      <p sl="es">“Ricorda che l’obiettivo primario della PAC è garantire la stabilizzazione del mercato, fornire ai consumatori sicurezza e prezzi ragionevoli e sottolinea la necessità di una PAC post-2013 al fine di garantire la politica alimentare sostenibile dell’Unione europea rispettando al tempo stesso la sostenibilità, la sicurezza e la qualità dei prodotti agricoli;”.</p>
      <p sl="es">Vorrei dire che rinunciamo espressamente all’ultima parte del paragrafo, così come ci ha chiesto il gruppo PPE per sostenere questo emendamento.</p>
    </intervention>
    <intervention id="4-096" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">a nome del gruppo PPE-DE . – Signor Presidente, vorrei eliminare le parole “libero e” da questo emendamento. Il resto va bene.</p>
    </intervention>
  </section>
  <section id="creitem15" title="9.6. Negoziati tra l’Unione europea e gli Stati Uniti d’America in materia di esenzione del visto (votazione)">
    <intervention id="4-099" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="en">a nome del gruppo PSE . – Signor Presidente, vorrei proporre un cambiamento al paragrafo 1, aggiungendo la parola “anche”, affinché diventi: “ritiene che ogni forma diretta o indiretta di discriminazione tra i cittadini europei anche basata sulla nazionalità dovrebbe essere proibita”.</p>
    </intervention>
    <intervention id="4-101" speaker_id="39763" name="Urszula GACEK" is_mep="True" mode="spoken" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">a nome del gruppo PPE-DE . – Signor Presidente, l’emendamento orale completo figura nell’elenco delle votazioni. Coregge sostanzialmente un errore di fatto che è stato sottolineato dai colleghi greci. Si riferisce alla soglia di visti respinti, che costituisce la base per continuare ad escludere alcuni paesi dall’esenzione del visto. Nel caso della Grecia, infatti, il rifiuto è solo dell’1 per cento, quindi stiamo correggendo un errore di fatto e vi chiederei di sostenere questo emendamento.</p>
    </intervention>
  </section>
  <section id="creitem16" title="9.7. Tragica situazione in Birmania (votazione)">
    <intervention id="4-103" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Signor Presidente, non sono responsabile della presente relazione, ma vorrei che i colleghi che hanno trattato la questione osservassero che oggi stiamo votando su due relazioni, una sulla Cina e l’altra sulla Birmania, che riguardano una catastrofe e le diverse reazioni ad essa. La relazione sulla Cina inizia con una frase che afferma che il Parlamento “esprime le sue sincere condoglianze e la sua solidarietà al popolo cinese e alle numerose vittime; esprime il suo dolore a tutti coloro che stanno soffrendo le conseguenze della catastrofe”, ma nella relazione sulla Birmania vi sono solo considerazioni politiche.</p>
      <a text="(Il Presidente interrompe l’oratore.)"/>
    </intervention>
    <intervention id="4-104" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Onorevole Guardans Cambó, lei sa quanto io la consideri e la rispetti, ma devo seguire la procedura. Mi dispiace, ma non posso riaprire il dibattito su un’analisi comparativa delle due risoluzioni. Lei lo comprende.</p>
    </intervention>
    <intervention id="4-105" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="fr">Propongo un emendamento orale che dovrebbe essere accettato dall’Assemblea e che consiste nell’esprimere le condoglianze per il popolo negli stessi termini, utilizzando esattamente lo stesso testo che riguarda la Cina. Ecco l’emendamento orale: le condoglianze per il popolo.</p>
      <a text="(Applausi)"/>
    </intervention>
    <intervention id="4-106" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Ecco cosa propongo, dato che lei ha preso la parola prima che arrivassimo al punto interessato: se ho ben compreso, lei vorrebbe inserire questa osservazione prima del paragrafo 4. Può precisare il punto esatto?</p>
    </intervention>
    <intervention id="4-107" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="fr">L’emendamento orale sarebbe esattamente il primo punto, redatto come segue:</p>
      <p sl="en">“Esprime le sue sincere condoglianze e la sua solidarietà al popolo birmano e alle numerose vittime; esprime il suo dolore a tutti coloro che stanno soffrendo le conseguenze della catastrofe;”.</p>
      <a text="(Applausi)"/>
    </intervention>
    <intervention id="4-110" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, nel nostro elenco di votazione non vi sono emendamenti sulla risoluzione sulla Birmania. L’unico voto riguarda sulla risoluzione nella sua interezza.</p>
    </intervention>
    <intervention id="4-897" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Non si tratta di un emendamento, ma di un voto separato, richiesto dal gruppo ALDE.</p>
    </intervention>
  </section>
  <section id="creitem17" title="9.8. Catastrofe naturale in Cina (votazione)"/>
  <section id="creitem18" title="9.9. Trattato globale sul bando delle armi all’uranio (votazione)">
    <intervention id="4-114" speaker_id="4433" name="Stefano ZAPPALA'" is_mep="True" mode="spoken" nationality="Italy" birth_date="06-02-1941" birth_place="Acibonaccorsi" p_group="Group of the European People's Party (Christian Democrats) and European Democrats" m_state="IT">
      <p sl="it">a nome del gruppo PPE-DE. – Signor Presidente, onorevoli colleghi, a nome del mio gruppo del Partito popolare europeo, io pongo la mia firma personale sulla proposta di risoluzione presentata dagli altri gruppi, quindi il PPE aderisce alla formulazione complessiva.</p>
    </intervention>
    <intervention id="4-115" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">E’ una buona notizia. Quindi la proposta di risoluzione comune di sei gruppi politici, PPE incluso, sostituisce tutte le proposte di risoluzione sull’argomento, ad eccezione della proposta di risoluzione B6-0223/2008 .</p>
    </intervention>
  </section>
  <section id="creitem19" title="9.10. REACH (Progetto di regolamento sui metodi di prova) (votazione)"/>
  <section id="creitem20" title="9.11. Nuova strategia per la salute degli animali nell’Unione europea (2007-2013) (A6-0147/2008, Janusz Wojciechowski) (votazione)">
    <intervention id="4-118" speaker_id="1845" name="Lutz GOEPEL" is_mep="True" mode="spoken" nationality="Germany" birth_date="10-10-1942" birth_place="Gotha" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE . – Signor Presidente, vorrei leggere la seguente formulazione: “sottolinea che il trasporto di animali vivi su lunga distanza può provocare un aumento dei rischi e, in questo contesto, ritiene che dovrebbero essere condotte ispezioni rigorose più frequenti per garantire che siano trasportati solo animali completamente sani e ritiene che si debba prestare attenzione alla questione se il trasporto di animali destinati alla macellazione o all’ingrasso” – e questa è la differenza – “possa essere limitato a un tempo di viaggio massimo di nove ore”.</p>
    </intervention>
    <intervention id="4-120" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="fr">Signor Presidente, lei deve rimanere neutrale, non può incoraggiare le persone ad alzarsi, sanno da sole se devono farlo o meno.</p>
      <a text="(Applausi dal gruppo PPE)"/>
    </intervention>
    <intervention id="4-121" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Ho semplicemente precisato – e lei ha rimarcato la posizione del mio gruppo, quindi sono stato perfettamente neutrale nell’occasione –, che i colleghi dovevano alzarsi e restare in piedi, perché se si alzano solo per una frazione di secondo e poi si risiedono, è impossibile per noi contarli. Quindi, non proponevo loro di alzarsi, ma di restare in piedi una volta che si erano alzati.</p>
      <p sl="unknown">E ho fatto esattamente la stessa cosa per l’altro conteggio poco fa, per l’altra ala dell’Emiciclo.</p>
    </intervention>
  </section>
  <section id="creitem21" title="9.12. Strategia per la terza riunione delle parti alla Convenzione sull’accesso alle informazioni, la partecipazione del pubblico ai processi decisionali e l’accesso alla giustizia in materia ambientale (votazione)">
    <intervention id="4-123" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="cs">Vorrei avere la parola solo per sottolineare l’importanza di questa risoluzione. Ieri non vi è stato dibattito al riguardo, o piuttosto sull’interrogazione orale. La mia commissione ha già ricevuto la risposta del Commissario e io pertanto accolgo con favore il fatto che la questione sia rimasta all’ordine del giorno e messa al voto.</p>
    </intervention>
    <intervention id="4-124" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Precisavo solo che la discussione era all’ordine del giorno ieri, ma non essendosi presentato nessun oratore, il dibattito non ha avuto luogo. Ecco perché è importante dare la parola al presidente della commissione interessata.</p>
    </intervention>
    <intervention id="4-125" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, vorrei dire che vi erano oratori, erano presenti in plenaria. E’ stato piuttosto l’onorevole Ouzký a non essere presente e l’Ufficio di presidenza e il Presidente hanno deciso di annullarlo. Vi erano oratori preparati, e anche il rappresentante della commissione era presente.</p>
    </intervention>
    <intervention id="4-126" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Molto bene, fa benissimo a precisarlo. Gli oratori erano presenti, ma la commissione interessata aveva ritirato questo punto.</p>
    </intervention>
  </section>
  <section id="creitem22" title="9.13. Seguito della dichiarazione di Parigi del 2005 sull’efficacia degli aiuti (A6-0171/2008, Johan Van Hecke) (votazione)"/>
  <section id="creitem23" title="10. Calendario delle tornate">
    <intervention id="4-129" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Prima di passare alle dichiarazioni di voto, vi informo che la Conferenza dei presidenti ha deciso, conformemente all’articolo 127, paragrafo 3, del Regolamento, di modificare il calendario delle sedute di quest’anno, di convocare una sessione plenaria straordinaria martedì 24 giugno prossimo, dalle 9.00 alle 11.00. Si tratterà di una discussione comune sui risultati del Consiglio europeo del 19 e 20 giugno prossimi e sul bilancio del semestre di attività della Presidenza slovena</p>
    </intervention>
  </section>
  <section id="creitem24" title="11. Dichiarazioni di voto">
    <intervention id="4-131" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, il costo dei prodotti alimentari sta aumentando e continuerà ad aumentare e si registreranno maggiori problemi con l’approvvigionamento alimentare. Esiste una serie di ragioni per il fatto che si registreranno carenze di alimenti e che vi saranno più persone ad averne bisogno e a morire di fame. La prima ragione è, innanzi tutto, il boom della crescita della popolazione nei paesi terzi. La seconda è un’insufficiente produzione di derrate alimentari e una distribuzione inadeguata. La terza è che vari gruppi di interesse stanno speculando sui mercati. La quarta è la politica agricola comune, che ha provocato una riduzione significativa della produzione di alimenti nei nuovi Stati membri. Finché questa politica non sarà cambiata, fino a quando non liberalizziamo la produzione di cibo e le nostre riserve, allora anche questo contribuirà alla carenza di cibo e al rialzo dei prezzi. La quinta ragione riguarda le varie catastrofi naturali su cui non abbiamo controllo, ma che, purtroppo, causano grandi perdite e complicazioni.</p>
      <p sl="pl">La conclusione da trarre è una sola: il problema alimentare è il problema più importante perché, sostanzialmente, riguarda la sopravvivenza biologica. Richiede piena solidarietà, non solo nell’Unione europea, ma nel mondo intero. Per questo motivo ha il mio sostegno.</p>
    </intervention>
    <intervention id="4-133" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, ho sostenuto il nuovo paragrafo da aggiungere dopo il paragrafo 12, che invita la Commissione e gli Stati membri a riconoscere la dipendenza dell’Unione europea dall’importazione di proteine vegetali da paesi terzi”, con l’importante risultato di elaborare, in primo luogo, “norme funzionali per tali importazioni basate su soglie per gli OGM” e, in secondo luogo, a ridurre “gli inutili ritardi nel sistema comunitario di autorizzazione degli organismi geneticamente modificati”.</p>
    </intervention>
    <intervention id="4-135" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Di recente abbiamo assistito a un rialzo allarmante dei prezzi dei prodotti alimentari nei mercati mondiali. Dove i prezzi dei prodotti alimentari aumentano e crescono in misura significativa anche i prezzi dell’energia, si ha una ripresa dell’inflazione. I politici e gli economisti stanno cercando di analizzare la situazione e a individuarne le cause. I fattori descritti di seguito sembrano essere le cause principali: cambiamenti nell’economia globale, fra cui aumento dei prezzi dell’energia, riduzione dei raccolti e produzione dei biocarburanti.</p>
      <p sl="pl">Anche l’aumento della domanda di prodotti alimentari e una maggiore affluenza di abitanti nei paesi a rapida crescita come l’India o la Cina hanno avuto un impatto sul rialzo dei prezzi dei prodotti alimentari. Un aumento dei prezzi dei prodotti alimentari colpisce sia produttori che consumatori.</p>
      <p sl="pl">I cambiamenti nei mercati globali dei prodotti alimentari ci spingono a riflettere seriamente sulla nostra strategia di sicurezza alimentare, o forse a riconsiderarla totalmente. La cosa più importante, tuttavia, è compiere passi per migliorare la situazione sui mercati alimentari, non solo attraverso attività ad hoc , ma con azioni che favoriscano la stabilità a lungo termine.</p>
      <p sl="pl">E’ stata riservata troppa poca attenzione alla stabilità dei livelli di produzione e al mantenimento di sufficienti scorte, che limiterebbero gli effetti delle fluttuazioni nei livelli di produzione causati dal cambiamento climatico o da altri fattori.</p>
    </intervention>
    <intervention id="4-137" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, per quanto riguarda la relazione sull’aumento dei prezzi dei prodotti alimentari nell’Unione europea, ho votato a favore dell’emendamento n. 21 e contro l’emendamento n. 28. Purtroppo, la macchina delle votazioni non ha reagito a quel punto.</p>
      <p sl="pl">Vorrei, tuttavia, attirare l’attenzione sul fatto che in un’Europa in cui i bambini non hanno da mangiare, è inaccettabile avere limiti di produzione e quote sulla produzione di alimenti. Chiederei quindi alla Commissione europea di riflettere sulla questione ancora una volta. Durante i lavori parlamentari, l’onorevole Zimmer ha preparato una relazione sulla povertà in Europa, in particolare per quanto riguarda la povertà infantile, compresa la malnutrizione fra i bambini europei. Non dovremmo consentire che questo accada.</p>
    </intervention>
    <intervention id="4-139" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Nel 2001 il Consiglio ha esentato i cittadini statunitensi dall’obbligo del visto. Purtroppo, un’esenzione simile non si applica a tutti i cittadini dell’UE. Gli Stati Uniti mantengono ancora l’obbligo del visto per i cittadini di alcuni Stati membri (attualmente Bulgaria, Cipro, Repubblica ceca, Estonia, Grecia, Ungheria, Lettonia, Lituania, Malta, Polonia, Romania e Slovacchia). Più del 10 per cento delle domande di visto viene respinto. Secondo i richiedenti, il processo si basa spesso su criteri non trasparenti.</p>
      <p sl="sk">Da un lato esiste la regola che, sin dall’entrata in vigore del Trattato di Amsterdam nel 1999, il Consiglio è responsabile delle norme della politica comunitaria in materia di visti. Dall’altro, esiste la regola che gli USA conducono solo negoziati bilaterali per inserire i paesi nel programma di esenzione del visto, in base alla normativa nazionale, e solo singoli paesi – non comunità internazionali – possono far parte di questo programma.</p>
      <p sl="sk">Accolgo con favore la risoluzione del Parlamento europeo sui negoziati fra l’Unione europea e gli Stati Uniti, che è il risultato dello svolgimento di intensi dibattiti in quest’Aula. Confido che la risoluzione fugherà ogni dubbio sugli sforzi legittimi dei nuovi Stati membri di eliminare le differenze fra i vecchi e i nuovi Stati membri dell’Unione europea.</p>
    </intervention>
    <intervention id="4-141" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, i principi di solidarietà, cooperazione e non discriminazione sulla base della cittadinanza sono fondamentali per l’Unione europea. La politica degli USA in materia di visti e i relativi obblighi, tuttavia, hanno turbato, in qualche modo, questi principi. Gli Stati membri sono obbligati a condurre negoziati separati su questioni che, in larga misura, rientrano nella competenza della Comunità.</p>
      <p sl="pl">La questione delle restrizioni dei visti colpisce in particolare i nuovi Stati membri i quali, sebbene non applichino restrizioni o altri requisiti per gli Stati Uniti, non possono, evidentemente, contare sulla reciprocità da parte di quel paese.</p>
      <p sl="pl">La questione non può essere risolta individualmente da ciascun paese. Sono necessarie regole dettagliate che coprano tutti i paesi dell’UE. Vorrei sottolineare che se la politica dei visti degli Stati Uniti non cambia, continuerà a incidere sulle relazioni transatlantiche.</p>
    </intervention>
    <intervention id="4-143" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, il problema del benessere degli animali si sta acuendo e i motivi alla base sono molteplici. Il primo è l’aumento della dimensione delle aziende agricole e le relative concentrazioni di animali. Il secondo è la mancanza di misure per combattere con efficacia le malattie veterinarie.</p>
      <p sl="pl">Potremmo risolvere il primo problema limitando l’allevamento nelle grandi aziende agricole e le dimensioni delle mandrie, applicando strumenti giuridici e amministrativi e introducendo un sistema di sostegno alle aziende agricole più piccole, in particolare quelle a conduzione familiare.</p>
      <p sl="pl">La risoluzione del secondo problema dipende senza dubbio dalla messa a disposizione a titolo del bilancio dell’Unione europea dei fondi necessari per combattere le malattie veterinarie. Ovviamente, vi sono anche altre cause importanti, quali il trasporto degli animali, sistemi di allarme precoce insoddisfacenti, l’adozione di insufficienti misure preventive, fra cui l’inoculazione.</p>
      <p sl="pl">La relazione dell’onorevole Wojciechowski parla di questi problemi e, per questo motivo, ho votato a favore.</p>
    </intervention>
    <intervention id="4-145" speaker_id="28373" name="Bogdan GOLIK" is_mep="True" mode="spoken" nationality="Poland" birth_date="19-03-1963" birth_place="Wrocław" p_group="Non" m_state="PL">
      <p sl="pl">Signor Presidente, vorrei congratularmi con l’onorevole Wojciechowski per la sua relazione e per il risultato della votazione di oggi. L’iniziativa della Commissione su un cambiamento nell’approccio alla salute degli animali e la precedente strategia hanno dimostrato, inequivocabilmente, che è fondamentale lavorare per migliorare la normativa in questo settore, rafforzare la coerenza con altre politiche e aumentare l’efficacia legislativa.</p>
      <p sl="pl">Il nuovo approccio proposto nella strategia consentirà di minimizzare il rischio di diffusione di malattie infettive negli animali; conosco molto bene il problema, essendo veterinario. Tale impostazione promuoverà anche la crescita dell’economia, renderà gli agricoltori e le imprese europee più competitivi e offrirà un nuovo accesso ai mercati delle esportazioni.</p>
      <p sl="pl">Inoltre, opportuni standard di salute e sicurezza degli animali sono una garanzia per un’adeguata politica commerciale nella Comunità. Questa politica è cambiata sotto l’influenza di una serie di crisi severe e di epidemie di malattie che si sono verificate negli ultimi anni e ha palesato la necessità di effettuare un’analisi attenta delle misure adottate fino a oggi. Credo che, grazie a questa proposta, l’Unione europea promuoverà la scienza, l’innovazione e la ricerca per garantire l’adozione di misure migliori per combattere le malattie veterinarie.</p>
    </intervention>
    <intervention id="4-146" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, mi dispiace notare che, per quanto riguarda la relazione dell’onorevole Wojciechowski, l’emendamento relativo alle condizioni per il trasporto degli animali non è passato solo per dieci voti. Questo dimostra una mancanza di sensibilità da parte nostra. Mi auguro che, in futuro, questo tipo di documenti sarà corretto.</p>
    </intervention>
    <intervention id="4-887" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">A causa del ritardo nell’attuazione dei nuovi programmi strutturali e conseguentemente dei programmi operativi presentati dagli Stati membri, gli stanziamenti per un totale di 3 525 milioni di euro dal bilancio UE 2007 per il Fondo europeo di sviluppo regionale (FESR), il Fondo europeo agricolo per lo sviluppo rurale (FEASR) e il Fondo europeo per la pesca (FEP) non sono stati utilizzati.</p>
      <p sl="pt">Parte di questo importo è già stato trasferito al bilancio 2008, ma devono essere utilizzati ancora 2 034 milioni di euro.</p>
      <p sl="pt">Il progetto di modifica del bilancio propone, fra l’altro, di trasferire parte di quell’importo inutilizzato al bilancio attualmente in vigore (772 milioni di euro), e le parti restanti agli anni successivi.</p>
      <p sl="pt">Tali ritardi hanno ripercussioni gravi sui programmi esecutivi, e sono ovviamente le micro, le piccole e le medie imprese e le imprese a conduzione familiare, fra gli altri esempi, a soffrire di più le conseguenze, tenendo conto inoltre del peggioramento della crisi finanziaria e socioeconomica derivante dalle politiche neoliberali.</p>
      <p sl="pt">Inoltre, in considerazione dell’aumento dei prezzi dei prodotti alimentari e dei carburanti, e la revisione verso il basso della crescita economica in vari paesi dell’UE, queste somme dovrebbero essere impiegate per promuovere gli investimenti pubblici tesi a stimolare l’economia e favorire un urgente miglioramento dei redditi dei lavoratori.</p>
    </intervention>
    <intervention id="4-886" speaker_id="23781" name="Janusz LEWANDOWSKI" is_mep="True" mode="written" nationality="Poland" birth_date="13-06-1951" birth_place="Lublin" m_state="PL">
      <p sl="pl">Il secondo emendamento introdotto nel bilancio 2008 contiene, come sempre, diversi elementi che non hanno un collegamento logico con gli altri. E’ una caratteristica frequente delle modifiche dei bilanci e rende più difficile valutare la proposta. La questione di base, tuttavia, è la qualità della giustificazione fornita nonché il rispetto della procedura da parte della proposta sui regolamenti finanziari. E’ giustificabile includere nel bilancio 2008 i Fondi strutturali FESR, FEASR e FEP non utilizzati (per un totale di 771,6 milioni di euro), che corrispondono sia alla lettera che allo spirito dell’accordo interistituzionale del 2006, quando avevamo previsto ritardi nell’esecuzione della nuova prospettiva finanziaria. In sede di votazione di questa modifica del bilancio, possiamo notare con una certa soddisfazione che oltre 500 dei 580 programmi operativi per il 2007-2013 sono già stati approvati, il che significa che stiamo passando nella fase di realizzazione dell’attuale settennio. Il relatore concorda anche con le modifiche dei piani quadro di due agenzie, in particolare l’Agenzia europea per i medicinali e l’Agenzia europea per la sicurezza marittima, conformemente alla presentazione della Commissione europea, che costituisce una parte complementare della proposta iniziale di modifica del bilancio n. 2/2008. Si preferisce questo tipo di integrazione rispetto alla tendenza a moltiplicare le agenzie esecutive e di regolamentazione dell’UE.</p>
    </intervention>
    <intervention id="4-884" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Il tentativo strategico di rilancio della competitività europea, proposto nella strategia di Lisbona e da ultimo ribadito nel Consiglio competitività del novembre 2007, ha portato l’UE ad intensificare i propri sforzi per incrementare il potenziale d’innovazione e di crescita europeo rispetto ai suoi concorrenti mondiali.</p>
      <p sl="it">La chiave di un vero e proprio slancio nelle attività di ricerca e sviluppo sta nelle PMI che, spinte dalla lotta per la sopravvivenza sul mercato, sono portate per loro stessa natura all’innovazione. Tuttavia talvolta l’accesso all’attività di ricerca e sviluppo può risultare particolarmente oneroso dal punto di vista economico e burocratico.</p>
      <p sl="it">Per questo motivo sostengo la presente relazione che sottolinea la necessità che l’UE si faccia portatrice del pensiero “prima i piccoli” e sostenga con particolare cura il potenziale creativo e di originalità delle PMI che costituiscono ancora parte trainante dell’economia europea.</p>
      <p sl="it">Credo che una politica a favore della piccola imprenditoria debba essere fatta di sussidi e di indispensabili aiuti alla ricerca: in questo senso hanno funzionato il programma “Best” che ha consentito lo scambio di buone pratiche tra PMI, il PIC e il 7 programma quadro. Tuttavia ritengo altresì indispensabile una serie di misure rivolte alla facilitazione dell’attività d’impresa quali la riduzione delle barriere al mercato interno, l’eliminazione degli ostacoli burocratici, nonché un comportamento delle banche che favorisca il prestito alle PMI.</p>
    </intervention>
    <intervention id="4-883" speaker_id="4382" name="Avril DOYLE" is_mep="True" mode="written" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">La delegazione Fine Gael nel PPE-DE accoglie con favore la relazione dell’onorevole Jordan-Cizeli sull’esame intermedio della politica industriale. In riferimento al paragrafo 7 della relazione, riconosciamo il diritto di quegli Stati membri che intendono consolidare il mercato europeo delle attrezzature di difesa e migliorare la competitività globale dell’industria della difesa dell’UE, mantenendo una rigorosa interpretazione che la neutralità militare dell’Irlanda (come indicato in modo esplicito in una dichiarazione allega ai trattati) sia pienamente rispettata.</p>
    </intervention>
    <intervention id="4-882" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione del Parlamento europeo, ancora più della comunicazione della Commissione europea, trascura l’enorme impatto sociale delle industrie esistenti e mantiene un approccio neoliberale che può garantire elevati profitti per le grandi imprese, ma non assicura occupazione con diritti e miglioramenti della qualità di vita delle persone.</p>
      <p sl="pt">E’ vero che l’industria nell’UE è responsabile di oltre l’80 per cento della spesa di R&amp;S del settore privato e che i suoi prodotti innovativi rappresentano circa il 73 per cento delle esportazioni dell’UE, ma la relazione invoca la creazione di un mercato interno aperto e competitivo per i servizi e l’industria. Questo è vantaggioso solo per i grandi gruppi economici e può mettere a rischio le micro, le piccole e le medie imprese e un’elevata percentuale di posti di lavoro. Il che, a sua volta, può incidere sul reddito dei lavoratori e di molti imprenditori su piccola scala, e quindi sulla loro attività di consumatori.</p>
      <p sl="pt">Infine, dissentiamo anche dal rafforzamento del ruolo del settore della difesa dell’UE, anche se può avere un impatto sull’espansione dell’industria degli armamenti. La nostra proposta per il progresso e lo sviluppo sociale è coerente con la pace, piuttosto che con la guerra.</p>
    </intervention>
    <intervention id="4-881" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Ho votato a favore di questa relazione per l’importanza che attribuisce a questioni che io considero fondamentali, ovvero la promozione delle piccole e medie imprese (PMI) nell’Unione europea.</p>
      <p sl="pt">Dato che essere rappresentano oltre il 90 per cento delle imprese europee, le PMI non solo hanno un ruolo economico nell’Unione, ma anche un ruolo sociale a motivo del loro importante contributo all’occupazione e alla crescita.</p>
      <p sl="pt">Devono quindi essere accolte con favore le iniziative quali lo sforzo della Commissione europea di ridurre del 25 per cento la burocrazia inutile che queste imprese devono affrontare e la promozione di investimenti nella qualità delle risorse umane.</p>
      <p sl="pt">Il settore industriale dell’UE ha ancora un grande potenziale di miglioramento, sia in materia di ricerca e innovazione in opportunità aziendali sia nell’anticipare tali opportunità, per assicurare un adattamento più rapido ai cambiamenti del mercato.</p>
      <p sl="pt">Il miglioramento del quadro normativo, in particolare per quanto riguarda i brevetti, in modo da facilitare l’accesso al mercato interno e promuovere l’imprenditorialità europea, è un fattore chiave per rafforzare la competitività della nostra industria. In questo contesto, mi sembra che anche la promozione di raggruppamenti regionali sia molto positiva.</p>
      <p sl="pt">Un’industria europea prospera è ovviamente indispensabile per raggiungere gli obiettivi di Lisbona.</p>
    </intervention>
    <intervention id="4-880" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">La politica industriale è importantissima per la realizzazione degli obiettivi della strategia di Lisbona. Dovrebbe creare il quadro per lo sviluppo delle imprese, investimenti industriali, innovazione e creazione di nuovi posti di lavoro.</p>
      <p sl="pl">Sono lieta che, in questo contesto, sia stata prestata un’attenzione speciale alle necessità delle piccole e medie imprese che, dopotutto, rappresentano il 99,8 per cento delle imprese in Europa. Sono proprio queste imprese a risentire di più degli effetti di un’eccesiva burocrazia. Con un calcolo su base pro capite , le piccole imprese sostengono, in media, costi che sono dieci volte più elevati di quelli delle grandi imprese per quanto riguarda gli oneri imposti dalla normativa.</p>
      <p sl="pl">Inoltre, le PMI possono incontrare maggiori difficoltà rispetto alle grandi imprese nell’accesso ai mercati. Non dimentichiamo che sono le PMI, attraverso la loro innovazione e flessibilità, che favoriscono un rafforzamento della crescita economica e miglioramenti nella competitività delle imprese europee. Per questo motivo è estremamente importante sviluppare soluzioni che contribuiscano a ridurre gli oneri amministrativi, ad aumentare l’accesso delle PMI al mercato interno e agli appalti pubblici e ad aiutarle a rispondere alle nuove sfide. La carta delle piccole imprese che è stata annunciata dalla Commissione dovrebbe includere questo tipo di proposte.</p>
      <p sl="pl">Concordo riguardo al punto di vista del relatore secondo cui un miglioramento delle condizioni di regolamentazione a livello europeo dovrebbe essere integrato da un impegno degli Stati. Senza azioni nazionali per ridurre gli oneri amministrativi, non sarà possibile conseguire profitti economici misurabili.</p>
    </intervention>
    <intervention id="4-878" speaker_id="28325" name="Sylwester CHRUSZCZ" is_mep="True" mode="written" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Ho deciso di votare contro la relazione A6-131/2008 . Si tratta di un altro documento che ha assecondato la tendenza a creare istituzioni che non hanno senso di per sé assorbono solo denaro dal bilancio comunitario. Nonostante l’esistenza di quattro fondi strutturali, sette fondi di coesione, un programma quadro e decine di agenzie comunitarie il cui unico compito è spremere le risorse dell’UE, ecco un’altra organizzazione che di sicuro costerebbe soldi al contribuente europeo. Per quanto riguarda l’adozione di reali misure contro la disoccupazione o di facilitazione delle vite dei dipendenti (o almeno tese a non renderle più difficili), niente di tutto questo è menzionato nella relazione.</p>
    </intervention>
    <intervention id="4-877" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Quanto è accaduto oggi nella votazione in plenaria è deplorevole. L’emendamento proposto dal PPE-DE ha messo in discussione e ha cercato di migliorare il funzionamento dell’accordo già raggiunto con il Consiglio e promuovere la conoscenza e l’analisi dei mercati del lavoro nazionali e locali. In termini di interazione del Consiglio con il Parlamento europeo, l’emendamento intendeva assicurare un maggiore coinvolgimento del Parlamento nel funzionamento e nel controllo dell’accordo.</p>
      <p sl="pt">L’approvazione della proposta del PPE-DE, sebbene con uno stretto margine, ha pregiudicato l’intera base del consenso ottenuto. Contrariamente alle aspettative, quindi, sarà necessaria una seconda lettura, il che significa che la relazione sarà discussa nuovamente nella commissione per l’occupazione e gli affari sociali, dato che è un settore legislativo soggetto alla procedura di codecisione.</p>
      <p sl="pt">Di qui la nostra decisione finale di astenerci.</p>
    </intervention>
    <intervention id="4-876" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La Fondazione europea per la formazione svolge un ruolo prezioso nello sviluppo dei sistemi di formazione professionale nei paesi terzi. Credo che il Parlamento dovrebbe espletare la sua parte nel funzionamento dell’ETF e sostenere quindi la posizione del relatore.</p>
    </intervention>
    <intervention id="4-874" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Il Junilistan è d’accordo su molte parti della relazione. Siamo favorevoli allo sviluppo di un Libano pacifico e democratico e desideriamo che gli Stati membri dell’UE contribuiscano attivamente al processo di pace. Tuttavia, riteniamo che quest’azione dovrebbe svolgersi nel quadro delle politiche estere nazionali di ciascuno Stato membro, in particolare perché la situazione politica in Libano riguarda questioni delicate sulle quali i governi degli Stati membri diseentono in larga misura. L’UE dovrebbe lasciare alle Nazioni Unite il compito di trattare tali questioni, invece di cercare di concorrere e elaborare una propria politica estera. Le Nazioni Unite si trovano nella posizione migliore a livello internazionale per pervenire a un accordo duraturo sul conflitto nel Medio Oriente e ad affrontare la situazione politica.</p>
    </intervention>
    <intervention id="4-873" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">I recenti sviluppi della situazione in Libano non possono essere analizzati separatamente dal peggioramento della situazione nel Medio Oriente dove si stanno rafforzando l’interferenza, l’intervento e l’occupazione militare da parte degli Stati Uniti e dei loro alleati al fine di stabilire il controllo su questa regione strategica.</p>
      <p sl="pt">Oltre a occultare il ruolo del governo libanese nel recente peggioramento della situazione in Libano, questa risoluzione – la cui proposta originaria è stata superata dagli eventi – tace anche sull’interferenza, sul tentativo di blocco e sulla pressione esercitati da Israele e dagli USA negli affari interni di questo paese, fra cui le manovre militari israeliane, lo stazionamento della Sesta flotta statunitense nella regione e il boicottaggio proposto del Vertice di Damasco. Va anche notato che mentre glissa sul ruolo degli USA e dei loro alleati nella regione, la maggioranza del PE ancora una volta punta il dito contro Siria e Iran.</p>
      <p sl="pt">La risoluzione si incentra inoltre su posizioni politiche il cui obiettivo è l’intromissione negli affari interni del Libano, trascurando il fatto che il deterioramento della situazione nel Medio Oriente è dovuto in primo luogo all’occupazione militare da parte di Israele del territorio palestinese, siriano e anche libanese.</p>
    </intervention>
    <intervention id="4-872" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La situazione in Libano è preoccupante. L’accordo di Doha fra il governo e i leader dell’opposizione ha offerto al paese l’opportunità di spostarsi con fiducia verso una certa pace e stabilità.</p>
      <p sl="en">Mentre si deve ancora votare sulla nomina del generale Michel Sleiman a Presidente, i segnali che tutte le parti sono pronte a negoziare sono incoraggianti. Credo che l’UE dovrebbe continuare a sostenere misure per assicurare che non assistiamo più alla violenza e all’agitazione politica sofferte dalla popolazione libanese. Ho votato a favore della proposta di risoluzione.</p>
    </intervention>
    <intervention id="4-870" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo deciso di votare per la risoluzione, dato che l’aumento di prezzi dei prodotti alimentari costituisce un problema per l’approvvigionamento alimentare in tutto il mondo.</p>
      <p sl="sv">Tuttavia deploriamo che il Parlamento chiuda un occhio sul fatto che la politica agricola protezionistica dell’UE stia contribuendo a una situazione in cui vaste parti del mondo non hanno un sistema di produzione alimentare efficace.</p>
    </intervention>
    <intervention id="4-869" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">La crisi alimentare mondiale (83 per cento di aumento dei prezzi), che provoca attualmente disordini per la fame nei paesi in via di sviluppo e una riduzione del potere d’acquisto dei consumatori europei più modesti, è collegata, a mio avviso, a quanto segue:</p>
      <p sl="fr">speculazione di borsa senza precedenti sui prezzi dei prodotti alimentari di base, che sfrutta in modo inaccettabile le tensioni e la forte volatilità dei mercati agricoli;</p>
      <p sl="fr">sviluppo delle colture a fini energetici, a scapito delle colture alimentari essenziali;</p>
      <p sl="fr">lacune della politica europea in materia di sviluppo;</p>
      <p sl="fr">il sostegno alle colture per l’esportazione nei paesi in via di sviluppo è stato fatto a scapito delle colture alimentari e dell’autosufficienza alimentare, e</p>
      <p sl="fr">attuali norme del commercio mondiale che generano condizioni particolarmente inique per i piccoli e medi agricoltori, in particolare nei paesi in via di sviluppo.</p>
      <p sl="fr">Oltre all’azione d’urgenza, al momento del bilancio della salute della PAC, dobbiamo ridefinire i nostri mezzi d’intervento sui mercati mondiali (infrastrutture, stock d’intervento, gestione dei rischi, prospettiva e modellazione economica dell’evoluzione dei prezzi, eccetera), ritornare sullo svincolo degli aiuti e riconsiderare globalmente i nostri modelli di produzione agricola per renderli produttivi e sostenibili.</p>
    </intervention>
    <intervention id="4-868" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Voglio sottolineare una contraddizione fra questa risoluzione del Parlamento europeo e la revisione della politica agricola comune che il Commissario responsabile dell’agricoltura ha presentato qui questa settimana.</p>
      <p sl="pt">E’ stato particolarmente scioccante che la Commissione trascuri totalmente il dramma sociale e il forte impatto dell’impennata dei prezzi dei prodotti alimentari registrata nei mesi recenti – esacerbata dall’abbandono della terra e dalla scomparsa di molte migliaia di aziende agricole – ed eserciti pressione per il taglio del magro sostegno ricevuto da circa 70 000 piccoli proprietari portoghesi proponendo una soglia minima, ma dimenticando di indicarne una massima.</p>
      <p sl="pt">L’effetto negativo dell’ultima riforma della PAC è ben conosciuto, in particolare lo slegamento degli aiuti dalla produzione. E’ quindi particolarmente grave che nelle circostanze attuali sia stato annunciato il ritiro totale dei pagamenti associati alla produzione che tuttora esiste (con la sola eccezione delle vacche, capre e pecore nutrici), Questi pagamenti sono stati trasferiti all’unico regime di pagamento, mentre si va avanti con il graduale smantellamento di importanti organizzazioni comuni di mercato e lo smantellamento del sistema delle quote latte, e con il ritiro degli interventi in settori quali il grano duro, il riso e la carne suina, promuovendo ulteriormente l’abbandono della terra e dell’agricoltura.</p>
    </intervention>
    <intervention id="4-867" speaker_id="4533" name="Neena GILL" is_mep="True" mode="written" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato per questa risoluzione per sostenere in particolare i paragrafi 16 e 35 che invitano il mondo industrializzato a ridurre le sovvenzioni agricole.</p>
      <p sl="en">La richiesta del ministro dell’Agricoltura francese Michel Barnier che l’Europa elabori un piano di sicurezza alimentare e resista agli ulteriori tagli del bilancio europeo per l’agricoltura non è ben ponderata. Dopo essere stata per otto anni nella commissione per i bilanci del Parlamento, dove sono diventata esperta delle anomalie della PAC, credo che tale azione sarebbe controproducente. Farebbe aumentare i prezzi alimentari a livello mondiale in un momento di crisi e non farebbe niente per la salute a lungo termine dell’agricoltura europea.</p>
      <p sl="en">La Francia assumerà presto la Presidenza dell’UE e una revisione del bilancio dell’UE è più che dovuta. Il Presidente Sarkozy deve cogliere l’opportunità di avviare una reale riforma delle sovvenzioni agricole nell’ambito della PAC e consentire all’UE di soddisfare le sue responsabilità verso il mondo in via di sviluppo.</p>
      <p sl="en">Il governo britannico, d’altro lato, aveva ragione a chiedere un accordo commerciale per consentire ai paesi più poveri un maggiore accesso ai mercati del mondo industrializzato. Questo potrebbe aiutare 100 milioni di persone nei paesi poveri che altrimenti sarebbero spinte sempre più nella povertà. Tuttavia, si deve fare ancora di più a livello di UE.</p>
    </intervention>
    <intervention id="4-866" speaker_id="4450" name="Vasco GRAÇA MOURA" is_mep="True" mode="written" nationality="Portugal" birth_date="03-01-1942" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="pt">La crescita economica mondiale e la politica sui biocombustibili hanno creato un paradosso. Dato il livello di ricchezza raggiunto in tutto il mondo, è osceno che molte famiglie lottino per avere da mangiare. Il mercato è condizionato da concentrazioni senza precedenti di persone in zone urbane, dall’abbandono dell’agricoltura per il settore terziario e dall’uso di prodotti alimentari di base in altri elementi complessi della catena alimentare, ad esempio il bestiame.</p>
      <p sl="pt">I biocombustibili hanno fatto entrare un ladro nella campagna e fatto accomodare un ospite inatteso a tavola. La concorrenza tra fonti energetiche e l’alimentazione ne sta orchestrando i prezzi.</p>
      <p sl="pt">Stiamo affrontando problemi di scarsità, sostenibilità, sicurezza ed ecologia. Le politiche di autosufficienza sono adottate in risposta alla scomparsa di riserve strategiche e si temono guerre. Date le restrizioni annunciate sulla vendita di cereali, quest’anno la dimensione dei raccolti sarà cruciale. La speculazione è tale che le banche centrali stanno attirando l’attenzione sul rischio sottostante dell’inflazione, mentre in India sono stati vietati i negoziati sui contratti a termine per gli alimenti.</p>
      <p sl="pt">E’ urgente capovolgere la situazione a favore degli agricoltori, che ancora non sanno quale sarà il raccolto, soprattutto i più piccoli che sono vittime di politiche agricole perverse e incoerenti. La tecnologia e la scienza che precedentemente divergevano hanno così una nuova opportunità a vantaggio di tutti.</p>
    </intervention>
    <intervention id="4-865" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">A causa della pressione della crisi capitalistica mondiale sempre più intensa, la risoluzione adottata, sebbene con limitazioni, rappresenta tuttavia una condanna delle conseguenze delle politiche agricole comunitarie, rivelando gli obiettivi reali e inaccettabili della PAC e degli accordi dell’OMC.</p>
      <p sl="pt">La risoluzione, tuttavia, non attribuisce responsabilità per l’attuale situazione estremamente grave e non trae opportune conclusioni dalla sua diagnosi dato che non mette in questione le politiche che stanno alla base. Eccone alcuni esempi:</p>
      <p sl="pt">Non fa della sovranità alimentare una questione centrale per garantire il diritto al cibo.</p>
      <p sl="pt">Non considera l’aumento dei redditi delle aziende agricole piccole e a conduzione familiare come un prerequisito essenziale per la preservazione dell’agricoltura, del mondo rurale e della sicurezza alimentare.</p>
      <p sl="pt">Non impone il ritiro dell’agricoltura dall’OMC e di smettere di trattare i prodotti alimentari agricoli come un semplice bene di consumo, né cerca una revisione dell’accordo di Blair House.</p>
      <p sl="pt">Non chiede la cessazione della PAC, nessun ulteriore slegamento degli aiuti dalla produzione, l’applicazione di un reale massimale e la differenziazione a favore delle aziende agricole su piccola scala e a conduzione familiare, né un’equa ridistribuzione fra i paesi e i prodotti, promuovendo il pieno sviluppo della terra coltivabile di ciascun paese e dell’allevamento.</p>
    </intervention>
    <intervention id="4-864" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Siamo entrati in un periodo caratterizzato da insicurezza alimentare. I prezzi sono aumentati drammaticamente e la domanda di cibo sta aumentando più velocemente dell’offerta. Una combinazione di fattori climatici (quali siccità prolungate) e l’uso di cereali nella produzione di biocombustibili hanno aggravato ulteriormente la situazione.</p>
      <p sl="en">Questo stato attuale di cose è particolarmente preoccupante nel contesto dei paesi in via di sviluppo. Nei paesi più poveri come Haiti, la mancanza di cibo ha già provocato sommosse e a un diffuso malcontento. Come sottolinea questa risoluzione, la priorità della comunità internazionale dovrebbe essere garantire l’autonomia e l’autosufficienza alimentare dei paesi in via di sviluppo.</p>
      <p sl="en">Tuttavia, l’aumento dei prezzi degli alimenti non colpisce solo le nazioni più povere. L’UE deve agire adesso per stabilizzare la situazione. Innanzi tutto, dovremmo incoraggiare i nostri agricoltori a produrre di più. Inoltre, deve essere raggiunto un equilibrio più sensato sull’uso dei cereali per l’offerta di prodotti alimentari da consumo e la produzione energetica. Una revisione dello stato di salute della PAC sarebbe un forum ideale in cui affrontare tali questioni.</p>
    </intervention>
    <intervention id="4-863" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Ho votato a favore della risoluzione sull’aumento dei prezzi dei prodotti alimentari nell’Unione europea e nei paesi in via di sviluppo. E’ un problema che colpisce il mondo intero. Le cause di questa situazione sono molteplici, fra cui l’aumento della domanda di cibo, l’aumento del prezzo dei combustibili, disastri naturali (soprattutto siccità), riduzione degli acri destinati a colture per il consumo umano o animale (il prezzo da pagare per allargare la zona di terra destinata alla cosiddetta agricoltura energetica) e così via. Per questo motivo, sosterrei la proposta dell’ONU per una moratoria sui biocombustibili.</p>
      <p sl="pl">Esiste anche la speculazione finanziaria sui mercati alimentari. Un altro fattore è la questione delle quote erronee e inutili che limitano la produzione agricola, ad esempio le quote latte che limitano la produzione di latte e di prodotti caseari in Polonia. Le tragiche conseguenze nei paesi più poveri causano uno smercio gratuito degli alimenti in eccedenza o la loro vendita a prezzi irrisori. Questo tipo di aiuti è utile solo in periodi di catastrofi e di disastri. Altrimenti distrugge completamente i loro agricoltori perché non vale la pena per loro coltivare colture da consumo o allevare animali. Il rapido aumento dei prezzi dei prodotti alimentari combinato con la disoccupazione potrebbero portare anche a instabilità sociale in questi paesi.</p>
      <p sl="pl">Abbiamo sentito di recente di un drammatico evento avvenuto in Afganistan, dove qualcuno ha venduto la figlia per potere mantenere il resto della famiglia con quel denaro. Dovremmo ricordare gli effetti inflazionari dell’aumento dei prezzi dei prodotti alimentari. Speriamo che non diano vita a una spirale e ad un improvviso aumento di tutti i prezzi.</p>
    </intervention>
    <intervention id="4-862" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ogni giorno 850 milioni di persone in tutto il mondo non hanno da mangiare. Questa crisi richiede un’azione rapida ed efficace da parte dell’UE e degli Stati membri. Mi unisco alle richieste relative a una valutazione d’impatto del ruolo dei dettaglianti nella catena alimentare e rivolte alla Commissione e agli Stati membri di analizzare le divergenze nei prezzi imposti dagli agricoltori per i loro prodotti e quelli imposti dai principali dettaglianti.</p>
      <p sl="en">Questa crisi, infatti, è di scala globale e si deve fare molto nei paesi in via di sviluppo. Dovremmo quindi incentrarci sugli aiuti ai paesi in via di sviluppo in settori come l’agricoltura, lo sviluppo rurale e l’agribusiness . Ho votato a favore della risoluzione.</p>
    </intervention>
    <intervention id="4-861" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">In un momento in cui il forte rialzo dei prezzi dei prodotti alimentari è estremamente preoccupante, una risoluzione del Parlamento europeo sembra più che mai necessaria.</p>
      <p sl="fr">Da un lato, la penuria alimentare che colpisce numerosi paesi del mondo è del tutto inaccettabile. Devono essere proposte misure urgenti per mettere fine alla fame che, proprio in questo momento, colpisce le popolazioni più vulnerabili dei paesi in via di sviluppo. Oltre a queste misure d’urgenza, che non permetteranno di risolvere il problema a lungo termine, l’UE deve attuare una strategia, in accordo con le organizzazioni internazionali (segnatamente la Banca mondiale, il FMI, la FAO e l’OMC). Deve essere una strategia di fondo che affronti tutte le cause della crisi: evoluzione delle abitudini alimentari in Asia, rapido aumento delle colture di biocarburanti, eccetera.</p>
      <p sl="fr">D’altro lato, l’aumento inquietante del prezzo del paniere dei consumi nell’Unione europea offre l’occasione per una riflessione approfondita sulla riforma della politica agricola comune. Al momento del bilancio di salute della PAC, devono essere presentate proposte concrete per porre fine a questa inflazione nel mercato interno, ma anche per assicurare l’autosufficienza alimentare dell’UE.</p>
    </intervention>
    <intervention id="4-860" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Quando ho partecipato alla missione di osservazione elettorale in Nigeria lo scorso aprile, ho dovuto constatare il fatto scioccante che la Nigeria, una volta esportatore di prodotti agricoli, era diventato importatore. La situazione demografica nei paesi in via di sviluppo ha causato un drastico aumento della domanda di cibo, ma gli attuali conflitti militari, la lotta contro le malattie mortali, quali l’HIV/AIDS, la malaria e la tubercolosi nonché l’amministrazione inefficace hanno distratto l’attenzione dei governi dei paesi in via di sviluppo da questa esigenza.</p>
      <p sl="en">Ho sostenuto la risoluzione del Parlamento europeo sull’aumento dei prezzi dei prodotti alimentari nell’Unione europea e nei paesi in via di sviluppo e mi auguro che l’Unione europea continuerà a migliorare le sue politiche di sviluppo e si impegnerà ulteriormente a favore dell’equo commercio a livello internazionale.</p>
    </intervention>
    <intervention id="4-859" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">La risoluzione sull’aumento dei prezzi dei prodotti alimentari nel mondo avrebbe potuto essere un valido contributo all’attuale dibattito sulla politica agricola dell’UE e le sue conseguenze.</p>
      <p sl="sv">Eppure, il risultato è stato deludente. Nella prima parte si osserva che la tendenza è verso un incremento della regolamentazione e un ripristino della costituzione di scorte – nonostante l’elevato prezzo dei prodotti alimentari per la prima volta in anni abbia fatto dell’agricoltura un settore decisamente lucrativo.</p>
      <p sl="sv">La seconda parte parla del “diritto all’alimentazione” nel Terzo mondo e dell’importanza di rendere prioritaria l’alimentazione rispetto alla produzione di combustibili. Nel contempo, il risultato finale della votazione si è disperso su tutte le parti per quanto riguarda i vantaggi e gli svantaggi dei biocombustibili!</p>
      <p sl="sv">La politica è fatta di conflitti sugli obiettivi: il compito principale di un politico è raggiungere un equilibrio e classificare in ordine di priorità. Questa risoluzione non ha raggiunto lo scopo. Mi sono astenuto per questo motivo.</p>
    </intervention>
    <intervention id="4-858" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">L’aumento dei prezzi dei prodotti alimentari deve essere assolutamente fermato, altrimenti dovremo affrontare gravi difficoltà. Abbiamo bisogno di strategie multistrato che, da un lato, rinvigoriscano la produzione di alimenti attraverso misure quali la sospensione temporanea dei premi per messa a riposo dei terreni e, dall’altro, consentano un migliore coordinamento e distribuzione dei prodotti alimentari. I paesi poveri che sono i più colpiti dall’aumento dei prezzi devono ricevere aiuti per superare la crisi il più rapidamente possibile in modo ben organizzato e, soprattutto, sostenibile. I principali esportatori di prodotti agricoli, come l’Argentina e gli Stati Uniti, devono agire globalmente a questo proposito e non incentrarsi soltanto sul loro benessere.</p>
      <p sl="de">Nel dibattito sui biocombustibili, non va dimenticato che la loro produzione in Europa, dove le colture per combustibili prendono i due terzi di tutta l’area coltivabile, ha un effetto estremamente minimo sui prezzi degli alimenti. I biocombustibili non devono essere prodotti a scapito degli alimenti, ecco perché dobbiamo compiere strenui sforzi per promuovere la produzione di una seconda generazione di biocombustibili, basati sulla biomassa, composta essenzialmente da rifiuti organici che virtualmente non sono utilizzabili per altri scopi.</p>
    </intervention>
    <intervention id="4-856" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">A seguito dell’attuazione della riforma legislativa statunitense che ha rafforzato i requisiti di sicurezza nel programma di esenzione del visto, gli Stati Uniti hanno deciso di proporre protocolli d’intesa separati per ciascuno Stato membro nel tentativo di applicare il principio dividi et impera .</p>
      <p sl="pt">Questi accordi sono inaccettabili, non solo perché non rispettano la competenza comunitaria nel settore, ma anche perché minano il principio della concorrenza leale e danno adito a un trattamento diseguale fra i cittadini dei vari Stati membri in materia di visti.</p>
      <p sl="pt">Sono favorevole alla concessione di un mandato alla Commissione (nell’ambito della competenza comunitaria) a negoziare un accordo fra l’UE e gli USA, garantendo un trattamento uniforme e applicando le stesse condizioni per l’esenzione del visto a tutti i cittadini dell’UE che intendono recarsi nel territorio statunitense (come l’Unione di fatto applica in relazione a tutti i cittadini statunitensi che desiderano entrare nell’UE).</p>
      <p sl="pt">Questi negoziati devono essere condotti rapidamente e in uno spirito di unità europea, affinché nel 2009 tutti gli Stati membri potranno partecipare al nuovo programma di esenzione del visto degli USA.</p>
      <p sl="pt">Credo, tuttavia, che le condizioni necessarie esisteranno solo se gli accordi bilaterali conclusi nel frattempo saranno annullati. Attendo quindi il parere del Servizio giuridico del PE, che, mi auguro, confermerà questa posizione.</p>
    </intervention>
    <intervention id="4-855" speaker_id="39763" name="Urszula GACEK" is_mep="True" mode="written" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">L’adozione della “Proposta di risoluzione sui negoziati tra l’Unione europea e gli Stati Uniti concernenti le esenzioni dall’obbligo del visto” è accolta positivamente dal PPE-DE.</p>
      <p sl="en">Segna un importante passo nel coordinamento delle attività degli Stati membri e della Commissione europea nei loro negoziati con gli Stati Uniti, Riconosce che la discriminazione di un vasto gruppo di cittadini dell’UE è inaccettabile ed esprime solidarietà per quegli Stati membri già inserti nel programma con quelli che affrontano procedure per la concessione del visto scomode e talvolta umilianti. Attira l’attenzione sul fatto che i motivi per il rifiuto del visto non sono trasparenti. Una rapida diminuzione del tasso di rifiuto in alcuni paesi e non in altri crea sospetti che i paesi al di fuori dell’esenzione del visto non sono trattati allo stesso modo dagli Stati Uniti.</p>
      <p sl="en">Rappresentando la Polonia, un paese al di fuori del regime di esenzione del visto, confido che la risoluzione porti a una rapida e soddisfacente conclusione di un accordo che consenta a tutti i cittadini dell’UE di viaggiare negli USA su un piede di parità. L’UE e gli Stati membri hanno compiuto uno sforzo concertato per risolvere il problema. Speriamo che gli Stati Uniti tratteranno questa iniziativa con una risposta aperta e positiva.</p>
    </intervention>
    <intervention id="4-854" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Da questa risoluzione comprendiamo:</p>
      <p sl="pt">che, sebbene l’UE abbia siglato accordi di reciprocità con diversi paesi terzi, ma non con gli USA – motivo per cui nel 2006 la Commissione ha proposto un ripristino temporaneo del requisito del visto per i titolati di passaporti diplomatici e di servizio/ufficiali per velocizzare i progressi verso la reciprocità con quel paese – il Consiglio non ha dato seguito a quella proposta, che la risoluzione descrive come simbolica.</p>
      <p sl="pt">Che la situazione è diventata giuridicamente complicata quando gli USA hanno riformato il regime di esenzione del visto, basato su una cosiddetta guerra al terrorismo, aggiungendo misure di sicurezza (compreso l’accesso ai dati e alle informazioni sui cittadini dei paesi terzi) per chiedere agli altri paesi che desiderano fare parte del programma di esenzione del visto di firmare un protocollo d’intesa bilaterale e norme di attuazione vincolanti.</p>
      <p sl="pt">E che, alla luce delle richieste degli USA, vari Stati membri dell’UE si sono divisi, dimostrando alla fine le loro priorità.</p>
      <p sl="pt">La risoluzione fa parte di uno sforzo di limitazione dei danni, sebbene a nostro avviso non salvaguardi principi che noi consideriamo fondamentali, quali la sovranità dello Stato e i diritti, le libertà e le garanzie dei cittadini.</p>
    </intervention>
    <intervention id="4-853" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Sostengo la risoluzione del Parlamento europeo relativa ai negoziati in materia di visti con gli Stati Uniti. Dovrebbero essere condotti a nome di tutti gli Stati membri dell’UE. Il governo statunitense e i governi di quei paesi che hanno già avviato negoziati bilaterali dovrebbero tenere conto della posizione dell’UE e della sua competenza in materia di sottoscrizione di trattati.</p>
      <p sl="pl">Sono necessarie linee guida chiare per le discussioni bilaterali sui viaggi negli Stati Uniti senza visto, ma vi sono questioni che rientrano nella competenza dell’UE. Chiediamo la reciprocità. Purtroppo, per quanto riguarda la Polonia, che ha eliminato unilateralmente l’obbligo del visto per i cittadini statunitensi dal 15 aprile 1991, l’asimmetria è vistosa. Non mi convince l’argomento secondo cui ciò dipenda dal livello piuttosto elevato della negata concessione di visti.</p>
      <p sl="pl">A mio avviso, questi rifiuti sono spesso il risultato di decisioni arbitrarie prese da funzionari nel servizio consolare statunitense che presumono – spesso non è chiaro su quale base – che qualcuno estenderebbe illegalmente la propria visita negli USA. Tali presunzioni sono difficilmente oggettive e talvolta del tutto offensive. Inoltre, il tasso di cambio del dollaro con lo zloty non sostiene più l’argomento sul lavoro clandestino. Oggi la cosa più importante per le persone sono i visti turistici, per i viaggi d’affari e per le visite ad amici e alla famiglia. Credo che anche gli Stati Uniti escano sconfitti da questa politica, che chiude le loro frontiere ai loro alleati, ma lascia entrare potenziali terroristi. Come si può sviluppare la cooperazione transatlantica se non si nutre fiducia nei propri alleati? Non è solo una domanda retorica. Molti dei miei elettori hanno menzionato tale questione.</p>
    </intervention>
    <intervention id="4-852" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">I cittadini europei si sono uniti per fruire dei benefici di un’Unione europea che possa esprimersi non solo in Europa, ma anche al di fuori. Questa considerazione è ovvia soprattutto nel trattamento dei suoi cittadini quando si viaggia all’estero. I visti non sono più richiesti dagli USA per molti paesi dell’UE. Pur comprendendo il diritto legittimo degli USA di avere la propria idea sulla questione, credo comunque che vi sia un argomento razionale a favore dell’estensione di questo diritto a tutti i cittadini dell’UE. Ritengo che un accordo opportunamente negoziato con gli USA dovrebbe riflettere l’approccio di non discriminazione richiesto dal Parlamento.</p>
    </intervention>
    <intervention id="4-851" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato per la risoluzione del Parlamento europeo sui negoziati fra l’Unione europea e gli Stati Uniti in relazione al programma di esenzione del visto.</p>
      <p sl="ro">Ho votato per l’emendamento orale proposto dall’onorevole Lambrinidis, perché chiede l’esclusione di qualsiasi forma di discriminazione diretta o indiretta fra i cittadini europei basata sulla cittadinanza. Quindi, l’attenzione va rivolta sulle conseguenze della mancanza di coordinamento fra le istituzioni comunitarie e gli Stati membri nei negoziati internazionali.</p>
      <p sl="ro">Ho anche votato per l’emendamento n. 8, modificato oralmente dal collega Gacek. Il nuovo testo esprime l’insoddisfazione del Parlamento europeo per la situazione esistente in cui solo i cittadini di 12 Stati membri, fra cui la Romania, non sono esentati dal visto per gli Stati Uniti d’America.</p>
      <p sl="ro">Ho votato per l’emendamento n. 1 presentato dal gruppo dei Socialisti europei, che richiede alla Commissione di garantire, nel’ambito del principio di cooperazione leale, parità di trattamento per i cittadini di tutti gli Stati membri per quanto riguarda l’esenzione del visto. Ho votato per l’emendamento n. 2 presentato dal gruppo dei Socialisti europei perché dichiara che, all’incontro del 13 marzo 2008 della troika ministeriale sulla Giustizia e gli Affari interni, gli USA hanno ammesso la competenza della Comunità a negoziare un accordo internazionale in materia di politica dei visti.</p>
    </intervention>
    <intervention id="4-849" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato per la proposta comune di risoluzione sulla Birmania perché la drammatica situazione di quel paese rende essenziale l’urgente ripristino della democrazia e il rispetto dei diritti umani.</p>
      <p sl="pt">Deploro la condotta delle autorità birmane in risposta al ciclone che ha devastato il paese, provocando la morte e lo sfollamento di migliaia di persone, e condanno fermamente la risposta data a questa tragedia dal regime birmano, che ha impedito ai gruppi umanitari di entrare nel paese, rifiutando l’assistenza alle vittime.</p>
    </intervention>
    <intervention id="4-848" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Il disastro umanitario avvenuto in Birmania è una tragedia enorme e il Junilistan concorda che la risposta del governo birmano vada al di là di qualsiasi critica. Gli aiuti devono raggiungere le centinaia di migliaia di persone colpite. Questa è la priorità numero uno. Condividiamo quindi la risoluzione e la sua critica del governo birmano che ha opposto il suo potere alla sopravvivenza delle persone del paese. D’altro canto, non è compito dell’UE condannare ed esortare altri paesi a fare pressione sulla Birmania per aprire le sue frontiere. Né spetta all’UE chiedere al Tribunale penale internazionale di processare il governo birmano. E’ la comunità internazionale che dovrebbe trattare tali questioni cruciali di diritto internazionale attraverso le Nazioni Unite. Purtroppo, vi è una tendenza a sfruttare i disastri per fare avanzare la propria posizione sulla scena della politica estera.</p>
    </intervention>
    <intervention id="4-847" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Vorremo esprimere il nostro sincero cordoglio per le vittime del ciclone del 2 e 3 maggio che ha colpito varie regioni del Myanmar (Birmania).</p>
      <p sl="pt">Crediamo fermamente che debba essere compiuto ogni sforzo diplomatico, in particolare nell’ambito delle agenzie dell’ONU, per fornire aiuti urgenti e sostegno alle vittime, cercare di minimizzare il numero di morti, rispondere ai problemi affrontati dalle persone e avviare il lavoro di ricostruzione dell’enorme quantità di infrastrutture che sono state distrutte, in cooperazione con le autorità birmane, come sottolinea la risoluzione.</p>
      <p sl="pt">Tuttavia, dissentiamo dalle iniziative che, sulla base del cosiddetto intervento umanitario, continueranno a ostacolare e a mettere in questione gli sforzi attualmente compiuti dalle agenzie dell’ONU, dall’ASEAN e da vari paesi nella regione per trovare soluzioni al fine di aiutare a superare gli attuali ostacoli e minimizzare la sofferenza delle persone colpite.</p>
      <p sl="pt">Queste iniziative, che sfruttano in maniera inaccettabile la drammatica situazione di migliaia e migliaia di esseri umani, cercano in primo luogo di usare la catastrofe umanitaria per scopi politici e come opportunità per raggiungere obiettivi geostrategici, compromettendo alla fine gli urgenti aiuti umanitari che ritengono urgenti e necessari. In sostanza, ciò favorisce situazioni che possono aggiungere la tragedia della guerra alla tragedia naturale.</p>
    </intervention>
    <intervention id="4-846" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Sostengo appieno la risoluzione che riguarda la tragica situazione in Birmania. L’originale disastro naturale del ciclone è stato superato dal disastro umano creato dalla risposta del governo birmano. Il governo birmano ha un obbligo morale e giuridico verso i suoi cittadini e deve consentire l’ingresso degli aiuti umanitari per impedire che la situazione si aggravi ulteriormente.</p>
    </intervention>
    <intervention id="4-845" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La tragica situazione in Birmania richiede un’attenzione urgente. Per quanto riguarda il rifiuto degli aiuti internazionali, il regime birmano ha dimostrato disprezzo per la gravità della situazione. Per le vittime del ciclone Nargis, non è una questione di politica, ma di sopravvivenza. Mi unisco ai colleghi nel sollecitare il regime militare ad accettare l’offerta di assistenza da parte della comunità internazionale.</p>
      <p sl="en">Infatti, i nostri partner asiatici devono fare pressione sul regime di Rangoon. Ribadisco il mio parere che, incoraggiando altri paesi ASEAN a riconsiderare l’appartenenza della Birmania, Rangoon sarebbe soggetta a una forte pressione a riconoscere alla fine i diritti e le libertà che la sua popolazione ha rivendicato e sta ancora rivendicando. Mi unisco ai colleghi nel voto a favore di questa proposta.</p>
    </intervention>
    <intervention id="4-843" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Signor Presidente, voglio innanzitutto dare atto alla Commissione di aver da subito dato risposte all’emergenza seguita al terremoto del 12 maggio. Le cronache dicono che sono crollate fabbriche, scuole e anche abitazioni civili, che in certe aree il sisma ha abbattuto l’80 per cento degli edifici, che in alcune città sono collassati gli edifici scolastici seppellendo gli studenti e che, purtroppo, le fabbriche chimiche hanno disperso tonnellate di materiale inquinante nel terreno.</p>
      <p sl="it">Stavolta riusciamo a seguire, in tutta la sua crudezza, questa strage in diretta grazie alla stampa ed alle dichiarazioni – che non appaiono reticenti – delle autorità cinesi. Va notato che, rispetto alla follia del vicino regime birmano, in Cina in questa occasione c’è un’apertura ai soccorsi e agli aiuti internazionali. Come ha assicurato in più riprese il Commissario Michel, l’Europa deve proseguire nella sua azione umanitaria nella disastrata provincia di Sichuan.</p>
    </intervention>
    <intervention id="4-842" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Gli aiuti e i soldi per le persone che in Cina sono state colpite da questa catastrofe naturale sono obbligatori per risolvere questa situazione tragica. Ma gli stessi Stati membri possono offrire tale aiuto direttamente alla regione colpita. L’assistenza non deve passare attraverso l’UE. Altre organizzazioni internazionali si trovano in una posizione migliore per coordinare gli aiuti umanitari. Le Nazioni Unite, con la lunga esperienza e la portata globale, sono un ovvio esempio di tale organizzazione. Riteniamo che questa risoluzione costituisca un ennesimo tentativo dell’UE di portare avanti la politica estera e di avvalersi della catastrofe per compiere un ulteriore passo verso uno Stato federale competente in materia di politica estera.</p>
    </intervention>
    <intervention id="4-841" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Esprimiamo il nostro sincero cordoglio per le vittime del terremoto che il 12 maggio ha colpito varie provincie e regioni autonome della Repubblica popolare cinese e la nostra solidarietà per la popolazione cinese, che ha mostrato coraggio e sostegno reciproco in questo momento di sofferenza.</p>
      <p sl="pt">Come è stato sottolineato, le autorità cinesi si sono adoperate con rapidità ed efficacia per fornire sollievo e sostegno alle vittime, cercando di minimizzare il numero di decessi, di rispondere ai problemi affrontati dalle persone e avviare la ricostruzione delle numerose infrastrutture distrutte.</p>
      <p sl="pt">Di qui l’esigenza per i diversi Stati membri e per l’UE di fornire celermente risorse e aiuti d’emergenza che contribuiranno all’enorme sforzo delle autorità cinesi teso ad aiutare le persone colpite dal terremoto.</p>
    </intervention>
    <intervention id="4-840" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi unisco ai colleghi nel lodare gli sforzi della Cina per aiutare la sua popolazione a seguito del terremoto nella provincia di Sichuan. Ciò che fa la Cina è un esempio per altri Stati della regione che affrontano distruzioni di massa causate da disastri naturali.</p>
      <p sl="en">Concordo anche sul fatto che l’UE dovrebbe aiutare attivamente la Cina negli sforzi di ricostruzione. Ho votato a favore della risoluzione.</p>
    </intervention>
    <intervention id="4-839" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ho votato a favore della risoluzione del Parlamento europeo sulla catastrofe naturale in Cina. I terremoti sono eventi catastrofici che causano numerose vittime ed enormi danni alla proprietà.</p>
      <p sl="sk">Il terremoto cinese, che ha avuto una magnitudo di 7,8, ha sconvolto le persone in tutto il monto. Questo terremoto devastante ha provocato numerose vittime e ha creato condizioni estremamente difficili per coloro che sono stati colpiti, specialmente nella provincia di Sichuan. Desidero esprimere le mie condoglianze e la mia solidarietà alla popolazione cinese e alle numerose vittime di questa tragedia.</p>
      <p sl="sk">Accogliamo il fatto che le autorità cinesi abbiano reagito prontamente al disastro, fornendo aiuti d’emergenza. Occorre notare che la Cina ha anche accettato le offerte di aiuto da fonti esterne. Inoltre, è gratificante vedere che i media cinesi e stranieri hanno potuto trasmettere informazioni dettagliate e accurate sul disastro.</p>
      <p sl="sk">Secondo le mie stime, l’UE ha già fornito più di 10 milioni di euro in aiuti. Tuttavia, la Cina ha bisogno dell’esperienza pratica degli europei in questo settore, ancora più che di aiuti finanziari. Gli aiuti d’emergenza forniti alla popolazione civile devono quindi includere pratiche sperimentate e testate per ridurre l’impatto di eventi di questo tipo. L’UE ha messo a disposizione la conoscenza che ha acquisito dalla ricerca sismologica per aiutare a individuare le cause dell’inadeguata stabilità strutturale degli edifici. La regione terremotata di Sichuan deve essere trasformata in un laboratorio all’aria aperta in cui possono essere testate soluzioni potenziali e i risultati vengano usati per la ricostruzione di quella provincia.</p>
    </intervention>
    <intervention id="4-837" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Un divieto di questo tipo di armi deve essere attuato su base globale, attraverso le Nazioni Unite, e su stimolo delle istituzioni degli Stati nazionali, non del Parlamento europeo. Ci opponiamo a una politica europea di sicurezza comune che porterà agli Stati Uniti d’Europa. Abbiamo quindi votato contro la risoluzione.</p>
    </intervention>
    <intervention id="4-836" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Essendo pienamente consapevoli della natura retrospettiva della risoluzione, abbiamo votato a favore, soprattutto per il contenuto dei paragrafi 7 e 8, che:</p>
      <p sl="pt">rinnovano l’appello agli Stati membri e ai paesi membri della NATO a imporre una moratoria sull’uso di armi all’uranio impoverito e a raddoppiare gli sforzi tesi a un divieto globale nonché a cessare sistematicamente la produzione e l’acquisto di questo tipo di armi;</p>
      <p sl="pt">invitano gli Stati membri e il Consiglio ad assumere un ruolo guida per giungere all’elaborazione di un trattato internazionale che introduca un divieto sullo sviluppo, la produzione, lo stoccaggio, il trasferimento, la sperimentazione e l’uso di armi all’uranio, nonché la distruzione o il riciclaggio delle riserve esistenti (sebbene il PE abbia stabilito, in maniera inaccettabile, condizioni per quel requisito).</p>
      <p sl="pt">Tuttavia, dobbiamo sottolineare che la maggioranza del PE ha evitato di attribuire responsabilità per l’uso dell’uranio impoverito per scopi militari. In altri termini, cerca di mascherare i crimini commessi dalla NATO e dagli USA e dai loro alleati in Kosovo, Afganistan e Iraq (dove, oltre alle armi all’uranio impoverito, sono state usate bombe a frammentazione o al fosforo bianco).</p>
    </intervention>
    <intervention id="4-835" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Sostengo appieno le richieste di elaborare un trattato internazionale per vietare le armi all’uranio impoverito. L’uso di tali armi causa malattie fatali fra il personale militare e la popolazione civile. L’UE ha il dovere morale di assumere un ruolo guida nella materia e di lavorare per l’eliminazione totale di tali armi.</p>
    </intervention>
    <intervention id="4-834" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Gli Stati membri dell’UE e il Consiglio devono assumere un ruolo guida nei negoziati di un trattato internazionale per l’introduzione di un divieto sullo sviluppo, la produzione, lo stoccaggio, il trasferimento, la sperimentazione e l’uso di armi all’uranio.</p>
      <p sl="en">Ritengo peraltro che il trattato non debba fermarsi lì. Gli Stati non devono avere l’opportunità di continuare a usare vecchi stock di tali armi il cui impatto sulla salute e sull’ambiente rimane, a mio avviso, incerto. Gli stock esistenti devono essere distrutti o riciclati. Ho votato a favore di questa risoluzione.</p>
    </intervention>
    <intervention id="4-832" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa risoluzione dà continuità al processo REACH. Ci siamo astenuti perché riteniamo che non abbia soddisfatto i diritti e i timori legittimi dei consumatori e delle piccole e medie imprese e non abbia protetto i lavoratori o l’ambiente. Riteniamo che l’equilibrio necessario fra la protezione della salute dei lavoratori, la tutela dell’ambiente e lo sviluppo dell’industria non sia stato completamente raggiunto perché i diritti dei consumatori non sono stati adeguatamente garantiti, dato che i diritti dei consumatori all’informazione e alla salute sono stati limitati. Né si è tenuto debito conto delle micro e delle piccole e medie imprese – dato che questo ha fatto aumentare inevitabilmente il costo della registrazione delle sostanze senza fornire un valido supporto – o anche delle grandi imprese che adesso hanno espresso il loro desiderio di sostituire i prodotti chimici pericolosi.</p>
      <p sl="pt">Si fa adesso riferimento alle misure per integrare e velocizzare le procedure interne della Commissione per la convalida e l’accettazione regolamentare di nuovi metodi di analisi alternativi, nell’ambito delle quali la Commissione predisporrà un processo più trasparente che preveda la consultazione dei soggetti interessati nel periodo preparatorio ad ogni proposta di adeguamento al progresso tecnico del regolamento sui metodi di sperimentazione. Abbiamo mantenuto la stessa posizione, nell’attesa che ci fosse proprio più trasparenza.</p>
    </intervention>
    <intervention id="4-830" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Ho sostenuto la relazione Wojciechowski su una nuova strategia per la salute degli animali. Eletta nella circoscrizione del Massif central-Centre, sono particolarmente preoccupata dall’epizoozia della febbre catarrale ovina che colpisce attualmente l’Europa e che è molto grave a causa della durata, propagazione e diffusione di differenti serotipi della malattia in zone finora indenni e delle gravi conseguenze socioeconomiche derivanti dalle limitazioni alla circolazione degli animali e al commercio. Credo che la Commissione, nel quadro di un piano d’azione di salute degli animali, debba migliorare la sua capacità di reazione alle epizoozie animali talmente gravi attraverso il finanziamento della ricerca, l’indennizzo delle perdite, la distribuzione di anticipi sui pagamenti, eccetera.</p>
      <p sl="fr">Ho votato contro l’emendamento n. 12 secondo cui il trasporto di animali vivi su lunghe distanze è in grado di aumentare i rischi e che si dovrebbe stabilire un massimo di nove ore per trasporto degli animali destinati all’abbattimento. Per contro, ho votato a favore dell’emendamento n. 13 che dispone che per il benessere degli animali la qualità del trasporto è più importante della durata. Esiste in materia un rigido regolamento specifico di cui dovremmo piuttosto controllare l’attuazione.</p>
    </intervention>
    <intervention id="4-829" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Riteniamo che la relazione presenti una serie di misure positive che devono essere sviluppate e che la Commissione dovrebbe portare avanti, in particolare:</p>
      <p sl="pt">la necessità di un forte contributo comunitario nell’ambito delle malattie più importanti, al fine di garantire l’uguaglianza di trattamento e le pari opportunità, indipendentemente dalle possibilità finanziarie dei paesi e dei produttori interessati;</p>
      <p sl="pt">il riconoscimento che i produttori dell’Unione europea sono soggetti a costi più elevati poiché gli standard europei sono più rigidi e che devono essere protetti dalle importazioni di prodotti di origine animale la cui produzione è soggetta a standard più bassi;</p>
      <p sl="pt">la necessità che la Commissione aiuti gli agricoltori a far fronte ai costi elevati sostenuti per l’acquisizione delle attrezzature necessarie alla registrazione degli animali.</p>
      <p sl="pt">Abbiamo comunque alcune critiche, in particolare nel settore dei finanziamenti pubblici, che devono essere intensificati per evitare il ricorso a assicurazioni private per rimediare alle perdite dovute all’eliminazione delle malattie. Non possiamo concordare sulla possibilità che gli agricoltori abbiano la responsabilità per l’eliminazione delle malattie pagando assicurazioni private.</p>
    </intervention>
    <intervention id="4-828" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Sostengo la strategia per la salute degli animali per il 2007-2013, proposta dalla Commissione europea perché credo che debba essere avviato rapidamente un dibattito fra le istituzioni europee al fine di elaborare future proposte legislative.</p>
      <p sl="pt">L’azione a livello europeo deve essere la priorità, deve essere creato un quadro moderno per la salute degli animali e devono essere migliorati la prevenzione, il controllo e la ricerca scientifica.</p>
      <p sl="pt">Approvo quindi la relazione Wojciechowski, ma vorrei sottolineare per quanto riguarda le restrizioni al trasporto degli animali destinati alla macellazione che sono contraria a qualsiasi tipo di imposizioni aggiuntive, dato che la legislazione esistente contiene già sufficienti disposizioni per minimizzare la sofferenza degli animali.</p>
    </intervention>
    <intervention id="4-827" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Questa relazione si occupa di una questione molto importante. Ma, come sempre, la commissione per l’agricoltura e lo sviluppo rurale propone di aumentare gli stanziamenti comunitari per l’agricoltura in vari contesti. Siamo quindi obbligati a votare contro la relazione nella sua interezza, sebbene in linea di principio siamo favorevoli alle misure volte a promuovere il miglioramento della salute degli animali nell’Unione.</p>
    </intervention>
    <intervention id="4-826" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato contro il paragrafo 52 della relazione Wojciechowski che sostiene il principio dell’identificazione elettronica. Le proposte in questo settore non sono proporzionate e la Commissione deve riconsiderare la sua strategia. L’allevamento degli ovini svolge un ruolo vitale in molte parti della Scozia rurale e l’UE deve agire in modo da proteggere queste economie rurali, non imporre oneri aggiuntivi agli allevatori di ovini.</p>
    </intervention>
    <intervention id="4-825" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Ho votato a favore della relazione su una nuova strategia per la salute degli animali nell’UE perché sono decisamente a favore dell’agricoltura sostenibile e non posso che appoggiare le iniziative politiche e le pratiche intese a promuoverla.</p>
      <p sl="fr">La salute e il benessere del bestiame sono essenziali per potere garantire la salute pubblica attraverso la produzione di alimenti sani. La salute degli animali è strettamente collegata alla salute umana, tenuto conto del rischio di trasmissione diretta o indiretta di alcune malattie animali all’uomo.</p>
      <p sl="fr">Le altissime concentrazioni di animali nei sistemi d’allevamento intensivo presentano un rischio maggiore di propagazione di malattie e ostacolano la lotta contro di esse. Riconosco la necessità di promuovere misure tese a garantire la sicurezza biologica negli allevamenti, ma bisogna tuttavia vegliare a non sovraccaricare i criteri dell’eco-condizionalità.</p>
      <p sl="fr">Deploro, quindi, che la comunicazione della Commissione non attribuisca valore agli esperti veterinari che, a mio avviso, sono più in grado di attuare una strategia efficace nella lotta per la protezione della salute degli animali.</p>
    </intervention>
    <intervention id="4-824" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione dell’onorevole Janus Wojciechowski. La relazione contiene misure tese a migliorare la sicurezza alimentare e la salute degli animali. Il nostro SNP e i colleghi conservatori ci hanno invitato a votare contro l’introduzione dell’identificazione elettronica e genetica a mezzo del DNA e la registrazione degli animali a livello di UE</p>
      <p sl="en">In un periodo in cui la minaccia di epidemie di malattie animali nuove e già esistenti è acuta e si prevede che lo sia ancora di più a causa del cambiamento climatico, risulta sensato avere un sistema di circolazione degli animali sicuro e solido con tali metodi di identificazione e registrazione. Il mio voto riflette tali opinioni.</p>
    </intervention>
    <intervention id="4-823" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Dopo gli accesi dibattiti e i numerosi emendamenti presentati nella commissione per l’agricoltura e lo sviluppo rurale, la relazione Wojciechowski, così come è stata adottata, propone modifiche sostanziali alle proposte della Commissione europea. Questi emendamenti apportano un forte equilibrio alla relazione e consentiranno di modificare e migliorare efficacemente il quadro legislativo che regola la salute degli animali nell’Unione europea.</p>
      <p sl="fr">Sulla questione delle forti concentrazioni di animali nei sistemi di allevamento intensivo, il voto della commissione per l’agricoltura e lo sviluppo rurale ha permesso di moderare la posizione iniziale del relatore, riconoscendo che possono verificarsi problemi quando sono attuate misure inadeguate di lotta contro le malattie.</p>
      <p sl="fr">Inoltre, l’emendamento presentato in plenaria a nome PPE-DE, sul trasporto degli animali su lunghe distanze, dovrebbe consentire all’UE di limitare la sofferenza troppo spesso inutile del bestiame destinato all’abbattimento, conservando eccellenti condizioni sanitarie.</p>
      <p sl="fr">Le altre misure proposte dalla relazione, in particolare per favorire il ricorso alla vaccinazione d’urgenza, accentuare il senso di responsabilità degli allevatori o ancora chiarire il ruolo di ciascuno nel finanziamento della futura strategia, vanno nella direzione giusta e sono idonee a rafforzare la legislazione dell’Unione europea in materia di salute degli animali.</p>
    </intervention>
    <intervention id="4-822" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Accolgo con favore questa relazione che perora la causa di un elevato stato di salute degli animali nell’UE, raggiungibile solo attraverso un piano d’azione comunitario. Per quanto riguarda il trasporto degli animali, dobbiamo solo basare la legislazione del settore sui risultati scientifici. I tentativi di specificare la durata del viaggio hanno un’ispirazione ristretta e non sono ben ponderati. Si deve garantire il rispetto dei regolamenti già esistenti sul trasporto degli animali. La qualità del trasporto è fondamentale, non la durata. Ecco perché ho accolto favorevolmente l’esclusione dalla relazione di uno specifico periodo di tempo. Infine, l’UE deve insistere sull’accettazione a livello internazionale dei nostri standard di salute e benessere degli animali e fare in modo che tali preoccupazioni siano prese in considerazione nell’ambito dell’OMC.</p>
    </intervention>
    <intervention id="4-821" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La questione è di vitale importanza per molti milioni di cittadini europei, in particolare nel sudest dell’Inghilterra. Il problema più controverso è stato il trasporto degli animali che è un aspetto di questa relazione.</p>
      <p sl="en">Accolgo tutti i tentativi tesi a migliorare il benessere degli animali durante il trasporto. Ovviamente, un elemento importante è che i chirurghi veterinari siano ben attrezzati per realizzare controlli e possano fare affidamento su un Fondo veterinario migliorato per questa attività.</p>
      <p sl="en">Parimenti, quegli agricoltori che si occupano di trasporto del bestiame dovrebbero avere strumenti assicurativi che li proteggano da perdite indirette.</p>
    </intervention>
    <intervention id="4-819" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">L’attuazione della Convenzione di Aarhus è stata discussa sin dalla sua entrata in vigore il 30 ottobre 2001. Poiché la maggior parte dei 35 membri della convenzione è costituita da Stati membri dell’Unione europea, essi hanno una responsabilità speciali per stabilire i meccanismi necessari alla sua attuazione.</p>
      <p sl="pt">E’ altrettanto importante garantire disposizioni specifiche – come il diritto già previsto dalla Convenzione – che migliorino la partecipazione pubblica regionale e globale a altre convenzioni e altri trattati concernenti questioni correlate all’ambiente.</p>
      <p sl="pt">Il Parlamento e il Consiglio hanno adottato adesso tre strumenti legislativi per l’attuazione della Convenzione di Aarhus, ma le difficoltà rimangono. Quindi, sebbene alcuni aspetti della risoluzione del PE non siano molto chiari, in generale la sosteniamo perché crediamo che sia importante contribuire alla creazione di condizioni universali per l’accesso alla giustizia e ai processi in materia ambientale.</p>
      <p sl="pt">Ci auguriamo quindi che saranno compiuti alcuni passi positivi nel processo in questa terza riunione delle Parti, che si terrà a Riga, Lettonia, dall’11 al 13 giugno 2008.</p>
    </intervention>
    <intervention id="4-818" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Il Junilistan sostiene la Convenzione di Aarhus, ma riteniamo che i parlamenti nazionali dovrebbero determinare le varie posizioni dei rispettivi paesi durante la conferenza sulla Convenzione di Aarhus a Riga.</p>
      <p sl="sv">Gli Stati membri che non hanno ratificato la Convenzione di Aarhus devono infatti decidere da soli se intendono ratificarla o meno. A nostro avviso, non spetta al Parlamento europeo formulare raccomandazioni in materia.</p>
    </intervention>
    <intervention id="4-817" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Ho partecipato attivamente alla Convenzione di Aarhus sin dal 2000, quando abbiamo discusso del suo primo pilastro, il diritto dei cittadini ad avere informazioni sull’ambiente, e subito dopo il secondo pilastro, ovvero l’opportunità di partecipazione del pubblico ai processi decisionali. Quando ho incontrato gli attivisti locali per l’ambiente nel Kazakhstan, quello che sembrava ovvio nell’Ovest ha assunto una nuova dimensione dal mio punto di vista.</p>
      <p sl="fi">La Convenzione di Aarhus è un successo importante nel tentativo di migliorare la partecipazione pubblica e l’accesso a diritti d’informazione ed è una componente essenziale in ogni sistema democratico di successo. Ecco perché comprendo la posizione del Parlamento secondo cui anche l’elemento mancante, il diritto del pubblico all’appello, dovrebbe essere ripristinato. Posso concordare, tuttavia, con il Consiglio quando dice di temere che i diritti dei cittadini potrebbero essere oggetto di abusi in sede di presentazione di un appello per ritardare progetti o stabilire un terreno di gioco per le campagne di raccolta di fondi dirette da organizzazioni. Il Consiglio ha ragione a essere preoccupato su questo sfruttamento della democrazia. E’ importante, tuttavia, che la questione sia sollevata nuovamente: il mondo e la nostra società stanno cambiando in ogni momento, e le decisioni politiche devono superare lo scrutinio di oggi.</p>
      <p sl="fi">E’ proprio per questo motivo che accolgo con favore il paragrafo della risoluzione in preparazione della riunione che dichiara che esiste il desiderio di ampliare l’applicazione della Convenzione di Aarhus a tutti i principi di sviluppo sostenibile. In questo modo, i criteri per lo sviluppo sostenibile sono soddisfatti grazie ai principi della Convenzione che riguardano l’apertura, la possibilità di partecipazione e la responsabilità. L’idea alla base della Convenzione di Aarhus: genererà un modo di pensare di ampio respiro e proattivo sull’ambiente, in particolare nel pubblico, creando così nuove opportunità di migliorare le pratiche esistenti. La riunione di Riga sarà una splendida occasione per una valutazione intermedia della Convenzione, e sono convinta che questa sia la strada da percorrere.</p>
    </intervention>
    <intervention id="4-816" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, la convenzione di Arhus riconosce che ogni persona ha il diritto di vivere in un ambiente che garantisca la sua salute e il suo benessere e il dovere di tutelare l’ambiente, inoltre che per affermare questo diritto e adempiere a tale obbligo i cittadini devono aver accesso alle informazioni, poter partecipare ai processi decisionali e avere accesso alla giustizia in materia ambientale.</p>
      <p sl="it">L’articolo 1 della convenzione afferma che ciascuna parte della convenzione garantisce il diritto di accesso alle informazioni, di partecipazione del pubblico ai processi decisionali. Un maggiore coinvolgimento in questo processo delle istituzioni nazionali ed europee rappresentative dei cittadini riveste una grande importanza, anche perché si possa realizzare non solo un pieno accesso alle informazioni in materia ambientale, ma soprattutto vigilare affinché le informazioni date siano prima di tutto corrette. Troppe infatti sono le tesi, con basi scientifiche più o meno fondate, contraddittorie tra loro. È necessario stabilire regole per evitare allarmismi a volte esagerati e per fare della tutela ambientale un dovere per tutti, cittadini e istituzioni.</p>
      <p sl="it">Per questo ritengo, esprimendo da parte del gruppo UEN il voto favorevole alla risoluzione, che nella delegazione dell’Unione europea che parteciperà alla riunione delle parti della convenzione in programma dall’11 al 13 giugno 2008 sia necessaria una rappresentanza la più ampia possibile di questo Parlamento.</p>
    </intervention>
    <intervention id="4-814" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Alcuni aspetti della risoluzione sono più importanti di altri.</p>
      <p sl="pt">Data la loro importanza strutturale, alcune politiche condizionano tutte le altre. Quanto segue ne è un esempio.</p>
      <p sl="pt">Non mettendo in discussione gli accordi di partenariato economico (APE), ma riferendosi solamente alla distribuzione degli aiuti allo sviluppo solo a paesi che accettano una maggiore liberalizzazione dei loro mercati, ogni aspetto positivo che potrebbe derivare da tali aiuti è stato abbandonato.</p>
      <p sl="pt">Gli APE stabiliscono condizioni sulla sovranità dei paesi, impongono un modello che favorisce le multinazionali dell’UE e condiziona la produzione dei paesi non alle esigenze particolari della loro popolazione ma, al contrario, a requisiti di un mercato sempre più liberalizzato.</p>
      <p sl="pt">Quindi, considerando positivi l’esclusione delle spese militari dalla portata degli aiuti allo sviluppo, la destinazione di risorse effettive agli aiuti allo sviluppo e al miglioramento dei servizi pubblici, si dovrebbe smettere una volta per tutte di spostare gli aiuti verso obiettivi che non hanno niente a che vedere con lo sviluppo. Queste misure saranno efficaci solo se respingiamo nello stesso tempo la liberalizzazione del commercio e gli strumenti di dominio e l’interferenza stabiliti negli EPA.</p>
      <p sl="pt">Soltanto superando questa contraddizione sarà possibile offrire aiuti che esprimano una reale solidarietà e che rispettino la sovranità nazionale.</p>
    </intervention>
    <intervention id="4-813" speaker_id="photo_generic" name="Jens Holm e Eva-Britt Svensson" is_mep="True" mode="written">
      <p sl="en">Credo si possa fare ancora molto per migliorare l’efficacia degli aiuti dell’UE e degli Stati membri e la relazione dell’onorevole Johan van Hecke contiene importanti spunti. Tuttavia, vorrei sottolineare che non sostengo la frase del paragrafo 1 che dichiara che l’UE dovrebbe parlare con una sola voce e che è necessaria maggiore armonizzazione.</p>
    </intervention>
    <intervention id="4-812" speaker_id="38733" name="Mikel IRUJO AMEZAGA" is_mep="True" mode="written" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">Ho votato a favore della relazione sull’efficacia, pur non condividendone completamente il contenuto. In primo luogo, perché gli Stati membri non mantengono la parola data, il che significa che tutto il lavoro che svolgono le Istituzioni europee non serve a niente. Inoltre, non si parla nemmeno chiaramente del ruolo che gli Stati membri si erano impegnati a svolgere (sostenitori dei paesi partner nell’attuazione degli aiuti), ma che realmente stanno svolgendo (finanziando solo quelle iniziative prioritarie per le loro economie), senza prestare attenzione allo sviluppo sociale ed economico dei paesi partner (orfani).</p>
      <p sl="es">In secondo luogo, perché si chiede maggiore efficacia e trasparenza in sede di finanziamento dei progetti. Efficacia: certo che la vogliamo. Ma se trasparenza significa più verifiche, più consultazioni, più controlli, eccetera, in definitiva più spreco di denaro e di tempo in questioni burocratiche, che più che facilitare ostacolano il lavoro di MOLTE persone, la trasparenza va quindi contro l’efficacia. Vorrei che la trasparenza fosse uno strumento utile per ottenere efficacia, e che sia quest’ultima a prevalere sempre.</p>
    </intervention>
    <intervention id="4-811" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore il seguito dell’onorevole Van Hecke sulla dichiarazione di Parigi del 2005 sull’efficacia degli aiuti. Il sistema di aiuti deve rimanere fedele al suo obiettivo primario. Infatti, perché gli aiuti siano efficaci devono avvalersi dei sistemi locali e essere attuati totalmente dal beneficiario.</p>
      <p sl="en">Sostengo anche la richiesta rivolta alla Commissione e agli Stati membri di compiere sforzi significativi per soddisfare l’obiettivo definito negli Obiettivi di sviluppo del Millennio, ovvero di destinare lo 0,7 per cento del RNL dell’Europa agli aiuti pubblici allo sviluppo entro il 2015. Credo che la relazione rifletta questi punti di vista e io ho votato a favore.</p>
    </intervention>
    <intervention id="4-810" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">La dichiarazione di Parigi del 2005 ha stabilito un programma per l’efficacia degli aiuti internazionali, basato in primo luogo sull’eliminazione della povertà. Il documento contiene obblighi specifici che sono tesi ad accrescere l’efficacia degli aiuti grazie alla cooperazione internazionale. Sembrerebbe che gli aiuti saranno efficaci nel verso senso della parola e che quelli che richiedono gli aiuti li riceveranno senza dover pagare.</p>
      <p sl="pl">Purtroppo, accade che le persone che ricevono gli “aiuti” debbano pagare. In molti casi, si tratta di uno strumento per rendere i deboli economicamente dipendenti dai forti e i poveri dai ricchi. All’inizio degli anni sessanta, un indiano che vedeva fornire gli “aiuti” dai paesi industrializzati al suo paese disse ad una riunione della FAO “per amor del cielo, smettete di aiutarci”. Credo che questa volta le cose andranno in maniera diversa.</p>
    </intervention>
    <intervention id="4-148" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="en">Signor Presidente, farei qualsiasi cosa a favore del Parlamento europeo, ma anch’io ho i miei limiti. Ho quasi raggiunto il mio limite ieri sera quando ho preferito il dibattito sulla Convenzione di Aarhus al consumo di asparagi quella famosa sera degli asparagi. Ho “abbandonato prima del dolce” solo per scoprire che la discussione era stata cancellata. La mia domanda è: possiamo allegare i nostri discorsi non utilizzati al processo verbale della seduta, dato che la risposta del Commissario c’è in ogni caso?</p>
    </intervention>
  </section>
  <section id="creitem25" title="12. Correzioni e intenzioni di voto: vedasi processo verbale"/>
  <section id="creitem26" title="13. Approvazione del processo verbale della seduta precedente: vedasi processo verbale"/>
  <section id="creitem27" title="14. Discussione su casi di violazione dei diritti umani, della democrazia e dello Stato di diritto (discussione)"/>
  <section id="creitem28" title="14.1. Sudan e Corte penale internazionale (discussione)">
    <intervention id="4-764" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la discussione su sei proposte di risoluzione sul Sudan e sul Tribunale penale internazionale .</p>
    </intervention>
    <intervention id="4-153" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">autore . − Signora Presidente, ancora una volta riproponiamo il tema del Sudan e di cosa si possa fare per chiedere al governo sudanese di tenere conto della sofferenza delle persone di quel paese nonché degli effetti sugli Stati confinanti.</p>
      <p sl="en">La risoluzione di questo pomeriggio riguarda, in particolare, il Tribunale penale internazionale e il fatto che, oltre un anno fa, quella giurisdizione aveva emanato due mandati d’arresto per Ahmad Haroun, ministro dell’Interno in quel momento, e adesso ministro degli Affari umanitari – il che, suppongo, molti di noi trovano scioccante – e per l’ex leader della milizia Janjaweed, Ali Muhammad Ali Abd-Al-Rahman.</p>
      <p sl="en">Non vi è stata alcuna cooperazione da parte del governo sudanese nel consegnare queste persone al Tribunale penale internazionale, sebbene quel governo sia ben conscio che l’adesione alle Nazioni Unite comporta l’assunzione di obblighi. Assistiamo a una cultura di impunità, dove sembra che nessuno abbia mai pagato per i crimini più terribili.</p>
      <p sl="en">Riteniamo che tutti i governi dovrebbero assumere una posizione decisa al riguardo, e la risoluzione dice che dovremmo chiedere al Consiglio “Affari generali e relazioni esterne” di giugno di attivarsi per adottare misure punitive mirate contro il gruppo chiaramente identificato di personalità sudanesi responsabili della mancata cooperazione, comprese chiare sanzioni finanziarie: sembra che quando le urla del popolo non funzionano, forse il congelamento dei flussi di denaro funzionerà.</p>
      <p sl="en">Il mio gruppo raccomanda la relazione all’Aula. Aspettiamo un’azione decisa e speriamo che questi e altri uomini siano portati alla giustizia.</p>
    </intervention>
    <intervention id="4-155" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore . − Signora Presidente, anche un anno fa abbiamo tenuto un dibattito urgente sul Sudan. Da allora la situazione non è migliorata. Il compromesso raggiunto dopo una lunga guerra civile fra il nord islamista e il sud non islamista è sotto pressione. La temporanea collaborazione nell’ambito di un governo transitorio e la preparazione del referendum sull’indipendenza del sud nel 2011 sono sotto pressione perché i confini dei territori non sono stati delimitati in modo definitivo. Il controllo sulla zona intermedia ricca di petrolio sembra adesso un motivo per scatenare nuova violenza.</p>
      <p sl="nl">L’accordo di pace non vale per il Darfur occidentale; poiché nomadi e militanti arabi hanno scacciato la popolazione nera per gran parte verso il vicino Ciad. Non si tratta di una lotta fra sostenitori dell’islam e del cristianesimo, ma di una lotta fra nomadi e popolazione agricola sedentaria per il controllo del terreno arido che produce molto poco. La crescita della popolazione e la progressiva desertificazione fanno perdere alle persone le loro tradizionali fonti di sostentamento e mettono gli uni contro gli altri. Il governo è corresponsabile dell’espulsione dell’originaria popolazione non araba. Adesso si sta lottando dal Darfur fino alla capitale Khartum.</p>
      <p sl="nl">Già nel periodo in cui l’attuale Sudan era conosciuto come Sudan anglo-egiziano, vi era il problema se questa vasta zona con popolazioni molto diverse potesse diventare indipendente come un unico Stato. Uno Stato unitario sarebbe soprattutto lo Stato dei gruppi di popolazione araba nel nord, a est e al centro. La popolazione islamica nera a ovest e la popolazione cristiana e animista nera al sud difficilmente potrebbero ottenere una posizione equivalente. Quei territori, allora molto meno sviluppati, erano lontani dal mare e ottenevano scarsa attenzione internazionale. Alla fine, nessuno ne ha tenuto conto e adesso vediamo i risultati della miopia coloniale.</p>
      <p sl="nl">Lo Stato è responsabile di molti crimini, ma contemporaneamente è per lo più uno strumento per uno dei partiti in lotta. Ciò rende difficile la sua cooperazione a misure punitive. Quindi, in questa risoluzione proviamo a tenere aperta la prospettiva, ma nelle attuali circostanze vi sono pochi motivi per essere ottimisti.</p>
    </intervention>
    <intervention id="4-157" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">autore . − E’ realmente scioccante che il governo sudanese abbia nominato Haroun (l’ex ministro degli Interni competente per il Darfur nel periodo 2003-2004) quale ministro degli Affari umanitari. E’ crudele che gli sia stata data la responsabilità delle vite e della sicurezza degli abitanti del Darfur, quando è stato proprio lui a perseguitarli, e che le decisioni che riguardano la più grande operazione umanitaria gestita dalla missione di pace internazionale UNAMID siano nelle sue mani. Non dimentichiamo che lo scopo di quella missione è proteggere i civili dai crimini, ovvero proprio il tipo di azioni in cui Haroun era coinvolto.</p>
      <p sl="pl">La comunità internazionale, l’Unione europea, l’Unione africana, l’ONU, la Lega araba, tutte queste organizzazioni dovrebbero esercitare la massima pressione sul governo sudanese in modo che queste persone rispondano alla fine al Tribunale penale internazionale.</p>
    </intervention>
    <intervention id="4-159" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">autore . − Signora Presidente, il Sudan è un paese enorme che copre un’area di 2,5 milioni di chilometri quadrati, con una popolazione di circa 42 milioni di persone, distrutta da due guerre civili costate la vita a milioni di vittime e che hanno causato disabilità, degrado e distruzione della proprietà per molti milioni dei suoi abitanti. Una questione alla base dei conflitti fratricidi era costituita da differenze etniche – il 52 per cento della popolazione è africana, il 39 per cento araba – e da differenze religiose – il 70 per cento è sunnita, il 30 per cento animista.</p>
      <p sl="pl">Durante queste guerre, la popolazione ha subito tutte le atrocità possibili nelle mani di quelli che detenevano le armi e il potere, fra cui omicidi, torture, stupri, rapine ed espulsioni, crimini che sono stati perseguiti e puniti dal Tribunale penale internazionale. Purtroppo, il TPI non dispone degli strumenti per portare i colpevoli alla giustizia. La risoluzione presenta il punto di vista europeo sull’attuale situazione e io la sostengo. Penso, tuttavia, che in queste circostanze varrebbe la pena considerare l’uso di un approccio più radicale, ad esempio, il ricorso alle forze speciali dell’ONU per portare gli accusati al TPI e poi l’incarcerazione di quelli giudicati colpevoli, internandoli per tutta la vita, con nessun diritto di ritorno, in qualche isola sperduta con un nome eloquente come “Isola dei malfattori”. Penso che questo aiuterebbe.</p>
    </intervention>
    <intervention id="4-161" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . − Signora Presidente, l’ONU stima che il conflitto in Sudan abbia provocato circa 300 000 vittime e circa 2,5 milioni di profughi.</p>
      <p sl="en">Le notizie di indicibili atti di barbarie che si verificano nella regione sono state frequenti negli ultimi anni. La sofferenza della popolazione civile innocente è stata estrema. Quelli che si presume fossero gli istigatori e gli autori di crimini di guerra o crimini contro l’umanità dovrebbero affrontare la legge e, se giudicati colpevoli, devono essere puniti di conseguenza.</p>
      <p sl="en">E’ necessario non solo per una questione di giustizia naturale, ma anche per assicurare che a queste persone sia impedito ripetere crimini analoghi e che sia dato un esempio adeguato ad altri potenziali criminali per impedire loro di commettere crimini simili.</p>
      <p sl="en">Il Tribunale penale internazionale è stato istituito per garantire che quelli che commettono crimini di guerra e crimini contro l’umanità non rimangano impuniti. Il Sudan ha firmato lo Statuto di Roma che ha istituito il Tribunale penale internazionale, ma non l’ha ancora ratificato.</p>
      <p sl="en">Questa non è una scusa per non offrire al Tribunale la piena cooperazione secondo la risoluzione 1593 del Consiglio di sicurezza dell’ONU. Il Tribunale penale internazionale ha emanato due mandati d’arresto contro l’ex ministro dell’Interno sudanese, Ahmad Haroun, e contro il leader miliziano Ali Mohammed Ali Abd-al-Rahman. I mandati riguardano 51 capi d’imputazione di presunti crimini di guerra e crimini contro l’umanità. Da oltre un anno, adesso, le autorità sudanesi rifiutano di consegnare questi individui e stanno così ostacolando i lavori del Tribunale penale internazionale.</p>
      <p sl="en">E’ assolutamente e completamente inaccettabile. Tale comportamento rende il governo sudanese complice di questi presunti criminali. Chiediamo al Sudan di riconsiderare, anche velocemente, la grave posizione in cui le autorità si sono messe proteggendo questi presunti assassini di massa dal braccio della legge internazionale. Speriamo che rinsaviranno e che si atterranno immediatamente alla richiesta del Tribunale penale internazionale.</p>
    </intervention>
    <intervention id="4-163" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE . – E’ alquanto scandaloso che un paese membro delle Nazioni Unite non rispetti le richieste rivoltegli dal Consiglio di sicurezza di quell’organizzazione a fornire assistenza al Tribunale penale internazionale. Cosa può fare la comunità internazionale quando il ministro degli Esteri in Sudan si rifiuta di fornire tale aiuto e dichiara anche che il Tribunale non ha il diritto di giudicare alcun cittadino sudanese e che il governo sudanese non consentirà che alcun cittadino sudanese sia processato e condannato al di fuori dei suoi tribunali nazionali?</p>
      <p sl="pl">Ci troviamo in una situazione piuttosto difficile perché, in una certa misura, il Sudan non dipende dagli aiuti dall’Unione europea o dagli Stati Uniti o da altre democrazie occidentali, ma ha basato il suo sviluppo sull’assistenza della Cina, un paese che, purtroppo, non si preoccupa dei diritti umani, anche entro i propri confini. L’unica reazione possibile da parte nostra è chiedere il congelamento dei beni dei leader sudanesi.</p>
    </intervention>
    <intervention id="4-165" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">a nome del gruppo PSE . – Sin dal 2003 il conflitto in Sudan ha provocato 300 000 vittime. Due milioni e mezzo di persone hanno abbandonato le loro case per sfuggire alla violenza. Nonostante la parziale stabilizzazione nel paese, vi sono costanti scontri fra le forze del governo e i ribelli, che rendono difficile l’uso delle forze di pace ONU e l’offerta di aiuti umanitari. Nessuna risoluzione duratura del conflitto sudanese sarà possibile senza la partecipazione dell’ONU e senza che l’ONU incrementi il numero di soldati presenti nella regione. Il reclutamento di bambini nell’esercito e atti di violenza contro la popolazione civile, in particolare contro le donne, sono chiare violazioni delle norme internazionali e dei diritti umani.</p>
      <p sl="pl">Ciò che preoccupa in modo particolare è la mancata cooperazione del governo con il Tribunale penale internazionale nonché il mantenimento dei criminali di guerra al potere che – e questo suona crudele – sono adesso incaricati, fra l’altro, della distribuzione degli aiuti umanitari nonché del mantenimento dei contatti con le forze di pace. Si dovrebbe chiedere al Sudan di iniziare a cooperare immediatamente con il Tribunale per giudicare i crimini di guerra, dato che è una condizione necessaria per la creazione della democrazia e dello Stato di diritto. Tutti i tentativi di distruggere l’accordo di pace e l’assistenza militare proveniente dai paesi terzi, per entrambe le parti del conflitto, dovrebbero essere condannati.</p>
    </intervention>
    <intervention id="4-167" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signora Presidente, sin dal 2003 il Sudan è terreno di battaglia a causa di differenze religiose ed etniche. Il conflitto nel Darfur ha causato l’esodo di oltre due milioni di persone. Vittime civili di questo conflitto sono state uccise, percosse e stuprate. Vi è fame diffusa e mancanza dell’igiene di base. Bambini, orfani, smarriti, non hanno la possibilità di istruirsi o di avere un futuro decente. Sono poste sempre più restrizioni sulle missioni umanitarie. Il conflitto sudanese ha causato un collasso della civiltà nel Darfur e nel Ciad.</p>
      <p sl="pl">Il governo sudanese si è rifiutato di cooperare con il Tribunale penale internazionale, deride il TPI, che ha emesso due mandati d’arresto per due criminali di guerra ed è incapace o non vuole porre rimedio alla situazione. A seguito degli attacchi su Omdurman il 10 e 11 maggio, hanno perso la vita altre 200 persone.</p>
      <p sl="pl">Chiediamo alle autorità sudanesi di iniziare a cooperare immediatamente con il Tribunale penale internazionale. Ci aspettiamo che il Consiglio d’Europa compia passi decisivi per bloccare l’accesso alle banche dell’Unione europea a quelli che sono individuati come finanziatori del conflitto in Darfur e per congelare i loro beni.</p>
    </intervention>
    <intervention id="4-169" speaker_id="28350" name="Jana HYBÁŠKOVÁ" is_mep="True" mode="spoken" nationality="Czechia" birth_date="26-06-1965" birth_place="Praha" p_group="Group of the European People's Party (Christian Democrats) and European Democrats" m_state="CZ">
      <p sl="cs">Avendo partecipato alla missione conoscitiva del Parlamento europeo nel Darfur e nel Ciad nel 2004, sono una viaggiatrice politica responsabile. Ero presente quando una madre di dodici anni stuprata, alla domanda di quale fosse il nome di suo figlio, ha risposto: “non lo so, il bambino non ha nome”. Chiediamo quindi al Sudan di ratificare lo Statuto di Roma, di cooperare senza indugi in conformità della risoluzione 1593 e di consegnare immediatamente Ali Kushayb e Ahmad Harun. La maggior parte di noi, comunque, sollecita gli europei a chiedere nei loro negoziati con la Lega degli Stati arabi, e in particolare con la Cina, che la Cina e la Lega degli Stati arabi applichino politiche severe in relazione al Sudan. Questi sono i partner che possono aiutarci. Chiediamo al Consiglio e alla Commissione di tenerci informati sui loro negoziati.</p>
    </intervention>
    <intervention id="4-171" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, il Sudan è un paese che ha esercitato il proprio diritto a essere diverso. Un paese in cui la violenza, il terrore e lo stupro su vasta scala sono eventi quotidiani non punibili. Un paese basato su valori diversi dai diritti umani. La situazione è critica: dopo oltre cinque anni dall’inizio del conflitto nel Darfur, più di 200 000 persone hanno perso la vita. Individui che hanno commesso crimini contro l’umanità e crimini di guerra vivono in libertà; alcuni di loro occupano posti rispettabili in Sudan.</p>
      <p sl="et">Il sistema giudiziario in Sudan è incapace e non vuole affrontare la situazione nel Darfur. E’ necessaria una riforma; il sistema deve essere basato su norme per i diritti umani internazionalmente riconosciute. L’impunità deve cessare. La cooperazione da parte del governo sudanese con il Tribunale penale internazionale è più che necessaria. Deve ratificare lo Statuto di Roma sul Tribunale penale internazionale e assicurare i criminali di guerra alla giustizia. La situazione deve cambiare adesso, deve cambiare proprio adesso.</p>
    </intervention>
    <intervention id="4-173" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Oggi, proprio come nelle numerose occasioni in cui abbiamo discusso degli omicidi e delle violazioni dei diritti umani nel mondo, parliamo di chi è responsabile lì, in loco . Tuttavia, mi sembra che la situazione richieda un’analisi più approfondita perché dietro i conflitti vi è sempre il commercio di armi e di petrolio. Questo commercio di armi e petrolio non è organizzato esclusivamente da persone residenti in quei luoghi, che noi spesso trattiamo come soggetti infimi, ma da persone che vivono nel gruppo di nazioni che hanno un senso di responsabilità più sviluppato e che dovrebbero avere un senso più sviluppato di responsabilità nei confronti degli altri. Se non fosse per gli interessi di costoro, molto probabilmente i crimini di cui di solito discutiamo i giovedì pomeriggio, proprio come oggi stiamo dibattendo del Sudan, non esisterebbero.</p>
    </intervention>
    <intervention id="4-175" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signora Presidente, ripetutamente i giovedì pomeriggio discutiamo del Sudan perché le atrocità contro i diritti umani continuano: assassini, stupri, rapimento di minori e confische di proprietà. La scarsa sicurezza continua a essere un problema per uomini, donne e bambini del Sudan, ma anche per le persone che lavorano nel settore umanitario.</p>
      <p sl="en">Questo disprezzo per la giurisdizione del TPI ha portato ad autorizzare i criminali a camminare liberamente, in particolare persone di alto profilo, come l’ex ministro dell’Interno e l’ex leader militare di Janjaweed. Dobbiamo sollecitare il Sudan, con tutti i poteri di cui disponiamo, a ratificare lo Statuto di Roma.</p>
      <p sl="en">Ancora una volta chiedo in modo risoluto all’UE e al resto della comunità internazionale di esercitare la responsabilità morale e sociale, ovvero di compiere passi decisivi – fra cui responsabilizzare la Cina sulla parte che svolge in Sudan e sul commercio di armi che fa continuare questa situazione – per proteggere le persone del Sudan e i profughi nel vicino Ciad e porre fine a questo conflitto.</p>
    </intervention>
    <intervention id="4-177" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . – Signora Presidente, nel 2004 l’Unione europea ha fatto appello alle Nazioni Unite per la creazione di una commissione d’inchiesta sulle atrocità e i crimini commessi nel Darfur. Sulla base delle raccomandazioni formulate da questa commissione, l’Unione europea ha incoraggiato il Consiglio di sicurezza dell’ONU a rinviare la situazione del Darfur al Tribunale penale internazionale, cosa che il Consiglio ha fatto adottando la risoluzione 1593 nel 2005.</p>
      <p sl="fr">Negli ultimi mesi, l’Unione europea ha invitato ripetutamente il governo sudanese a cooperare senza condizioni con il TPI.</p>
      <p sl="fr">Il 31 marzo 2008, in occasione del rinvio da parte del Consiglio di sicurezza della situazione nel Darfur all’ICC, la Presidenza dell’Unione europea ha formulato una dichiarazione a nome dell’Unione europea esprimendo la sua profonda indignazione di fronte alla non cooperazione del governo sudanese con il Tribunale. L’Unione europea si è anche dichiarata disposta ad appoggiare l’adozione di nuove misure appropriate contro i responsabili della non cooperazione del Sudan con l’ICC, se il governo sudanese dovesse persistere nel mancato rispetto delle disposizioni della risoluzione dell’ONU.</p>
      <p sl="fr">Lo scorso 6 maggio, ho partecipato alla riunione dei donatori e del governo sudanese, il Sudan Consortium , che ha avuto luogo a Oslo. In quest’occasione, ho ricordato ai miei interlocutori sudanesi, rivolgendomi all’assemblea, che i nostri aiuti allo sviluppo sono destinati a sostenere lo sviluppo del Sudan attraverso una reale trasformazione democratica del paese come quella prevista nel Comprehensive Peace Agreement . Ho sottolineato che i principi che governano il CPA devono essere applicati anche nel Darfur e che era urgente ripristinare la sicurezza, attuare l’UNMI e facilitare l’accesso umanitario. La recente violenza nella regione di Abiye, i cui problemi complessi rappresentano una delle sfide principali nell’attuazione dell’accordo di pace globale in Sudan, sottolinea l’importanza di mettere pienamente in atto il CPA. Ho appena pubblicato un comunicato stampa invitando le due parti a rispettarne tutte le disposizioni, tra cui l’attuazione del cessate il fuoco immediato e il ritiro degli altri gruppi armati dalla città di Abiye.</p>
      <p sl="fr">Il governo sudanese deve sapere che la comunità internazionale nel suo insieme resterà fedele alla visione contenuta nel CPA di un Sudan in pace, stabile e democratico che rispetta lo Stato di diritto e i diritti dell’uomo. Questo messaggio non è rivolto soltanto al governo sudanese, ma deve essere compreso anche dai diversi movimenti armati e ribelli la cui causa politica, quale che sia, non può giustificare il ricorso a crimini. Uno dei mandati d’arresto del Tribunale riguarda Ali Kushayb, un leader della milizia Janjaweed.</p>
      <p sl="fr">La riunione del Consiglio di sicurezza dell’ONU, che avrà luogo il prossimo 5 giugno alla presenza del procuratore della Corte Moreno-Ocampo, potrà essere un’occasione importante per la comunità internazionale di mostrarsi unita e di trasmettere un forte segnale a sostegno del lavoro del Tribunale. Il Consiglio RELEX di fine giugno affronterà molto probabilmente la questione.</p>
    </intervention>
    <intervention id="4-178" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-763" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Desidero unirmi alla condanna della persistente mancanza di cooperazione da parte del Sudan con il Tribunale penale internazionale (TPI) e della mancata consegna a quest’ultimo di Ahmad Harun e Ali Kushayb.</p>
      <p sl="en">Fino a oggi il conflitto in Sudan ha causato 300 000 vittime e ha creato due milioni e mezzo di sfollati interni. Eppure noi continuiamo a fornire aiuti al ministero degli Affari umanitari Ahmad Harun. Chiedo alla Commissione e agli Stati membri di cessare tali forniture attraverso questo ministero, di fare pressioni sul governo sudanese per rimuoverlo dalla carica e arrestarlo immediatamente e consegnarlo al TPI.</p>
      <p sl="en">E’ bene redarguire la Cina per la sua mancanza di azione per il Darfur, ma in questo caso l’UE ha una volontà debole, proprio come gli altri.</p>
    </intervention>
  </section>
  <section id="creitem29" title="14.2. Detenzione di oppositori politici in Bielorussia (discussione)">
    <intervention id="4-740" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la discussione su sei proposte di risoluzione sulla detenzione di oppositori politici in Bielorussia .</p>
    </intervention>
    <intervention id="4-180" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">autore . − Oggi stiamo discutendo ancora una volta sulle violazioni di diritti umani fondamentali in Bielorussia. Come al solito in questi casi, prendiamo nota di cosa fa il dittatore. Ovviamente, i dittatori lottano sempre contro la religione organizzata perché, molto spesso, questa è la voce più grande con cui la popolazione può esprimersi. Lottano sempre anche contro i sindacati. Poiché i sindacati in Bielorussia sono piuttosto deboli, da questo punto di vista Lukashenko potrebbe sembrare quasi una figura positiva, dato che non ha nessuno contro cui lottare. Infatti, non sono ancora riusciti a creare sindacati. Inoltre, i dittatori lottano sempre contro l’opposizione che vuole avere democrazia.</p>
      <p sl="pl">Tuttavia, vi è una cosa che dovremmo tenere a mente: dovremmo ricordare che la Bielorussia è un vicino a est importante per l’Unione europea che dovrebbe essere trattato come tale. Abbiamo una certa tendenza a trattare la Russia come l’unico vicino a est e dimentichiamo il fatto che anche la Bielorussia dovrebbe essere un partner per l’UE a oriente dato che è un grande paese con grandi potenzialità.</p>
    </intervention>
    <intervention id="4-182" speaker_id="28336" name="Věra FLASAROVÁ" is_mep="True" mode="spoken" nationality="Czechia" birth_date="19-12-1952" birth_place="Ostrava" p_group="Confederal Group of the European United Left - Nordic Green Left" m_state="CZ">
      <p sl="cs">autore . − Onorevoli colleghi, il regime di Lukashenko in Bielorussia merita di essere criticato per l’uso di metodi repressivi, l’arresto degli oppositori politici, il ricorso a metodi di governo autoritari, la censura e l’isolamento del paese. Oltre a questo, il rifiuto di rilasciare visti di ingresso impedisce ai membri del Parlamento e dei parlamenti nazionali di vedere la situazione di persona. Tutto ciò è evidenziato nella proposta del mio gruppo. Tuttavia, credo che la nostra critica delle violazioni dei diritti umani debba essere misurata con criteri assoluti, piuttosto che seguendo una scala politica di colui che nel mondo suona il primo violino in quel momento. Non è giusto. Continuiamo a correre in cerchio, non siamo stati in grado di compiere un passo avanti verso l’obiettività per millenni. I romani avevano sempre ragione e le loro cronache consideravano un misfatto quando un oppositore attaccato era così audace da difendersi da solo.</p>
      <p sl="cs">Torniamo tuttavia alla Bielorussia. Il regime di Lukashenko è innanzi tutto un tentativo di disprezzare la direzione in cui vanno le iniziative euro-atlantiche. Lukashenko gioca nel suo piccolo campo, ignorando che paesi di grandezza moderata non possono comportarsi in quel modo perché il capitale sopranazionale non lo consentirà. Se non si obbedisce, si rimane isolati e la comunità internazionale sosterrà l’opposizione nel paese. Ecco come funziona e tutti lo sappiamo. Prima o poi Lukashenko e la sua macchina di partito la pagheranno cara per queste azioni. La Bielorussia si trova in una zona strategicamente importante per gli Stati Uniti e la NATO. L’attuale amministrazione statunitense e i governi di alcuni altri paesi vorrebbero che la Bielorussia aderisse alla NATO, insieme all’Ucraina e alla Georgia, causando così danno alla Russia.</p>
      <p sl="cs">Le nostre preoccupazioni riguardo ai diritti umani in Bielorussia non sarebbero così forti se, infatti, la questione reale non fosse la Russia. La questione, tuttavia, è se tentativi di indebolire la Russia aiutano la sicurezza mondiale. Temo piuttosto che tali tentativi possano scatenare poteri che non si sarà in grado di controllare. La Russia li ha soppressi da diversi millenni.</p>
    </intervention>
    <intervention id="4-184" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">autore . − Signora Presidente, signor Commissario, i membri del Parlamento europeo che sono interessati alla questione della Bielorussia e che stanno monitorando la situazione in quel paese si trovano di fronte a informazioni contraddittorie. Da un lato vi è il desiderio di dichiarare pubblicamente e ufficialmente la normalizzazione delle relazioni con l’Unione europea. L’apertura dell’ufficio di rappresentanza della Commissione europea a Minsk è un simbolo di questo desiderio.</p>
      <p sl="pl">D’altro lato, nello stesso mese la polizia ha attaccato brutalmente dimostranti che volevano celebrare il diciannovesimo anniversario dell’indipendenza del paese. Il giorno seguente le autorità hanno inviato forze speciali del KGB da giornalisti indipendenti. Un mese dopo gli attivisti sono stati sottoposti a lunghe detenzioni e non si tratta nemmeno di esponenti dell’opposizione, ma solo di persone che hanno osato dimostrare a difesa dei diritti dei cittadini e dei diritti delle piccole imprese, come Andrei Kim o Sergei Parsukiewicz. Abbiamo sentito di recente che Alexander Milinkiewicz è stato arrestato e multato solo per avere incontrato cittadini bielorussi e per avere discusso con loro questioni pubbliche. Alexander Kazulin, il più importante prigioniero politico, un prigioniero di coscienza nell’Europa contemporanea, è ancora detenuto.</p>
      <p sl="pl">Quale presidente della delegazione bielorussa, vorrei vedere il giorno in cui possiamo presentare una risoluzione al Parlamento europeo che prenda nota con soddisfazione dei cambiamenti avvenuti in Bielorussia perché quel paese faccia parte della Comunità europea civilizzata.</p>
      <p sl="pl">Purtroppo, questo non accadrà oggi. Senza garanzie per i diritti fondamentali per elezioni libere e democratiche, diritto di esprimere le proprie opinioni politiche, libertà di stampa e libertà di praticare la propria religione, non vi sono possibilità che l’Europa riconosca mai il regime in Bielorussa come un paese con cui sia opportuno cooperare o che valga la pena aiutare. Non sosterremo mai le politiche di Alexander Lukashenko. Sosterremo, tuttavia, gruppi di cittadini indipendenti e singoli cittadini della Bielorussa nei loro contatti con l’Unione europea nella speranza che un giorno il paese tornerà alla normalità.</p>
    </intervention>
    <intervention id="4-186" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . − Signora Presidente, la Bielorussia è un paese bello e importante, con potenzialità di progresso che può portare a un’invidiabile prosperità per i suoi cittadini. Purtroppo, in quel paese, le norme democratiche basilari sono attualmente compromesse parecchio. Ciò è dovuto principalmente all’incapacità delle autorità di governo di venire a patti con la necessità di rispettare la libertà di espressione e altri principi democratici. Tale rispetto è un requisito indispensabile di qualsiasi governo non dittatoriale.</p>
      <p sl="en">Notizie provenienti dalla Bielorussia di arresti arbitrari di membri della società civile e di attivisti dell’opposizione, dell’uso eccessivo della forza contro dimostranti pacifici e di repressione di giornalisti indipendenti sono la prova di pratiche che dovrebbero cessare e devono cessare immediatamente. Chiediamo al governo bielorusso di ragionare, di cambiare la sua tattica e di scegliere la strada della libertà e della democrazia, piuttosto che la strada della repressione e del totalitarismo, che possono portare solo al peggioramento del conflitto con il proprio popolo e con la comunità internazionale.</p>
    </intervention>
    <intervention id="4-188" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">autore . − Signora Presidente, signor Commissario, l’uso della forza contro le organizzazioni non governative, gli attivisti dell’opposizione e i giornalisti indipendenti a Minsk e in altre città bielorusse alla fine di marzo rappresenta un drastico deterioramento della situazione politica in un paese che è già nella morsa di un regime autoritario e dittatoriale.</p>
      <p sl="de">La sola fondazione politica tedesca che era stata autorizzata a funzionare a Minsk ha dovuto chiudere. Gli uffici dei quotidiani sono oggetto di incursioni per intimidire voci critiche nella stampa. Le elezioni libere e la libertà di assemblea e di espressione sono severamente limitate. I politici dell’opposizione sono sistematicamente perseguitati e condannati a lunghe pene detentive. Le autorità stanno adottando misure repressive contro movimenti della società civile, invocando leggi oscure sulle ONG o emanando una legislazione contro l’estremismo o usando la forza per disperdere riunioni pacifiche.</p>
      <p sl="de">Anche noi dobbiamo agire per promuovere la cultura del pluralismo politico in Bielorussia. Gli incontri con strutture democratiche, soprattutto per i giovani, sono particolarmente importanti per il futuro del paese. La riapertura dell’Università delle scienze umanistiche a Vilnius, un’università bielorussa in esilio che offre un luogo di rifugio per studenti che sono vittime di persecuzione politica, è stata un’azione saggia.</p>
      <p sl="de">Il prossimo passo deve essere la facilitazione del rilascio del visto, che quest’Assemblea ha chiesto in diverse occasioni. Non è giusto che l’UE debba restringere ulteriormente la libertà di circolazione delle persone, imponendo il pagamento di 60 euro per il rilascio di un visto. E’ quasi un terzo di un reddito mensile in Bielorussia ed è quindi insostenibile per molte persone. Dovremmo poter fare anche con la Bielorussia quello che siamo riusciti a fare con l’Ucraina, la Moldavia e la Russia.</p>
      <a text="(Applausi)"/>
    </intervention>
    <intervention id="4-190" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">a nome del gruppo PPE-DE . – Signora Presidente, la Bielorussia è l’unico paese europeo ad avere ancora un’amministrazione totalitaria e dove la pena di morte è ancora in vigore. Il Presidente Lukashenko continua a tenere un occhio vigile sulla società civile e non vuole allentare la sua stretta presa sul paese.</p>
      <p sl="fi">Nonostante tutto, il governo del paese ha detto di volere stabilire strette relazioni con l’Unione europea. Ancora una volta è tempo di spiegare chiaramente alla Bielorussia i termini della cooperazione.</p>
      <p sl="fi">Come dichiara la risoluzione, le condizioni di base per una stretta cooperazione in termini di politica europea di vicinato sono l’abolizione della pena capitale, la garanzia della libertà dei mezzi d’informazione e della libertà di espressione e di riunione, libertà di religione, rispetto dei valori democratici e liberazione immediata dei prigionieri politici. Questa risoluzione che chiede l’immediata liberazione dei membri dell’opposizione che sono stati arrestati è nello stesso tempo una dimostrazione di sostegno e di solidarietà per tutti coloro che soffrono sotto l’attuale regime bielorusso.</p>
      <p sl="fi">La prossima settimana, membri dell’opposizione politica bielorussa verranno qui in Parlamento per chiedere all’UE di sostenere una petizione respinta da Lukashenko per modificare la legge che limita la libertà di religione in vigore dal 2002. Mi auguro che quest’importante risoluzione e la discussione comune della settimana prossima persuaderanno il governo bielorusso che è nel suo interesse e di quelli dei cittadini del paese.</p>
    </intervention>
    <intervention id="4-192" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">a nome del gruppo PSE . – Onorevoli colleghi, nella giornata dei diritti umani, il 10 dicembre, la stazione televisiva Belsat ha iniziato a operare in Polonia con lo scopo di trasmettere ai bielorussi informazioni indipendenti su cosa sta accadendo in Bielorussia, in Europa e altrove nel mondo. Il canale, che trasmette principalmente in lingua bielorussa, raggiunge adesso il 10 per cento circa dei bielorussi via satellite.</p>
      <p sl="et">La stazione funziona sotto costante pressione. Alla fine di marzo, il KGB e la polizia in Bielorussia hanno effettuato un raid per arrestare i reporter di Belsat . I loro strumenti di base, ovvero computer portatili e la tecnologia di trasmissione, sono stati sequestrati. I reporter indipendenti vivono nel timore costante di essere interrogati e arrestati. La situazione in Bielorussia, un vicino dell’Unione europea, è difficile come dietro la cortina di ferro. Quale presidente della delegazione della Moldavia, e quale estone, dichiaro che i cittadini della Bielorussia, che faceva parte dell’Unione Sovietica, oggi hanno bisogno di informazioni indipendenti come dell’ossigeno. Belsat è un inizio eccellente, ma la buona televisione non è economica.</p>
      <p sl="et">I giornalisti che lavorano per Belsat Bielorussia lottano per la democrazia; sono venuti in visita al Parlamento europeo a marzo e hanno bisogno del nostro più ampio sostegno. Chiedo alla Commissione europea e a tutti gli Stati membri di sostenere Belsat finanziariamente e moralmente. Non dimentichiamo che una stampa libera è la pietra angolare della democrazia.</p>
    </intervention>
    <intervention id="4-194" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">a nome del gruppo ALDE . – Alcuni mesi fa Lukashenko ha liberato tutti i prigionieri politici, ad eccezione di Kazulin, al quale è stata offerta la possibilità di lasciare il paese. Questo ricorda i metodi usati dalle autorità comuniste contro l’opposizione in Polonia. Sembrava che, come risultato, la situazione avrebbe potuto cambiare in meglio, ma come ha detto l’eroe della nota storia di Ilia Ehrenburg: “Se lo stanno liberando, significa che ne metteranno dentro altri”. Oggi le carceri sono ancora una volta piene di prigionieri detenuti a causa delle loro convinzioni politiche, che hanno espresso in varie dimostrazioni.</p>
      <p sl="pl">Credo che vi sia un’unica risposta corretta a questo, ovvero ampliare l’elenco delle persone cui è vietato l’ingresso nei paesi dell’Unione europea. Questo elenco esiste già, ma il fatto che Lukashenko stesso non possa venire nell’Unione europea non è molto convincente. Dovremmo rendere l’elenco molto più lungo.</p>
    </intervention>
    <intervention id="4-196" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signora Presidente, ancora una volta parliamo della situazione in Bielorussia. Kazulin, l’antagonista di Lukashenko per la carica di Presidente della Bielorussia, è ancora in carcere, nonostante sia malato. I dimostranti che volevano celebrare il diciannovesimo anniversario della breve indipendenza della Bielorussia, e che sono stati arrestati il 25 marzo 2008, non sono ancora stati rilasciati. La repressione è usata contro l’opposizione, e i giornalisti sono privati della loro proprietà, percossi ed esiliati.</p>
      <p sl="pl">Di recente Lukashenko ha espresso il desiderio di ripresentarsi come presidente. Inoltre, per la prima volta, ha cercato di ricattare l’Unione europea ricordando che il 50 per cento del petrolio, il 50 per cento dei prodotti petroliferi e il 30 per cento del gas che arrivano all’Unione europea passano attraverso la Bielorussia. E’ un riferimento al gasdotto di gas naturale Yamal-Europe e all’oleodotto “Amicizia”. Ciononostante, e proprio a causa di questo, l’Unione europea non può smettere di agire per difendere i diritti umani. Dovremmo fornire sostegno alla società civile in via di sviluppo in Bielorussia, compreso il sostegno materiale e l’accesso a informazioni indipendenti.</p>
    </intervention>
    <intervention id="4-198" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM . – Signora Presidente, nei diciassette anni trascorsi dai cambiamenti che si sono verificati nel periodo di disgregazione dell’Unione Sovietica e dalla separazione di Stati liberi indipendenti, la Bielorussia è rimasta una reliquia come ultima dittatura dell’Europa centrale e orientale. In questo paese, il rispetto per i diritti umani sembra essere inesistente. Falsificazione dei risultati delle elezioni, eliminazione dell’opposizione politica, arresti, pestaggi, restrizioni della libertà di espressione e libertà di stampa, restrizioni sulle riunioni, e, soprattutto, sorveglianza di massa della popolazione con un apparato di sicurezza altamente sviluppato: questa è la realtà quotidiana affrontata dai cittadini della Bielorussia.</p>
      <p sl="pl">Vorrei anche attirare l’attenzione sul peggioramento della situazione di molte persone che vivono vicino ai confini, compresi i rappresentanti delle minoranze polacche che vivono lì e che, dopo l’entrata della Polonia nello spazio Schengen, hanno trovato difficile contattare le loro famiglie che vivono in Polonia, specialmente a causa degli elevati costi dei visti. Questa situazione, che continua a essere un problema, richiede l’adozione di misure decisive da parte dei paesi europei. Si dovrebbero anche prendere in considerazione metodi migliori da usare per fornire un’assistenza reale ai più bisognosi.</p>
    </intervention>
    <intervention id="4-200" speaker_id="39763" name="Urszula GACEK" is_mep="True" mode="spoken" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">Signora Presidente, il regime bielorusso mostra il suo costante disprezzo per tutte le garanzie istituzionali che sono centrali in una democrazia. Limita la libertà di formare partiti politici e di aderirvi, la libertà di espressione, il diritto a fonti d’informazione alternative e il diritto a elezioni libere ed eque.</p>
      <p sl="en">L’arresto di oppositori politici in Bielorussia viola tutte queste libertà fondamentali. Il politico inglese del XIX secolo Benjamin Disraeli una volta affermò: “Nessun governo può essere sicuro a lungo senza una formidabile opposizione”. Poiché Lukashenko soffoca ogni opposizione, speriamo che le parole di Disraeli si dimostrino una profezia per il regime Bielorusso e che la repressione della soppressione sarà la causa della sua caduta definitiva.</p>
      <a text="(Applausi)"/>
    </intervention>
    <intervention id="4-202" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Signora Presidente, signor Commissario, qui nel Parlamento europeo continuiamo a tornare sul problema della Bielorussia, un paese che, di fatto, si trova al centro dell’Europa dal punto di vista geografico, ed è confinante con l’Unione europea. E’ un paese eccezionale secondo gli standard europei nel senso che non ha una democrazia liberale o lo Stato di diritto e ha la censura. Il dibattito di oggi si svolge nell’anniversario della primavera di Praga nel 1968, anniversario di un momento in cui, in Europa, le persone alla fine hanno detto “basta” alla censura e al controllo della stampa.</p>
      <p sl="pl">Oggi volevo dedicare il mio discorso proprio alla questione della Bielorussia. Abbiamo avuto un attacco hacker molto strano sui mezzi di comunicazione e informazione indipendenti che trasmettono su Internet : Carta 97, Radio Libertà e Partigiano bielorusso. La cosa strana era che l’attacco hacker è iniziato il giorno precedente la dimostrazione dell’opposizione per l’anniversario del disastro di Chernobyl.</p>
      <p sl="pl">I mezzi di comunicazione e informazione su Internet in Bielorussia sono effettivamente gli unici media indipendenti perché la maggior parte di essi è completamente sotto il controllo del regime bielorusso. Carta 97 è visitata da circa 9 000 navigatori ogni giorno e, in Bielorussia, oltre 3 000 000 di famiglie dispongono di un collegamento a Internet , più del il 30 per cento della popolazione totale. Questo dimostra il dinamismo e la vitalità della società in Bielorussia.</p>
      <p sl="pl">Signor Commissario, l’Unione europea deve considerare seriamente quali misure adottare per aiutare la gente comune in Bielorussia.</p>
    </intervention>
    <intervention id="4-204" speaker_id="28283" name="Eugenijus GENTVILAS" is_mep="True" mode="spoken" nationality="Lithuania" birth_date="14-03-1960" birth_place="Telšiai" p_group="Group of the Alliance of Liberals and Democrats for Europe - Vice" m_state="LT">
      <p sl="lt">Quando Alexander Lukashenko ha iniziato a sentire la pressione di Vladimir Putin riguardo alla questione del gas, ha dichiarato il suo desiderio di legami più stretti con l’UE. Tuttavia, oggi notiamo che si è trattato solo di retorica vuota, non seguita dal rispetto per i diritti umani, dalla libertà di stampa e da altri valori europei. Non vi è stata reazione al documento non ufficiale “Cosa potrebbe portare l’UE alla Bielorussia”. Gli arresti politici e le repressioni continuano.</p>
      <p sl="lt">L’UE dovrebbe mandare i suoi esperti senza indugi a osservare la preparazione delle elezioni parlamentari di autunno, per vedere come le leggi elettorali sono state modificate e se l’opposizione riceve una possibilità di agire. Non possiamo limitarci soltanto all’osservazione elettorale. Sarebbe un grande errore. Certo, prima di tutto dobbiamo garantire che i diplomatici e i parlamentari dell’UE siano autorizzati liberamente a entrare in Bielorussia. La Commissione europea e gli Stati membri dell’UE dovrebbero fare ogni cosa in loro potere a tal fine.</p>
    </intervention>
    <intervention id="4-206" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signora Presidente, essendo un paese confinante, la Bielorussia è molto vicina a noi, soprattutto in quanto molti polacchi vivono lì. E’ importante per noi polacchi, e per gli abitanti di altri paesi confinanti, che vi sia una situazione politica ed economica stabile nella regione perché questo offre la base per lo sviluppo e per il miglioramento della qualità di vita dei nostri abitanti. Dobbiamo ricordare che, come la Polonia, anche la Bielorussia è stata dimenticata e consegnata al dominio sovietico dopo la Seconda guerra mondiale e non poteva contare su alcuna assistenza esterna. Tuttavia, questo paese è riuscito a diventare indipendente e adesso può vantare una crescita del PIL superiore all’8 per cento e anche al 9,9 per cento negli anni 2003-2006.</p>
      <p sl="pl">Non neghiamo al Presidente Lukashenko il diritto di scegliere la direzione politica che deve seguire il suo paese. Tuttavia, quello che ci preoccupa è che si sente parlare con sempre maggiore frequenza di violazioni dei diritti umani in Bielorussia, il che significa violazione della democrazia. Questo colpisce non solo i cittadini bielorussi, ma anche altri, compresi i polacchi. Per questo motivo, la risoluzione è apprezzabile e ha il sostegno del gruppo dell’Unione per l’Europa delle nazioni.</p>
    </intervention>
    <intervention id="4-208" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signora Presidente, l’Europa si è avvicinata a qualcuno degli ex Stati sovietici sulla frontiera orientale. Tuttavia, la Bielorussia ha resistito a ogni tentativo di dialogo.</p>
      <p sl="en">Poiché la Bielorussia è una dittatura, i pareri dei cittadini che vorrebbero un dialogo più aperto e più orientato a occidente non hanno un modo legale per essere ascoltati. Quando le persone chiedono la democrazia, o sottolineano gli abusi del regime, devono affrontare la carcerazione.</p>
      <p sl="en">Dobbiamo continuare a fare pressione sul regime bielorusso perché allenti la morsa di ferro che ha sui cittadini. Un modo per farlo è tenere viva la causa dei prigionieri politici, sociali e religiosi. Quando la storia guarderà indietro, quei prigionieri saranno ricordati come gli eroi della libertà della Bielorussia quando, finalmente, sarà conseguita.</p>
    </intervention>
    <intervention id="4-210" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, credo che sia già la nona volta che trattiamo della Bielorussia e dovremmo continuare a farlo finché i membri rappresentanti della Bielorussia non saranno seduti qui con noi nel Parlamento europeo a Strasburgo.</p>
      <p sl="de">Abbiamo urgente bisogno di avanzare su tre fronti. Il primo, sollecitiamo il governo della Bielorussia a rilasciare finalmente i prigionieri politici – non solo i prigionieri politici detenuti già da qualche tempo, come Kazulin, ma anche quelli nuovi che sono stati incarcerati di recente per avere esercitato elementari diritti fondamentali quali la libertà di praticare la loro professione quali giornalisti, la libertà di espressione o il diritto di dimostrare.</p>
      <p sl="de">Il secondo: chiediamo di modificare la legge in materia di religione e di garantire l’assoluta libertà di religione. Vi sono cristiani europei che sono perseguitati proprio nel cuore dell’Europa e noi nel Parlamento europeo non possiamo tollerarlo. Dobbiamo quindi resistere con tutto il nostro potere.</p>
      <p sl="de">Il terzo, dobbiamo far sì, con urgenza, che la Bielorussia alla fine si apra a noi quali membri del Parlamento europeo e cittadini europei, che il muro dell’isolamento con il quale il regime bielorusso ha sistematicamente chiuso il suo popolo sia spezzato, che possiamo essere presenti lì e discute re questioni e contribuire a promuovere qualcosa coma la primavera bielorussa 40 anni dopo la primavera di Praga.</p>
    </intervention>
    <intervention id="4-212" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signora Presidente, il nostro messaggio a Lukashenko, ma anche alla comunità internazionale, è che il Parlamento europeo è e sarà sempre preoccupato della situazione in Bielorussia, l’ultima dittatura d’Europa.</p>
      <p sl="en">Questo riguarda soprattutto gli arresti per motivi politici di cittadini pacifici. Il regime di Minsk ha dichiarato di recente di volere migliorare le relazioni con l’Unione europea. Tuttavia, impegnarsi in un dialogo sensato ha una precondizione molto normale: la liberazione di tutti i prigionieri politici, l’astensione da arresti arbitrari, la garanzia della libertà di espressione e l’indipendenza del potere giudiziario e la normale partecipazione dell’opposizione alla vita politica.</p>
      <p sl="en">Infine, vorrei unirmi all’appello dell’onorevole Mikko nel chiedere all’UE di ampliare il suo sostegno politico e specialmente materiale alle attività della stazione televisiva indipendente Belsat . Questo è il reale strumento per cambiare la situazione in Bielorussia, non necessariamente le nostre risoluzioni.</p>
    </intervention>
    <intervention id="4-214" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Onorevoli colleghi, mi rattrista molto che la situazione per quanto riguarda la democrazia, i diritti umani e lo Stato di diritto non stia migliorando in Bielorussia. L’arroganza di potere di Alexander Lukashenko non conosce limiti. La dichiarazione del governo bielorusso della sua intenzione di migliorare le relazioni con l’Unione europea è totalmente sprezzante del mondo democratico.</p>
      <p sl="sk">Credo che la data simbolica del 25 marzo 2008, quando Lukashenko ha inviato la polizia contro i cittadini pacifici della Bielorussia, segnerà l’inizio della fine del regime totalitario in Bielorussia, proprio come la storica manifestazione delle candele del 25 marzo 1988 in Slovacchia. Vorrei esprimere la mia solidarietà all’opposizione democratica unita in Bielorussa e a tutti i cittadini di quel paese.</p>
      <p sl="sk">Chiedo al Consiglio e alla Commissione di riesaminare le possibilità di ridurre il diritto dei visti Schengen per i cittadini bielorussi. E’ l’unico modo per impedire ai cittadini bielorussi di rimanere sempre più isolati.</p>
    </intervention>
    <intervention id="4-216" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signora Presidente, signor Commissario, per avere democratizzazione e trasformazione economica, le autorità in Bielorussia devono iniziare un dialogo con tutte le forze politiche, compresa l’opposizione, e organizzare elezioni libere. I paesi dell’Europa centrale e orientale, fra cui la Polonia, possono servire da esempio.</p>
      <p sl="pl">Per sensibilizzare le persone in Bielorussia e mostrare loro i principi della democrazia e del libero mercato, è importante semplificare e aumentare i contatti fra la società bielorussa e i paesi dell’UE. Al riguardo sono necessarie una considerevole semplificazione e la liberalizzazione della procedura per il rilascio dei visti, con riduzioni dei pagamenti per i visti per i cittadini bielorussi.</p>
      <p sl="pl">I paesi dell’Unione europea dovrebbero aprire le loro università e altri istituti d’istruzione superiore agli studenti bielorussi e offrire loro borse di studio con fondi europei, nazionali, locali e privati. L’UE dovrebbe aprirsi alla Bielorussia anche se le autorità attuali non lo vogliono.</p>
    </intervention>
    <intervention id="4-218" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Signora Presidente, signor Commissario, vorrei aggiungere un punto a queste preoccupazioni politiche ed economiche. Dato che il Commissario Michel comprende l’importanza dell’istruzione sia in Europa che al di là delle sue frontiere, e io personalmente mi occupo degli studenti della Bielorussa, che seguono corsi all’Università cattolica di Lublino, vorrei dire quanto segue: signor Commissario, nella misura del possibile, raccomanderei di rafforzare l’assistenza finanziaria e altre forme di aiuti a questi fini, dato che gli investimenti nell’istruzione degli studenti bielorussi aiuteranno la stessa Bielorussia e si dimostreranno investimenti favorevoli per l’Europa.</p>
    </intervention>
    <intervention id="4-220" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signora Presidente, la Bielorussia, la Bielorussia del 2008, è una macchia nella coscienza di noi tutti. E’ vergognoso che, all’inizio del XXI secolo, vi sia uno Stato totalitario in Europa. Durante le nostre riunioni del giovedì a Strasburgo, discutiamo delle violazioni dei diritti umani nel mondo. La Bielorussia, tuttavia, è il vicino più prossimo dell’Unione europea.</p>
      <p sl="pl">Ho l’impressione che, fino al 1989, le democrazie occidentali abbiano fatto tutto il possibile per liberare molti paesi oppressi dall’occupazione sovietica. Oggi la Bielorussia rimane com’era. Ho l’impressione che, sebbene non vi siano più molti paesi, ma solo uno, noi stiamo facendo di meno. Di certo non stiamo facendo abbastanza. E’ chiaro che non possiamo avere un’influenza politica ed economica diretta su quanto accade in Bielorussia, ma possiamo far sì che proprio nel paese siano trasmesse informazioni indipendenti, che stimoleranno i bielorussi a lottare per l’indipendenza.</p>
    </intervention>
    <intervention id="4-222" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . – Signora Presidente, onorevoli deputati, lo slancio positivo delineatosi in Bielorussia all’inizio dell’anno con la liberazione di cinque dei prigionieri politici sembra esaurito. Purtroppo, la ripresa delle pressioni sulla società civile e una serie di condanne particolarmente severe e sproporzionate hanno prevalso su quest’atmosfera positiva. Condanniamo senz’altro gli arresti politici e il modo in cui la società civile e i media indipendenti sono trattati.</p>
      <p sl="fr">Allo stesso tempo, dobbiamo far comprendere alla Bielorussia che siamo sinceri quando proponiamo un partenariato a condizione che siano compiuti progressi in vista del rispetto della democrazia, dei diritti dell’uomo e dello Stato di diritto. Ma per questo la Bielorussia deve adottare alcune misure essenziali ai nostri occhi. Si tratta della liberazione senza condizioni di tutti i prigionieri politici, tra cui Alexandre Kozulin.</p>
      <p sl="fr">Si tratta anche delle elezioni parlamentari previste per settembre e che dovranno rispettare criteri democratici. Al riguardo, chiediamo che gli osservatori internazionali dell’OSCE/ODIHR beneficino di un accesso senza ostacoli. Le autorità bielorusse ci hanno comunicato la loro intenzione di invitare osservatori a breve e a lungo termine; noi non mancheremo di ricordare i loro propositi. Certo, la presenza di osservatori del Parlamento europeo sarebbe una fonte supplementare di esperienza preziosa. E’ essenziale anche che l’opposizione possa partecipare equamente a queste elezioni. Terremo conto dei suggerimenti del Parlamento a questo proposito.</p>
      <p sl="fr">Ma la prova irrefutabile di un progresso, sarebbe la presenza dell’opposizione in questo Parlamento, ma non è così oggi. In quel caso, l’Unione europea sarebbe pronta a reagire in modo positivo, l’ha detto proprio il mese scorso in una dichiarazione sulle sanzioni e sui progressi che ci spingerebbero a rivedere queste sanzioni verso il basso.</p>
      <p sl="fr">Parlerò adesso di una questione che ci sta più a cuore; i contatti con la popolazione bielorussa. Per quanto deplorevole possa essere la situazione nel paese, dobbiamo espandere i nostri contatti. Certo, le restrizioni che si applicano ai contatti ministeriali saranno mantenute. Tuttavia, penso che sia necessario operare una distinzione fra il livello politico e il livello tecnico. A tal fine, la Commissione organizza riunioni tecniche in settori quali l’energia, il trasporto e l’ambiente con esperti dell’amministrazione bielorussa. Questi contatti sono ovviamente un modo per trasmettere in modo pratico un certo numero di messaggi cui teniamo particolarmente.</p>
      <p sl="fr">Il fatto di avere adesso una delegazione a Minsk ci consentirà anche di stringere i nostri legami con l’amministrazione bielorussa, ma anche con la società civile, le ONG locali, i media indipendenti e gli studenti, nei confronti dei quali abbiamo un dovere di assistenza, come avete sottolineato molto giustamente nella vostra relazione e come molti oratori hanno menzionato. A questo si aggiunge il sostegno all’Università europea delle scienze umanistiche in esilio a Vilnius che continuerà le sue attività finché non potrà ritornare in Bielorussia.</p>
      <p sl="fr">Parlerò, infine, di un argomento che ritorna spesso: i visti. Sapete, come me, che allo stato attuale delle cose non possiamo aprire negoziati sulla facilitazione del rilascio dei visti con la Bielorussia, il Consiglio ha deciso così, ma questo non ci impedirà di esplorare tutti i margini di manovra lasciati agli Stati membri nel quadro di Schengen a titolo delle loro prerogative consolari.</p>
    </intervention>
    <intervention id="4-223" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-739" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Grazie Presidente, purtroppo ci siamo di nuovo: arresti indiscriminati per oppositori del regime al potere. Troppe volte questo Parlamento ha parlato di Bielorussia: tante parole, pochi fatti conseguenti.</p>
      <p sl="it">Dobbiamo prendere atto che il regime di Lukashenko è apertamente ostile nei confronti dell’Unione Europea e che le nostre richieste, in tema di rispetto dei diritti umani e di democratizzazione della Bielorussia, cadono in maniera assoluta nel vuoto. Rafforziamo i nostri contatti con la società civile e con questi movimenti interni che chiedono il cambiamento: il premio Sacharov è stato un primo segnale concreto.</p>
      <p sl="it">Ma bisogna proseguire su questa strada. Sono stato in Bielorussia nelle settimane scorse ed ho riscontrato una crescente consapevolezza che si sta diffondendo tra i cittadini bielorussi in favore di una svolta che garantisca libertà, giustizia, equità e democrazia. Invito la Commissione a dedicare un’attenzione particolare alla Bielorussia, ubicata in un’area strategica per garantire pace e sicurezza all’intero continente europeo.</p>
    </intervention>
  </section>
  <section id="creitem30" title="14.3. Crescente tensione in Burundi (discussione)">
    <intervention id="4-716" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la discussione su sei proposte di risoluzione sulla crescente tensione in Burundi .</p>
    </intervention>
    <intervention id="4-225" speaker_id="28282" name="Alain HUTCHINSON" is_mep="True" mode="spoken" nationality="Belgium" birth_date="10-12-1949" birth_place="Schaerbeek" p_group="Socialist Group in the European Parliament" m_state="BE">
      <p sl="fr">autore . – Signora Presidente, signor Commissario, onorevoli colleghi, inizialmente non desideravamo che il Parlamento riflettesse adesso sulla situazione in Burundi perché, per il momento, le autorità burundesi e il FNL sono nella fase del negoziato, una fase critica che alla fine sembra avere una prospettiva positiva e che, ci auguriamo, dovrebbe culminare con la concretizzazione degli accordi di Dar el Salam, che intendono mettere fine ai combattimenti, alle violenze e all’insicurezza di cui soffre il paese. E oggi sappiamo che un battito di ali di farfalla a Strasburgo può talvolta provocare un sisma a diverse migliaia di chilometri di distanza.</p>
      <p sl="fr">Dall’altro lato, non parlare della situazione di questo piccolo paese, orfano in termini di sviluppo, perché privato delle sue ricchezze naturali che spesso attirano i donatori di fondi, sarebbe stato impensabile. Quindi, d’accordo con gli altri gruppi politici, abbiamo voluto fare di questa risoluzione un appello d’azione per questo paese partner situato nella difficile regione dei Grandi Laghi. Abbiamo voluto ricordare la volontà dell’Unione europea, in particolare della nostra Assemblea e della sua, signor Commissario, di trovare nuove piste per gli aiuti allo sviluppo che siano più efficaci nei paesi che sono indeboliti da situazioni di conflitto, di guerra civile all’occorrenza, e in seno ai quali la ricostruzione democratica, il ripristino dei servizi pubblici devastati, il rilancio di politiche elementari come la sanità e l’istruzione siano affrontati e sostenuti con maggiore efficacia e rapidità. Abbiamo voluto inserire questa risoluzione nel quadro del piano d’azione che i Paesi Bassi sono stati incaricati di preparare per il Burundi, che era stato selezionato – e ce ne rallegriamo – come uno dei tre paesi pilota nell’ambito di questo nuovo approccio. Il nostro desiderio, quindi, è chiaramente affermato. Vogliamo che il Burundi diventi un modello di sviluppo e che, a tal fine, le autorità di questo piccolo Stato dispongano dei mezzi finanziari e del sostegno necessari in termini di ricostruzione pubblica, politica ed economica.</p>
      <p sl="fr">Il Parlamento seguirà quest’evoluzione molto da vicino, ma desidera anche fare appello ai parlamentari burundesi di tutte le formazioni politiche affinché trovino con urgenza le formule per ripristinare le loro istituzioni, bloccate da mesi, per discutere e votare, nonché permettere al governo di attuare i progetti tesi alla ricostruzione, come la riforma della giustizia tanto attesa e del sistema sanitario, fra i settori che richiedono un’azione urgente.</p>
      <p sl="fr">Infine, desideriamo sottolineare che il Burundi, uno dei paesi più poveri del mondo, riceve proporzionalmente meno aiuti allo sviluppo per abitante. Questo non può durare. Desideriamo che siano offerte rapidamente risorse finanziarie supplementari per finanziare i programmi prioritari di sviluppo e, in particolare, le infrastrutture totalmente devastate. Insieme all’Unione europea, solo cinque Stati membri sono rappresentati in Burundi, paese in cui deve essere ricostruito tutto. Vorremmo che questi paesi coordinassero con efficacia i loro sforzi prima che si adottassero decisioni nelle capitali europee e che, in loco, le delegazioni incaricate dell’attuazione delle politiche di sviluppo continuino a collaborare e che siano rafforzati i loro organigrammi.</p>
      <p sl="fr">Per concludere, vorrei insistere sul paragrafo della nostra risoluzione che riguarda il mantenimento e il possibile rafforzamento degli aiuti umanitari necessari e sul fatto che il ritiro di detti aiuti deve essere organizzato in stretta associazione con il rafforzamento delle politiche di sviluppo la cui attuazione è più complessa. A questo proposito, abbiamo voluto insistere che non si trascuri la visibilità delle azioni condotte in loco dalle autorità burundesi, sostenute dall’Unione europea e dagli Stati membri. Oltre alla risoluzione del conflitto con il FNL e del ripristino di una maggiore sicurezza, i burundesi hanno un bisogno urgente di constatare un’evoluzione positiva del loro paese nella loro difficilissima vita quotidiana.</p>
    </intervention>
    <intervention id="4-227" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">autore . – Signora Presidente, la ripresa delle ostilità in Burundi rappresenta un preoccupante passo indietro in un processo già di per sé fragile.</p>
      <p sl="es">Decine di vittime e migliaia di nuovi sfollati mettono in evidenza che gli sforzi a favore della costruzione della pace sono chiaramente insufficienti, almeno per il momento. E le responsabilità di questa situazione devono essere condivise.</p>
      <p sl="es">In primo luogo, è deplorevole il ritorno alle armi del FNL, ma va anche detto che sono molte le denunce di violazioni dei diritti umani compiute dalle forze armate e dalla polizia burundesi.</p>
      <p sl="es">D’altro canto, è evidente anche che l’instabilità in Burundi può avere importanti e gravi conseguenze su scala regionale, soprattutto sui paesi vicini, la Repubblica democratica del Congo e il Ruanda.</p>
      <p sl="es">Concordo che in Burundi si registra una maggiore stabilità sin dall’entrata in vigore di una nuova costituzione, che è stata seguita da elezioni generali, ma questo rafforza la necessità che si crei una commissione di pace e di riconciliazione come misura di promozione della fiducia. L’Unione europea dovrebbe sostenere questa iniziativa dal punto di vista finanziario e logistico.</p>
      <p sl="es">E’ in questo contesto, e soprattutto tenendo conto, come è stato detto, del fatto che l’Unione europea ha scelto il Burundi come paese pilota per l’applicazione di un piano d’azione finalizzato a migliorare la rapidità e l’efficacia degli aiuti, che ritengo che il contenuto di questa risoluzione meriti una particolare considerazione. Non solo da parte dalla Commissione europea, ma anche e soprattutto degli Stati membri. E più in concreto in due delle proposte contenute.</p>
      <p sl="es">Prima: aumentare le risorse finanziarie concesse dall’Unione europea al Burundi, specialmente in occasione della revisione intermedia del decimo FES.</p>
      <p sl="es">Seconda: che nel quadro del piano d’azione talmente necessario si dia priorità ai programmi a favore di una migliore governance e gestione della situazione democratica, alle politiche sanitarie attraverso la creazione di centri sanitari e il miglioramento degli ospedali, alla decisione del governo burundese di rendere gratuita l’istruzione primaria e ai continui sforzi per migliorare l’infrastruttura del paese.</p>
    </intervention>
    <intervention id="4-229" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore . − Signora Presidente, proprio come il Sudan, sul quale abbiamo discusso prima questo pomeriggio, il Burundi è un paese caratterizzato dalla diversità etnica e in cui da sempre manca qualsiasi armonia fra i diversi gruppi della popolazione.</p>
      <p sl="nl">I problemi che ne derivano sono nel Burundi più difficilmente risolvibili rispetto agli altri paesi africani. E’ difficile tracciare un confine geografico fra territori che sono tipicamente il territorio di diversi gruppi etnici. Si può paragonarlo al sistema di caste che esisteva tradizionalmente in India. Già prima della colonizzazione tedesca e belga, nel Burundi e nel Ruanda gli hutu erano in maggioranza e i tutsi in minoranza. I tutsi, che erano diversi anche fisicamente dagli hutu, erano i dominatori. Gli hutu erano sotto il loro controllo.</p>
      <p sl="nl">Nel periodo della colonizzazione europea, si è cercato di cambiare qualcosa, ma non ai fini dell’uguaglianza e della parità dei diritti degli hutu. Si è trattato allora soprattutto di mettere i due gruppi etnici gli uni contro gli altri, per rafforzare il controllo tedesco o belga. Anche dopo l’indipendenza, non si è mai trovata una soluzione durevole per quei vecchi contrasti. Al Burundi è stata risparmiata la massiccia campagna della maggioranza hutu tesa ad annientare la fastidiosa minoranza tutsi, come è accaduto nel vicino nord in Ruanda. Ma ciò può essere dipeso anche dalla minore emancipazione degli hutu.</p>
      <p sl="nl">Quando nella risoluzione parliamo di 14 anni di guerra civile, di negoziati di pace, del movimento di opposizione FNL, del disarmo dei ribelli e delle nuove lotte che sono esplose il 17 aprile, dobbiamo essere coscienti di quel passato storico e dei problemi irrisolti. Lo scopo più importante della risoluzione è quindi la cessazione della violenza e il raggiungimento di un accordo. Concordo su questo aspetto, ma su quel punto in particolare vedo pochi motivi di ottimismo. Inoltre, nella risoluzione si chiede anche il sostegno europeo per un’amministrazione democratica, l’istruzione e la sanità. Possiamo offrire noi stessi il nostro contributo.</p>
    </intervention>
    <intervention id="4-231" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">autore . − Signora Presidente, signor Commissario, siamo lieti di sentire della ripresa dei negoziati e dei colloqui di pace fra il Fronte di liberazione nazionale e il governo in Burundi. Non è il primo tentativo da parte dei ribelli e del governo di pervenire a un accordo. Speriamo che l’accordo farà cessare il conflitto sanguinoso.</p>
      <p sl="pl">Questo conflitto non solo ha provocato vittime innocenti, ma soprattutto sta destabilizzando il delicato equilibrio e intensificando le tensioni nel paese, che ha avuto risultati positivi a seguito dell’accordo di pace nel 2003. Dopo molti anni di conflitto in Burundi, il paese sta cercando di ricostruirsi e di ritornare sulla scena internazionale e ha ottenuto qualche successo.</p>
      <p sl="pl">E’ ancora più paradossale il fatto che il problema affrontato dal Burundi attualmente non dipende dal conflitto tribale tra hutu e tutsi, ma è stato causato da un’unica ala, molto radicale Hutu-FNL che non ha accettato l’accordo di pace e sta ancora cercando di lottare contro il governo di coalizione, di cui fanno parte anche gli hutu. La comunità internazionale dovrebbe dare il suo sostegno all’accordo di pace e far cessare il conflitto.</p>
    </intervention>
    <intervention id="4-233" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">autore . − Ancora una volta stiamo discutendo di crimini commessi in vari paesi del mondo e continueremo queste interminabili discussioni, fino a che l’Unione europea avrà una politica estera comune. Inoltre, una politica estera comune può essere efficace solo se l’Unione europea ha una forza militare. Il Trattato di Lisbona crea una sorta di ministro degli Esteri, ma non risolverà il problema dato che non ci sarà la forza militare.</p>
      <p sl="pl">A suo tempo, il Presidente Lech Kaczyński aveva affermato che l’Unione europea avrebbe dovuto avere il suo esercito. Di recente, anche il Presidente Sarkozy ha parlato di questo. Credo che la questione dovrebbe essere sull’agenda per un dibattito pubblico nell’Unione europea. Dovrebbero essere avanzate proposte specifiche per soluzioni politiche e, di conseguenza, soluzioni giuridiche. Senza forza militare non può esserci politica estera. Se l’integrità e la forza dell’UE sono importanti per noi, allora l’Unione europea deve avere il suo esercito per potere intervenire in situazioni come quella del Burundi.</p>
    </intervention>
    <intervention id="4-235" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . − Signora Presidente, il Burundi versa in condizioni di instabilità da alcuni anni. Le scene di barbarie che si sono verificate negli anni ‘90 fra gli hutu e i tutsi rimarranno impresse per sempre nelle nostre menti e turberanno seriamente la nostra coscienza. Numerosi tentativi della comunità internazionale nonché di attori regionali non hanno favorito la pace e stabilità durevoli tanto sospirate nella regione, sebbene si debba ammettere che sono stati compiuti molti progressi.</p>
      <p sl="en">I recenti scontri militari fra le forze di difesa nazionali e il Fronte di liberazione nazionale hanno provocato la perdita di vite innocenti e sono molto allarmanti. Entrambe le parti devono comprendere che devono risolvere le loro differenze al tavolo dei negoziati e non sui campi di battaglia. Devono comprendere che la violenza porta solo violenza. Il gruppo ribelle deve denunciare la violenza e deporre le armi, ma nello stesso tempo il governo del Burundi deve cessare di offrire l’impunità e di coprire i criminali nelle forze di sicurezza che compiono torture e detenzioni illegali.</p>
      <p sl="en">Speriamo che alla fine possa prevalere il buon senso e che le principali parti coinvolte in questa brutale lotta interna nel Burundi riusciranno a risolvere le loro differenze pacificamente, a vantaggio della sicurezza e del benessere dei loro cittadini.</p>
    </intervention>
    <intervention id="4-237" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signora Presidente, nella mia mente vedo un bel paese. Vedo persone lottare per emergere dagli strascichi delle atrocità della guerra civile. Vedo quei memoriali alla violenza. Vedo persone povere lottare per sopravvivere. Vedo Bujumbura chiusa di notte, perché si cerca di tornare prima del coprifuoco a causa della violenza. Vedo problemi sanitari, la malaria, problemi respiratori e di igiene. Vedo i campi di rifugiati, persone che ritornano, non sapendo dove erano le loro case, persone tornare dalla Tanzania e persone provenire dal Kivu nel Congo.</p>
      <p sl="en">E adesso di nuovo vediamo la violenza, il FNL viola gli accordi. Sentiamo accuse di tortura e di trattamenti brutali. Il Burundi ha bisogno del nostro aiuto. Ha anche bisogno di autocontrollo per non dovere mai più scivolare nella scarpata dell’intolleranza e della disumanità.</p>
    </intervention>
    <intervention id="4-239" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">a nome del gruppo PSE . – Signora Presidente, deploriamo i recenti scontri fra le forze nazionali di difesa e il Fronte di liberazione nazionale nel Burundi. Chiediamo a entrambe le parti di rispettare il cessate il fuoco del 7 settembre scorso e in particolare chiediamo che il leader del FNL, Agathon Rwasa, si impegni appieno nel processo di pace. Chiediamo alla Commissione di fornire risorse per facilitare il reintegro delle forze FNL nella società, per contribuire ad assistere i rifugiati e in particolare smobilitare i bambini soldati che si trovano in questo paese.</p>
      <p sl="en">Dobbiamo chiedere al governo del Burundi di rispettare lo Stato di diritto, far cessare il clima di impunità e assicurare i colpevoli alla giustizia. Questo è quello che ci aspettiamo dalla Commissione e dal governo.</p>
    </intervention>
    <intervention id="4-241" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signora Presidente, come abbiamo sentito, la guerra in Burundi, che è andata avanti per 14 anni, ha causato un enorme numero di sfollati all’interno del paese, carenza di cibo e terribili violenze, anche da parte di quelli che dovrebbero proteggere la popolazione.</p>
      <p sl="fi">Sebbene gli ultimi scontri armati abbiano ancora una volta frustrato la necessità di armonia e hanno fatto dubitare se vi sia sufficiente fede e volontà politica fra le parti per i colloqui di pace, sembra che siano stati compiuti passi importanti nella giusta direzione. Come conseguenza di lunghi e difficili negoziati fra le diverse parti, le truppe ribelli hanno concordato di rilasciare un considerevole numero di bambini soldati dall’inizio di maggio.</p>
      <p sl="fi">Il Burundi necessita urgentemente dell’aiuto degli Stati membri dell’UE per la sua crisi umanitaria, come richiesto nella risoluzione e io quindi invito tutti a sostenerla.</p>
    </intervention>
    <intervention id="4-244" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signora Presidente, la crescente tensione in Burundi, la guerra civile fra gruppi etnici e la violenza dovrebbero essere fermate immediatamente. Centinaia di morti e di feriti sono il prezzo pagato da civili inermi per questo conflitto. E’ essenziale che il cessate il fuoco sia rispettato e che siano coinvolte le forze di pace. Il sostegno finanziario che l’Unione europea deve dare al Burundi deve essere monitorato con attenzione e mirato primariamente a scopi umanitari, in particolare per la sanità, la sicurezza e l’istruzione dei bambini.</p>
    </intervention>
    <intervention id="4-246" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . – Signora Presidente, onorevoli deputati, innanzi tutto, l’Unione europea aveva chiesto la ripresa del dialogo fra le parti – il solo modo per avanzare verso la riconciliazione e la pace – che è un’attesa fondamentale del popolo burundese. La Commissione europea si rallegra quindi del ritorno, lo scorso 16 maggio, di una delegazione del PALIPEHUTU-FNL a Bujumbura e io mi auguro che il dialogo possa riprendere attivamente.</p>
      <p sl="fr">Preferisco lasciare da parte la risposta che avevo preparato perché ho sentito un certo numero di osservazioni e mi sembra mio dovere ricordare alcune realtà.</p>
      <p sl="fr">Vorrei dirvi– per essere breve e non ripetere gli eccellenti interventi che ho sentito, in particolare quelli degli onorevoli Hutchinson, Kaczmarek e Bowis – in primo luogo, che la situazione odierna del Burundi non ha niente a che vedere con il problema etnico e ipotizzare che è una crisi etnica significa aprire un nuovo fronte estremamente pericoloso. Sono propenso quindi a condividere il punto di vista dell’onorevole Hutchinson, anche se deploro un po’ che questo dibattito abbia luogo qui e adesso. E’ un momento poco opportuno, e credo che occorra dare ormai la possibilità al dialogo politico. E parlare come ha fatto lei, onorevole Meijer, di una causa etnica è un’approssimazione estremamente pericolosa.</p>
      <p sl="fr">In secondo luogo, l’onorevole Hutchinson ha messo il dito sulla realtà seguente: la comunità internazionale, assorta com’è, e questo vale per la Banca mondiale – ne ho parlato con Bob Zoellick –, vale per la Commissione, assorta nelle sue procedure che le impediscono, quando un paese è immerso nella democrazia formale, di mettere a disposizione le risorse per mostrare che vi è un dividendo per la pace, è uno dei motivi per i quali il Burundi stenta a decollare di nuovo, come è il caso, ad esempio, in Liberia, come è il caso nella RDC, come è il caso nei paesi che si definiscono paesi post-conflitto. Siamo chiusi nelle nostre procedure, non abbiano flessibilità e non possiamo quindi offrire una risposta rapida alle esigenze di ricostruzione di questi Stati, perché in effetti è quello il vero problema del Burundi.</p>
      <p sl="fr">Non commenterò, com’è ovvio, l’intervento che invoca la creazione di forze militari europee – non dico che è un altro dibattito – ma è evidentemente un dibattito che esula alquanto dal quadro della presente discussione. Continuiamo a sostenere in modo attivo, sia politicamente che finanziariamente, il Burundi nei suoi sforzi di consolidamento della pace e di riassetto socioeconomico. Vorrei ricordare che l’importo della nostra cooperazione per il periodo 2008-2013 ammonta oggi a 188 milioni di euro e che qualcuno ha suggerito al momento della revisione intermedia di aumentare ancora tali risorse. A questo proposito, voglio dirvi che la regola è che non si potranno aumentare le risorse se non a condizione che il Burundi abbia assorbito correttamente tutti gli aiuti iniziali. Questa è la regola e spero che il paese sarà in grado di beneficiare di questa valutazione intermedia.</p>
      <p sl="fr">La stratégia adottata per questo nuovo periodo riguarda un aumento del nostro sostegno di bilancio nonché la definizione di due settori di focalizzazione, ovvero la riabilitazione e lo sviluppo rurale, che è ovviamente importante per garantire la sopravvivenza delle popolazioni, e il sostegno al settore della salute. I nostri sforzi per aiutare questo paese nel suo riassetto socioeconomico hanno l’obiettivo di mostrare alla popolazione i risultati dei dividenti della pace in quanto fattore di miglioramento delle loro condizioni. Il Burundi è stato scelto come paese pilota per l’attuazione delle conclusioni del Consiglio del novembre 2007, questo è stato detto e me ne rallegro. Abbiamo inoltre deciso, con il PAM, di condurre un’operazione pilota in Burundi, in particolare per quanto riguarda l’istruzione e la messa a disposizione di mense scolastiche per i bambini, perché è evidente che quando si offrono pasti ai bambini, vi è un ritorno naturale verso la scuola. E noi realizzeremo anche uno studio pilota che includerà il Burundi.</p>
      <p sl="fr">Inoltre, a breve mi recherò in Burundi, perché la Commissione è estremamente coinvolta in tutti questi sforzi di mediazione. Aggiungo che, quando ero ministro degli Affari esteri, ho partecipato direttamente ai negoziati di Arusha con il Presidente Mandela, quindi è un argomento che conosco abbastanza bene e posso dirle, onorevole Meijer, che la costituzione burundese, le leggi burundesi, il parlamento burundese e le camere burundesi offrono tutte le soluzioni istituzionali perché il problema etnico sia tenuto completamente sotto controllo. Quindi, non è una questione etnica, è una questione di malessere all’interno di un gruppo etnico, non con l’altro gruppo, ed è ovviamente un altro problema rispetto a quello del FNL che adesso deve venire al tavolo ei negoziati, trasformarsi in partito politico vero e proprio e partecipare al riassetto e alla ricostruzione dello Stato.</p>
      <a text="(Applausi)"/>
    </intervention>
    <intervention id="4-247" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni.</p>
    </intervention>
  </section>
  <section id="creitem31" title="15. Composizione del Parlamento: vedasi processo verbale"/>
  <section id="creitem32" title="16. Tempo delle votazioni">
    <intervention id="4-715" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca il Tempo delle votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem33" title="16.1. Sudan e Corte penale internazionale (votazione)"/>
  <section id="creitem34" title="16.2. Detenzione di oppositori politici in Bielorussia (votazione)"/>
  <section id="creitem35" title="16.3. Crescente tensione in Burundi (votazione)"/>
  <section id="creitem36" title="17. Correzioni e intenzioni di voto: vedasi processo verbale"/>
  <section id="creitem37" title="18. Composizione delle commissioni e delle delegazioni: vedasi processo verbale"/>
  <section id="creitem38" title="19. Decisioni concernenti taluni documenti: vedasi processo verbale"/>
  <section id="creitem39" title="20. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem40" title="21. Trasmissione dei testi approvati nel corso della presente seduta: vedasi processo verbale"/>
  <section id="creitem41" title="22. Calendario delle prossime sedute: vedasi processo verbale"/>
  <section id="creitem42" title="23. Interruzione della sessione">
    <intervention id="4-626" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 16.25)"/>
    </intervention>
  </section>
</text>
