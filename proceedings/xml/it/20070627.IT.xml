<?xml version='1.0' encoding='utf-8'?>
<text id="20070627.IT" lang="it" date="2007-06-27" place="Bruxelles" edition="Edizione GU">
  <section id="creitem1" title="1. Ripresa della sessione">
    <intervention id="3-080" speaker_id="1253" is_mep="True" mode="spoken" role="Presidente">
      <p sl="unknown">Dichiaro ripresa la sessione del Parlamento europeo, interrotta giovedì 21 giugno 2007.</p>
    </intervention>
  </section>
  <section id="creitem2" title="2. Roaming sulle reti pubbliche di telefonia mobile (firma dell’atto)">
    <intervention id="3-004" speaker_id="1253" is_mep="True" mode="spoken" role="Presidente">
      <p sl="unknown">E’ per me un grande onore poterla accogliere oggi in questa seduta plenaria straordinaria del Parlamento europeo, signora Cancelliere federale Angela Merkel, Presidente in carica del Consiglio europeo.</p>
      <a text="(Applausi)"/>
      <p sl="unknown">Attendiamo con interesse la sua relazione sulla riunione del Consiglio europeo del 21 e 22 giugno e sul semestre di attività della Presidenza tedesca. Inoltre do con molto piacere il benvenuto in Aula al Presidente della Commissione europea José Manuel Durão Barroso. Le porgo un caloroso benvenuto, signor Presidente.</p>
      <p sl="unknown">Prima di passare alla discussione sul Vertice, è nondimeno un’occasione gradita poter firmare insieme alla Presidente del Consiglio europeo un importante nuovo regolamento dell’UE. Con la nostra firma in calce al regolamento sul roaming portiamo anche a compimento una positiva cooperazione nell’interesse dei cittadini dell’Unione europea.</p>
      <a text="(Problemi con l’audio)"/>
      <p sl="unknown">L’Europa non riesce sempre al primo colpo. Ma con la pazienza si ottengono risultati.</p>
      <p sl="unknown">Per quanto riguarda la tecnologia, dobbiamo ancora fare qualcosa. Il Presidente della Commissione ha senz’altro ragione riguardo all’Istituto europeo di tecnologia. Signor Presidente della Commissione, dobbiamo compiere progressi!</p>
      <p sl="unknown">Oggi è un bel giorno per 140 milioni di utenti di telefonia mobile nell’Unione europea. Il Parlamento europeo, il Consiglio e la Commissione hanno agito rapidamente, con decisione e in modo efficiente nell’interesse dei cittadini. In un tempo record di soli 11 mesi dalla presentazione del progetto di regolamento da parte della Commissione, alla fine di questa settimana, il 30 giugno, entrerà in vigore il nuovo regolamento sul roaming.</p>
      <p sl="unknown">A questo punto vorrei ringraziare espressamente la Commissione, e in modo particolare il Commissario Viviane Reding per l’iniziativa, la sua coraggiosa proposta e il ruolo attivo che ha svolto nel corso dei negoziati.</p>
      <a text="(Applausi)"/>
      <p sl="unknown">Ringrazio anche la Presidenza tedesca, che ha riconosciuto l’importanza di questa decisione per i cittadini e si è quindi impegnata con grande dedizione e provata abilità negoziale al fine di pervenire a una rapida soluzione in seno al Consiglio.</p>
      <p sl="unknown">Un ringraziamento particolare va al nostro relatore, onorevole Paul Rübig, e alla presidente della commissione per l’industria, la ricerca e l’energia, onorevole Niebler, che hanno saputo gestire questo delicato dossier con sicurezza e determinazione in seno alla commissione, ottenendo un risultato brillante e convincente per i consumatori.</p>
      <p sl="unknown">Fin da quest’estate gli utenti di telefonia mobile potranno beneficiare di riduzioni durature delle tariffe di roaming . Grazie a una maggiore trasparenza dei prezzi e al rapido invio di informazioni personalizzate sulle tariffe non appena si oltrepassa il confine, i clienti potranno ottenere una migliore assistenza e prezzi più contenuti.</p>
      <p sl="unknown">Oggi l’Unione europea elimina un’importante barriera all’ulteriore sviluppo della libera circolazione delle persone nell’Unione europea. Si tratta di un buon esempio per un’Europa dei risultati, per un’Unione le cui azioni hanno un valore tangibile per i suoi cittadini.</p>
      <p sl="unknown">Signora Presidente, la procedura prevede che, prima di presentarci la sua importante relazione, formuli cortesemente alcune brevi osservazioni in merito al regolamento sul roaming.</p>
    </intervention>
    <intervention id="3-006" speaker_id="photo_generic" name="Angela Merkel" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli parlamentari, non tutti i regolamenti sono facili da spiegare, ma questo sì. Con l’entrata in vigore di questo regolamento, chi è dotato di un telefono portatile in futuro potrà telefonare più agevolmente, e soprattutto con una spesa minore, da un paese europeo all’altro. Sono certa che i cittadini in Europa lo apprezzeranno molto e per questo direi di passare immediatamente alla firma, signor Presidente!</p>
      <a text="(Applausi)"/>
    </intervention>
  </section>
  <section id="creitem3" title="3. Riunione del Consiglio europeo del 21 e 22 giugno 2007 - Semestre di attività della Presidenza tedesca (relazione e dichiarazioni seguite da discussione)">
    <intervention id="3-007" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, passiamo ora alla discussione sulla riunione del Consiglio europeo del 21 e 22 giugno. Signora Presidente in carica del Consiglio europeo, Cancelliere Angela Merkel, oggi è la quarta volta che lei si rivolge ai deputati di quest’Assemblea. Credo che questo rappresenti un modello per le future Presidenze. Non voglio anticipare le dichiarazioni dei presidenti dei gruppi politici e degli altri colleghi, tuttavia vorrei esprimere il nostro ringraziamento per la sua buona volontà, la sua pazienza, e soprattutto per la sua determinazione europea, senza le quali il Vertice di Bruxelles non avrebbe potuto concludersi con questo esito. Grazie di cuore, signora Cancelliere Angela Merkel!</p>
      <a text="(Applausi)"/>
    </intervention>
    <intervention id="3-010" speaker_id="photo_generic" name="Angela Merkel" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli parlamentari, a pochi giorni da questo memorabile Consiglio europeo vorrei cogliere l’opportunità per ricordare le celebrazioni per il cinquantesimo anniversario dei Trattati di Roma svoltesi a marzo a Berlino. In quell’occasione ci siamo resi ben conto che 50 anni dai Trattati di Roma, 50 anni di pace e libertà, democrazia e Stato di diritto, in realtà non sono che un attimo nella storia, e non sappiamo se in futuro ci sarà qualcosa di più …</p>
      <a text="(Problemi con l’audio)"/>
    </intervention>
    <intervention id="3-011" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, faccio un altro tentativo. Ora la traduzione si sente?</p>
      <p sl="unknown">Signora Presidente in carica del Consiglio, la prego di riprovare. In Europa ci vuole un po’ di pazienza. Le chiedo scusa.</p>
    </intervention>
    <intervention id="3-012" speaker_id="photo_generic" name="Angela Merkel" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli parlamentari, a pochi giorni da questo memorabile Consiglio europeo vorrei cogliere l’opportunità per ricordare le celebrazioni per il cinquantesimo anniversario dei Trattati di Roma svoltesi a marzo a Berlino. In quell’occasione ci siamo resi ben conto che 50 anni dai Trattati di Roma, 50 anni di pace e libertà, democrazia e Stato di diritto, in realtà non sono che un attimo nella storia, e non sappiamo se in futuro ci sarà qualcosa di più.</p>
      <p sl="de">Durante la manifestazione di marzo abbiamo sottolineato che in questo insieme di pace e libertà, democrazia e Stato di diritto, niente è scontato. Ogni elemento deve essere continuamente rafforzato e difeso; la stasi significa regresso. Occorrono decenni per costruire la fiducia, che però può essere compromessa da un giorno all’altro. Sì, da un giorno all’altro. In caso di divisione l’Europa perderà il passo più in fretta di quanto alcuni possono pensare.</p>
      <p sl="de">In breve, l’integrazione europea va continuamente rielaborata e protetta. Perciò sono grata che all’ultimo Consiglio europeo siamo riusciti proprio in questo intento. Abbiamo gettato le basi per rinnovate fondamenta comuni dell’Unione europea, abbiamo superato la stasi. Alla fine non abbiamo deluso la fiducia, abbiamo evitato la divisione. Insomma, con il risultato di sabato notte l’Europa troverà nuove energie condivise.</p>
      <p sl="de">Oggi non intendo guardare indietro agli estenuanti negoziati degli ultimi mesi e settimane, perché sappiamo tutti benissimo che anche la situazione di partenza non era affatto facile. Da un lato c’erano gli Stati che avevano ratificato il Trattato costituzionale e lo sostenevano appieno, dall’altro gli Stati che, a seguito di critiche da parte della popolazione, chiedevano di apportare modifiche sostanziali.</p>
      <p sl="de">Non facciamoci illusioni: un pericolo è sempre presente, quello che lo stato di paralisi e le tendenze a dividersi proseguano. Naturalmente, se il Consiglio europeo non avesse ottenuto il risultato auspicato, non ci sarebbe ancora stato un tracollo dell’Europa, ma certamente si sarebbero viste conseguenze di una gravità indescrivibile. Riveste pertanto la massima importanza aver evitato tale esito.</p>
      <p sl="de">L’accordo di Bruxelles permette di mantenere la sostanza del Trattato costituzionale. Penso che alla fine siamo tutti d’accordo che il risultato raggiunto al Consiglio europeo è un successo. E’ un successo per l’Europa, e anche per il Parlamento europeo.</p>
      <p sl="de">Voi avete sempre difeso la sostanza del Trattato costituzionale, e ora il Trattato di riforma potrà entrare in vigore in tempo per le elezioni europee del 2009, un obiettivo di estrema rilevanza per tutti coloro che si presenteranno dinanzi ai cittadini europei.</p>
      <a text="(Applausi)"/>
      <p sl="de">Con questo nuovo Trattato teniamo conto delle preoccupazioni dei cittadini rispetto a un presunto superstato europeo e a una rinuncia troppo ampia alle identità nazionali. Non condivido queste preoccupazioni, ma dovevo rispettarle e l’ho fatto. Perciò abbiamo deciso di rinunciare nel nuovo Trattato a riportare simboli e denominazioni che potessero richiamare la forma statale.</p>
      <p sl="de">Al contempo il Trattato di riforma consentirà di compiere importanti progressi per la capacità d’azione dell’Unione europea. Al riguardo in talune aree siamo persino andati al di là del Trattato costituzionale. La protezione dell’ambiente e la solidarietà in materia di energia saranno integrate con forza ancora maggiore nella gestione delle politiche europee nazionali, la suddivisione delle competenze tra UE e Stati membri sarà delineata ancora più chiaramente, sono state agevolate le condizioni per una cooperazione rafforzata, soprattutto nel settore della politica in materia di affari interni e di giustizia.</p>
      <p sl="de">Onorevoli parlamentari, con il nuovo Trattato si traducono in realtà tre elementi importanti per il futuro dell’Unione europea. Anzitutto viene rafforzata la capacità d’azione dell’UE, all’interno come all’esterno. A questo obiettivo contribuisce il conferimento di personalità giuridica unitaria all’Unione e l’estensione delle decisioni a maggioranza qualificata in seno al Consiglio. La nuova regola sulla doppia maggioranza, che conferisce maggior peso all’aspetto demografico, entrerà tuttavia in vigore solo dal 2014, ovvero contemporaneamente alla prima Commissione europea di dimensioni ridotte, e con un periodo transitorio fino al 2017, ma diventerà comunque realtà. Si tratta di un passo avanti per l’Europa che non apprezzeremo mai abbastanza.</p>
      <p sl="de">Con l’entrata in vigore del nuovo Trattato si assicurerà anche maggiore continuità al lavoro del Consiglio, grazie a un Presidente del Consiglio europeo e alla strutturazione in team . Altri miglioramenti saranno introdotti dal Trattato di riforma nelle politiche comunitarie, ovvero per quanto riguarda l’azione esterna dell’Unione europea.</p>
      <p sl="de">Per un’Europa che voglia affermarsi nel mondo diventa ogni giorno più importante disporre di una politica estera coerente e parlare con una sola voce. Nomineremo l’Alto rappresentante dell’Unione per la politica estera e di sicurezza comune, che guiderà il Consiglio per le relazioni esterne, e potrà contare su un servizio diplomatico europeo nonché essere membro della Commissione europea, in qualità di Vicepresidente. Si tratta di un salto di qualità in termini politici per l’Europa.</p>
      <a text="(Applausi)"/>
      <p sl="de">Anche nel settore della giustizia e degli affari interni, un ambito di straordinario interesse per i cittadini, si compiranno progressi di rilievo, per esempio nella lotta alla criminalità transfrontaliera. A questo proposito i procedimenti saranno notevolmente accelerati grazie alle nuove disposizioni per l’adozione di decisioni a maggioranza qualificata.</p>
      <p sl="de">Inoltre avremo modo di chiarire che i trasferimenti di competenze non sono strade a senso unico attraverso le quali le competenze dell’Unione europea non fanno che crescere, ma che anzi possono verificarsi situazioni in cui determinate mansioni, se necessario, vengono riattribuite agli Stati nazionali. Infatti spesso i cittadini hanno espresso il desiderio di più Europa in alcuni settori importanti, e di meno Europa in aree che gli Stati membri possono gestire bene da soli, e di questa richiesta abbiamo voluto tener conto.</p>
      <p sl="de">In secondo luogo, onorevoli parlamentari, con il trattato di riforma proclamiamo in modo inequivocabile una maggiore vicinanza dell’Europa ai cittadini. A tal fine viene introdotta, come prevedeva il Trattato costituzionale, l’iniziativa popolare. Si realizzeranno progressi nella sfera sociale e si adotteranno norme più chiare in materia di servizi pubblici. Inoltre la Conferenza intergovernativa adotterà un protocollo riconoscendo i servizi di interesse economico generale, e chiarendo che gli Stati membri godono di un’elevata autonomia decisionale nell’ambito non commerciale.</p>
      <p sl="de">Sono molto lieta – e credo che questa soddisfazione sia condivisa dalla maggior parte dei presenti – che siamo riusciti a trovare una soluzione anche per la Carta dei diritti fondamentali. Questo documento rafforza i diritti dei cittadini nei confronti delle Istituzioni e mantiene carattere vincolante, il che a mio avviso si confà a un’Europa consapevole dei valori.</p>
      <a text="(Applausi)"/>
      <p sl="de">Sappiamo che il Regno Unito, data la propria tradizione giuridica, ha preso un’altra strada. Dobbiamo rispettare tale scelta. Tuttavia, l’alternativa sarebbe stata una limitazione del vincolo giuridico per tutti, conseguenza inaccettabile per la maggior parte degli Stati membri. Pertanto è positivo che si sia potuto evitare tale esito, e penso che questo sia anche il parere della maggioranza in seno al Parlamento europeo.</p>
      <a text="(Applausi)"/>
      <p sl="de">Onorevoli parlamentari, passo infine al terzo elemento, con cui si dà visibilità ai progressi compiuti con la riforma del Trattato, ovvero il conferimento di più diritti ai parlamenti. Con la riforma il Parlamento europeo diverrà di norma colegislatore con pari diritti, e in futuro sarà il Parlamento europeo ad eleggere il Presidente della Commissione. Per molti Stati membri era altrettanto importante riconoscere con più forza il ruolo dei parlamenti nazionali. A tal fine sarà introdotto un nuovo articolo. Abbiamo inoltre concordato il rafforzamento dei parlamenti con il meccanismo di controllo della sussidiarietà, rispettando tuttavia a tale proposito il diritto di iniziativa della Commissione, cosicché nemmeno in futuro i singoli parlamenti nazionali avranno diritto di veto, e devo dire che a mio avviso si tratta di una misura assolutamente appropriata.</p>
      <a text="(Applausi)"/>
      <p sl="de">Onorevoli parlamentari, la riforma del Trattato era uno degli obiettivi della Presidenza tedesca dell’UE. L’altro obiettivo della nostra Presidenza era riorganizzare i contenuti dell’Unione europea puntando sugli aspetti che possiamo affrontare solo insieme nell’alleanza europea. Ne sono infatti profondamente convinta: solo con un’azione congiunta mirata potremo conseguire risultati tangibili per i cittadini.</p>
      <p sl="de">Ovviamente – e lo abbiamo constatato di recente proprio nelle decisioni del Consiglio europeo – non mancheranno mai eccezioni e casi in cui singoli Stati membri decideranno di non voler partecipare, perlomeno in quella fase, a una determinata politica, mentre altri – questo però nel quadro dei Trattati – vanno avanti. Non si tratta però della cosiddetta Europa a due velocità. Lo dico chiaramente: io non la considero neppure.</p>
      <a text="(Applausi)"/>
      <p sl="de">Non può essere questo l’obiettivo delle nostre politiche, perché spalancheremmo nuovi baratri in Europa e indeboliremmo il Parlamento europeo. Vale la pena affrontare difficoltà e fare qualsiasi sforzo per cercare sempre una strada comune che possano percorrere tutti gli Stati membri dell’Unione. Un proverbio africano dice: “Se vuoi arrivare in fretta, va’ da solo, se vuoi andare lontano, cammina in compagnia”. Credo che in questo proverbio africano si celi la saggezza dell’idea di integrazione europea. Solo con un’azione congiunta mirata possiamo preservare i grandi, straordinari elementi che compongono da 50 anni l’idea di unificazione europea: pace, libertà, certezza del diritto per i cittadini d’Europa.</p>
      <p sl="de">Solo con un’azione congiunta mirata potremo rafforzare i diritti dei cittadini nell’Unione europea, per esempio con l’integrazione del Trattato di Prüm nella legislazione comunitaria, consentendo così una cooperazione di polizia rafforzata nella lotta transfrontaliera al terrorismo, alla criminalità e all’immigrazione clandestina nell’Unione europea. Solo con un’azione congiunta mirata accresceremo la competitività dell’Europa come sede di attività economiche. Come esempio di tale azione citerò il regolamento sul roaming che abbiamo appena sottoscritto. Solo con la nostra azione congiunta e mirata potremo affrontare una delle maggiori sfide per l’umanità, i pericoli derivanti dai cambiamenti climatici.</p>
      <p sl="de">Le decisioni adottate dal Consiglio europeo di primavera in merito a una politica integrata in materia di energia e protezione climatica hanno aperto nuovi orizzonti. Incidentalmente hanno anche creato le premesse per raggiungere un consenso al G8 sulla necessità di avviare un’iniziativa di monitoraggio nel quadro del Protocollo di Kyoto sotto l’egida delle Nazioni Unite, cui hanno aderito tutti i partecipanti al G8. Senza il Consiglio europeo di primavera e il sostegno del Parlamento europeo questo non sarebbe stato possibile. E’ un esempio di come abbiamo difeso gli interessi europei!</p>
      <a text="(Applausi)"/>
      <p sl="de">Pertanto è più che giusto che ora, tra gli obiettivi dell’Unione europea nel nuovo progetto di Trattato, figuri la protezione del clima. Solo con un’azione congiunta mirata gli europei hanno qualche prospettiva di far valere richieste a livello mondiale. Lo hanno dimostrato anche i Vertici che abbiamo tenuto durante la nostra Presidenza con partner del G8 non facenti parte dell’Unione: Stati Uniti, Russia, Giappone e Canada.</p>
      <p sl="de">In tali sedi, oltre a decisioni sulla protezione del clima, abbiamo preso accordi significativi a lungo termine, con gli Stati Uniti e con il Canada per rafforzare la cooperazione a livello legislativo, con la Russia per istituire un sistema di allerta precoce nel settore dell’energia e un dialogo sugli investimenti, con il Giappone per migliorare la tutela dei diritti di proprietà intellettuale.</p>
      <p sl="de">Onorevoli parlamentari, in definitiva, comunque, i progressi a livello istituzionale e la riorganizzazione dell’Unione europea sono possibili solo se noi europei siamo consapevoli dei nostri valori e se prendiamo questi valori come riferimento per la nostra azione. Credo che questi orientamenti possano anche contribuire a convincere i cittadini riguardo all’Europa, aumentando la consapevolezza dei nostri obiettivi comuni e chiarendo che operiamo congiuntamente nel mondo sulla base dei nostri valori.</p>
      <p sl="de">Europa non significa agire a proprio piacimento. L’Europa ha l’obbligo di contribuire a mantenere la Terra un pianeta abitabile e di far sì che sempre meno persone debbano abbandonare la patria a causa di violenza o guerre, nonché di riuscire a debellare malattie come l’Aids, la malaria e la tubercolosi. Qui si chiude il cerchio tracciato dalla Presidenza tedesca.</p>
      <p sl="de">Affinché l’Europa possa mantenere il passo, ora dobbiamo provvedere alla riforma del Trattato. Il Consiglio europeo spera che la Conferenza intergovernativa possa essere convocata ancora entro la fine di luglio, perciò oggi vorrei pregarvi di sottoporre quanto prima il vostro parere. Anche voi volete, come la Presidenza tedesca, che nella campagna per le elezioni europee del 2009 si possa dire agli elettori: questo è il solo modo di andare avanti in Europa. Anche per questo è positivo che il Parlamento europeo continui a impegnarsi nella discussione di questi temi, nella ricerca di un dialogo con la società civile, e che in autunno tenga persino un evento Agora .</p>
      <p sl="de">Onorevoli parlamentari, al termine della Presidenza tedesca vorrei citare nuovamente lo scrittore tedesco Peter Prange e la sua opera “Werte. Von Plato bis Pop (“Valori: da Platone al pop ”). Forse ricorderete che l’ho citato nell’intervento introduttivo che ho pronunciato a gennaio in quest’Aula, all’inizio del mio mandato alla Presidenza del Consiglio. Come ha detto Prange, tutto ciò che abbiamo realizzato noi europei, lo dobbiamo alle nostre contraddizioni interne, all’eterno conflitto in noi stessi, al continuo confronto tra pareri contrastanti, idee opposte, tesi e antitesi.</p>
      <p sl="de">Vorrei aggiungere alcune parole mie: se siamo riusciti nell’opera straordinaria di costruire la pace in Europa è grazie alla nostra capacità di resistere alle contraddizioni interne dopo aver superato innumerevoli conflitti e infinite sofferenze. Noi cittadini d’Europa davvero siamo, per nostra felicità, uniti! Auspico che tra cinquant’anni, nel 2057, i cittadini europei dicano: allora, nel 2007, l’Europa unita aveva finalmente posto le basi giuste, dopo estenuanti e logoranti discussioni, per un futuro prospero. Questa era, è e rimane la nostra missione per il futuro. La Germania si impegnerà con tutte le forze per questo obiettivo anche dopo la Presidenza. Grazie!</p>
      <a text="(L’Assemblea, in piedi, applaude lungamente)"/>
    </intervention>
    <intervention id="3-013" speaker_id="1253" is_mep="True" mode="spoken" role="Presidente">
      <p sl="unknown">Signora Presidente in carica del Consiglio, la reazione del Parlamento europeo esprime più di qualsiasi parola il consenso per la sua azione. Vorremmo porgere un sentito ringraziamento anche a tutti i suoi collaboratori, che hanno dato un notevole sostegno. Un grazie va anche al Presidente della Commissione europea José Manuel Durão Barroso, al quale ora do la parola.</p>
    </intervention>
    <intervention id="3-014" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="de">Consentitemi di congratularmi con il Cancelliere Angela Merkel per il risultato ottenuto.</p>
      <p sl="de">Un compito estremamente difficile è sfociato in un successo per l’Europa. In particolare, vorrei rendere omaggio all’ambizione politica dimostrata dalla signora Cancelliere nell’insistere su un Trattato di riforma che fornisce all’Unione gli strumenti giusti per affrontare le sfide del XXI secolo.</p>
      <p sl="de">Dovremmo complimentarci con la Presidente Merkel e con l’intera squadra della Presidenza tedesca per aver lottato con tanta determinazione per arrivare all’obiettivo e per aver portato i negoziati ad una conclusione positiva. I miei complimenti non si riferiscono solo all’esito del Consiglio di giugno, ma alla totalità dei successi conseguiti dalla Presidenza tedesca nel corso dell’intero semestre.</p>
      <a text="(Applausi)"/>
      <p sl="en">Onestamente, possiamo dire che l’Europa è sulla strada giusta.</p>
      <p sl="en">Ritengo che sia utile ricordare a che punto eravamo qualche tempo fa. Facciamo un passo indietro rispetto agli eventi della scorsa settimana e consideriamo gli ultimi due anni. Poco più di un anno fa la Commissione ha adottato un approccio che ho definito “l’approccio del doppio binario”. Il primo binario prevedeva che l’Unione europea facesse un uso più efficace dei Trattati esistenti per fornire risultati ai cittadini europei. L’abbiamo fatto, ad esempio con il pacchetto di misure sull’energia e sul cambiamento climatico, con l’attenzione per l’innovazione, con le misure per ridurre la burocrazia, con una legislazione che garantisce vantaggi pratici per i consumatori, come il regolamento proposto sul roaming , firmato oggi in quest’Aula. Desidero ringraziare il Parlamento europeo per il suo sostegno a favore di queste iniziative.</p>
      <p sl="en">Il secondo binario prevedeva la ripresa del processo di riforma dei Trattati. Per questo motivo abbiamo suggerito l’idea della Dichiarazione di Berlino. E’ stato un grande momento per riaffermare i nostri interessi e i nostri valori nel XXI secolo. A mio parere, la discussione sulla Dichiarazione di Berlino è stata un momento importante per raccogliere il necessario sostegno che ha consentito di ottenere un risultato positivo al recente Consiglio europeo.</p>
      <p sl="en">Siamo dunque onorati di poter affermare che il percorso da noi suggerito durante i mandati di diverse Presidenze del Consiglio è stato seguito. Com’è stato possibile? E’ stato possibile perché l’approccio del doppio binario era quello giusto. Non possiamo dare ai cittadini l’impressione che stiamo soltanto parlando di istituzioni: dobbiamo concentrarci su risultati pratici per la popolazione; governi e cittadini avranno la fiducia di affrontare anche questioni istituzionali molto complesse solo se avranno la certezza che le istituzioni sono in grado di conseguire risultati in merito ai temi che preoccupano i cittadini europei, quali crescita e occupazione e la nuova agenda dell’Europa: energia, cambiamento climatico e sicurezza.</p>
      <p sl="en">I recenti dati di Eurobarometro sono incoraggianti: il favore per l’adesione all’Unione europea e i vantaggi percepiti sono migliorati notevolmente negli ultimi due-tre anni. In effetti sono i migliori risultati in termini di sostegno per l’Unione europea dal 1994. Per questo abbiamo fatto – e dovremmo continuare a fare – tutto il possibile per non perdere l’opportunità di rafforzare l’impegno nei confronti di questo grande progetto europeo, ora che siamo 27 Stati membri e quasi 500 milioni di cittadini.</p>
      <p sl="en">Voglio essere molto franco in merito ai risultati del Consiglio. Credo che considerando le sfide che ci attendono possiamo veramente affermare che i risultati sono eccellenti e oggi è il momento di sottolineare tale aspetto in questa sede. Non dimentichiamo che prima di questo Consiglio partivamo da una situazione di divisione tra 18 Stati membri che avevano ratificato il Trattato costituzionale e 9 Stati membri che non l’avevano fatto, e 2 di essi avevano esplicitamente respinto il Trattato costituzionale con un referendum . Ora tutti i 27 Stati membri sono uniti attorno a un mandato comune per un Trattato di riforma.</p>
      <p sl="en">Il fatto di essere riusciti a raggiungere un accordo è già di per sé un risultato politico straordinario e dovremmo essere grati per la volontà di tutti i governi di trovare un compromesso. Adesso dovremmo guardare al processo di ratifica come a un grande momento di solidarietà e unità in Europa e come a un’opportunità storica per consolidare l’Unione europea allargata. Nel contempo, i progressi rispetto al Trattato di Nizza garantiranno una Unione con una maggiore capacità di agire per realizzare dei risultati.</p>
      <p sl="en">In tutta franchezza, probabilmente il Trattato di riforma non sarà un esempio di fine poesia, ma non ho dubbi che sarà un ottimo esempio di prosa eccellente se si concentrerà sulla capacità di agire delle Istituzioni europee.</p>
      <p sl="en">Prima del Consiglio europeo avevo affermato che occorreva veramente rafforzare la capacità di agire dell’Unione europea. Credo che il Trattato di riforma rappresenterà un progresso importante per l’Unione e rafforzerà la sua capacità di azione. Innanzi tutto, si completerà il consolidamento dell’Unione, con il superamento della struttura a pilastri e il conferimento di una personalità unica. Riguardo alla capacità di agire, vorrei sottolineare in particolare tre punti specifici.</p>
      <p sl="en">Primo, i progressi più sostanziali sono nel campo della giustizia e degli affari interni. Il Trattato di riforma prevede oltre 40 nuovi casi di votazione a maggioranza qualificata, tra cui il controllo delle frontiere esterne, l’asilo, l’immigrazione, il diritto penale e la cooperazione di polizia. Inoltre, il Trattato prevede la piena integrazione di questi temi nella procedura decisionale della Comunità. Si tratta in effetti della “comunitarizzazione” del terzo pilastro. E’ una riforma fondamentale che creerà un reale spazio di libertà, sicurezza e giustizia in Europa e resterà prioritaria per il resto del mandato di questa Commissione. L’Unione ha bisogno dell’efficienza consentita dal maggiore ricorso al voto a maggioranza qualificata. E’ inutile disporre delle politiche giuste se vengono approvate con anni di ritardo.</p>
      <p sl="en">Secondo, il Trattato di riforma offrirà nuove possibilità e rafforzerà la base giuridica per affrontare le sfide della politica energetica e del cambiamento climatico. In particolare, la Commissione apprezza molto la clausola di solidarietà sulla sicurezza energetica e l’accordo di inserire nel Trattato la lotta al cambiamento climatico. Sicurezza energetica e cambiamento climatico ora sono priorità centrali per l’Unione. E’ giusto che questo venga rispecchiato nei Trattati.</p>
      <p sl="en">Terzo, il Trattato di riforma rafforzerà la coesione dell’Unione per quanto concerne gli affari esterni. Nel mondo del XXI secolo, possiamo competere con le altre maggiori potenze solo combinando le forze dei nostri Stati membri e delle nostre Istituzioni. La nostra prosperità, la nostra libertà e la nostra sicurezza dipendono dalla capacità di competere a livello mondiale, dalla capacità di promuovere i nostri interessi e valori. L’Europa parlerà sempre più con un’unica voce in merito a questioni diplomatiche, di sicurezza e di difesa, nel commercio, negli aiuti monetari, nello sviluppo, e in questo modo saremo meglio equipaggiati per difendere i nostri valori e interessi nella politica mondiale. Avremo le condizioni e gli strumenti per modellare la globalizzazione e non possiamo perdere una simile opportunità storica.</p>
      <p sl="en">Ma il Trattato di riforma affronta anche altre questioni, in particolare in termini di responsabilità e legittimazione democratica. Con il Trattato di riforma, l’Unione rafforzerà la sua responsabilità e legittimazione democratica. Consentitemi di sottolineare tre casi di chiaro miglioramento rispetto al Trattato di Nizza.</p>
      <p sl="en">Primo, il Parlamento europeo parteciperà in misura maggiore al processo legislativo dell’Unione grazie all’aumento delle procedure di codecisione. Ai sensi del nuovo Trattato, la grande maggioranza delle leggi europee sarà adottata congiuntamente dal Parlamento europeo e dal Consiglio, nel pieno rispetto del diritto di iniziativa della Commissione.</p>
      <p sl="en">Secondo, i parlamenti nazionali saranno maggiormente coinvolti nel funzionamento dell’Unione. Qui si tratta di sussidiarietà e noi siamo a favore della sussidiarietà. Il nuovo Trattato prevede la modifica del protocollo in materia di sussidiarietà e proporzionalità. Questa Commissione auspica da sempre un ruolo più incisivo dei parlamenti nazionali. Tuttavia, la Commissione ha anche chiarito che il coinvolgimento dei parlamenti nazionali nell’esame della sussidiarietà non deve minare gli elementi essenziali del funzionamento dell’Unione europea.</p>
      <p sl="en">Innanzi tutto, eventuali nuove procedure in materia di sussidiarietà devono rispettare il metodo comunitario e il diritto di iniziativa della Commissione.</p>
      <p sl="en">Secondo, il Parlamento europeo e il Consiglio devono operare in condizioni di parità. Infine, occorre innalzare le soglie relative alle maggioranze per rispecchiare l’importanza della procedura.</p>
      <p sl="en">Siamo riusciti a rispondere a tutte le esigenze e nel contempo a preservare l’equilibrio istituzionale dell’Unione, rafforzando altresì il controllo della sussidiarietà.</p>
      <p sl="en">Terzo, e a mio parere si tratta di uno dei punti più importanti, il Trattato di riforma conferirà forza di legge alla Carta dei diritti fondamentali. Il fatto che la Carta sia legalmente vincolante è un simbolo potente dei forti legami esistenti tra l’Unione e i cittadini europei. E’ anche un segnale efficace e un simbolo evidente del nostro impegno nei confronti dei diritti fondamentali. Non possiamo propugnare i diritti fondamentali nel mondo senza considerarli vincolanti a casa nostra.</p>
      <a text="(Applausi)"/>
      <p sl="en">La Carta non è, né si è mai voluto che fosse, una Carta dei diritti delle Istituzioni europee al di sopra degli Stati membri. La Carta è per i cittadini europei e per tutelare i diritti dei cittadini da qualsiasi potere che possa limitarli. La Carta sarà uno strumento di salvaguardia per i cittadini europei e per le istituzioni nazionali, e costituirà una componente centrale del sistema di controlli ed equilibri nella nostra Unione del diritto, perché è proprio questo che ci differenzia da molti altri progetti: noi siamo un’Unione basata sul diritto.</p>
      <p sl="en">Ho sempre detto che un passo indietro rispetto all’acquis esistente sarebbe inaccettabile. Questo punto assume particolare rilevanza riguardo al mercato interno. I risultati del Consiglio europeo sono pienamente positivi dal punto di vista della Commissione, in particolare dal punto di vista della competenza della Commissione. I protocolli sui servizi di interesse generale e sul mercato interno e la concorrenza, entrambi proposti dalla Commissione, garantiscono un funzionamento equo e privo di distorsioni del mercato interno, seppure nel rispetto di legittime preoccupazioni espresse da alcuni Stati membri.</p>
      <p sl="en">Prima di concludere, desidero mettervi in guardia contro la tentazione di un’alleanza perversa tra coloro che rifiutano un’Europa politica e coloro che si oppongono al mercato unico. A coloro che appoggiano un’Europa aperta e globale, dico che la otterranno solo promuovendo l’integrazione politica. Senza potere politico, l’Europa non sarà mai in grado di plasmare la globalizzazione e di difendere i suoi interessi e valori nel mondo. L’Europa non sarà mai in grado di difendere il suo impegno per un’economia aperta e società aperte.</p>
      <a text="(Applausi)"/>
      <p sl="en">A coloro che accettano una forte Europa politica, ma che non sono altrettanto entusiasti dell’integrazione economica, dico che otterranno un’Europa politica forte solo sostenendo il mercato unico e l’integrazione economica.</p>
      <a text="(Applausi)"/>
      <p sl="en">Non possiamo difendere il progetto europeo attaccando il mercato unico e tentando di frammentare quello che è stato uno dei massimi risultati della nostra integrazione europea.</p>
      <p sl="en">Dopo il successo del Consiglio europeo, ci attendono due appuntamenti cruciali. Innanzi tutto dobbiamo finalizzare la CIG e firmare il Trattato di riforma. La CIG si aprirà il mese prossimo e la Presidenza portoghese intende concluderla in ottobre. Sono pienamente d’accordo. Gli Stati membri a quel punto dovranno ratificare il Trattato e nel frattempo dovremo spiegare ai cittadini europei perché questo Trattato sarà un passo avanti necessario e positivo. Questo tema sarà una componente centrale del parere della Commissione in vista della CIG. So che anche questo Parlamento sta già lavorando con impegno sul suo parere.</p>
      <p sl="en">Naturalmente, mi auguro che il Parlamento europeo e la Commissione possano continuare a collaborare strettamente nel diffondere il messaggio che questa riforma è indispensabile per rispondere alle sfide del XXI secolo e per fornire risultati migliori ai cittadini europei. Sono convinto che i reali beneficiari del Trattato di riforma sono i cittadini europei.</p>
      <a text="(Applausi)"/>
    </intervention>
    <intervention id="3-016" speaker_id="1253" is_mep="True" mode="spoken" role="Presidente">
      <p sl="unknown">Grazie molte, Presidente Barroso, per il suo discorso e il suo notevole impegno.</p>
    </intervention>
    <intervention id="3-017" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE-DE . – Signor Presidente, Cancelliere Merkel, Presidente Barroso, onorevoli colleghi, è innegabile che da qualche mese a questa parte l’Europa ha una marcia in più, e lo dobbiamo alla Presidenza tedesca dell’Unione. Colgo l’occasione per rendere omaggio in particolare alla signora Cancelliere Angela Merkel, Presidente in carica del Consiglio, e al suo governo.</p>
      <p sl="fr">Il bilancio della Presidenza tedesca dell’Unione è eloquente. I suoi successi hanno cambiato l’atmosfera che si respira nell’Unione europea. La morosità e il pessimismo hanno lasciato il posto al ritorno della fiducia e il sentimento d’impotenza davanti alle sfide della globalizzazione viene meno, a vantaggio della speranza negli effetti di un’azione politica ambiziosa, realistica e determinata.</p>
      <p sl="fr">Il pacchetto sull’energia e sul cambiamento climatico è stato il primo grande segnale positivo. Lei ha dato il “la” convincendo i capi di Stato e di governo dell’Unione a optare per obiettivi ambiziosi concernenti le fonti di energia rinnovabile e la CO2 da qui al 2020 e a lottare contro il cambiamento climatico. Durante il G8 di Heiligendamm, l’Europa si è mostrata unita e ha cominciato a far cambiare idea agli Stati Uniti. Certamente resta ancora molto da fare in questo campo, ma abbiamo mostrato agli europei e ai nostri partner che un’Europa unita ha un reale potere d’influenza e di guida.</p>
      <p sl="fr">La Presidenza tedesca ha ottenuto successi anche nelle relazioni strategiche con gli Stati Uniti, trattando questo paese come un partner prioritario, accelerando l’istituzione di un mercato transatlantico, o ancora concretizzando l’accordo sui “cieli aperti”.</p>
      <p sl="fr">Anche le relazioni tra Europa e Russia sono state al centro del lavoro della sua Presidenza, Cancelliere Merkel. Dopo che a Samara ha saputo indicare al Presidente Putin quali sono i nostri punti fermi e su quali basi potremmo e dovremmo cooperare, lei ha fatto progredire l’Europa anche su questo piano.</p>
      <p sl="fr">La Presidenza tedesca è stata ugualmente molto attiva nel campo estremamente delicato della giustizia e degli affari interni. Desidero ringraziare calorosamente il ministro dell’Interno, Wolfgang Schäuble, che ha collaborato con il nostro Parlamento su tutti questi argomenti con una straordinaria efficacia.</p>
      <p sl="fr">Ci congratuliamo anche per i progressi compiuti in altri campi, forse meno spettacolari ma più concreti per i nostri concittadini. Questi progressi sono stati ricordati in numerose occasioni negli ultimi giorni: riduzione del costo del roaming , modulazione volontaria nei settori dell’agricoltura, della pesca, dell’ambiente, e così via. In tutti questi campi, i progressi sono già evidenti dopo soli sei mesi e non si tratta di un risultato da poco.</p>
      <p sl="fr">Infine, terminerò con l’accordo sulla riforma del Trattato europeo, concluso nelle prime ore di sabato scorso. Non ritornerò sull’estrema difficoltà del compito, se non per deplorare certe proposte che, lo dico in tutta franchezza, non sono degne dei sacrifici compiuti dagli europei negli ultimi 50 anni per assicurare un clima di pace e di riconciliazione tra tutti noi.</p>
      <a text="(Applausi)"/>
      <p sl="fr">Mi associo all’ondata di speranza suscitata dal compromesso concluso a Bruxelles sul rilancio delle Istituzioni dell’UE. Significa che il mio gruppo, e specialmente la componente del Partito popolare europeo (Democratici cristiani), è pienamente soddisfatto del nuovo progetto di Trattato? E’ evidente che non è così. I simboli europei, il titolo di ministro degli Affari esteri, il voto a doppia maggioranza in tempi rapidi, di tutto questo ci rammarichiamo. Ma la politica, e soprattutto la politica europea, è l’arte del compromesso. L’accordo ottenuto dalla Presidenza tedesca con uno sforzo collettivo è un buon accordo che intendiamo sostenere.</p>
      <p sl="fr">Grazie a lei, Cancelliere Merkel, grazie al suo paese e grazie anche alla buona volontà dei Ventisette, gli ultimi sei mesi sono stati molto positivi per l’integrazione europea. La ringraziamo infinitamente.</p>
      <a text="(Applausi)"/>
    </intervention>
    <intervention id="3-018" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE. – Signor Presidente, signora Presidente in carica del Consiglio, onorevoli colleghi, la Presidenza tedesca del Consiglio è stata un successo, questa Presidenza è riuscita a fissare nuovi parametri, come ha detto il Presidente all’inizio del dibattito e, signora Cancelliere, la presenza del governo tedesco nonché la competenza dei suoi membri, in particolare dei membri socialdemocratici del suo governo, ha lasciato un’impressione duratura.</p>
      <p sl="de">Al Vertice del fine settimana si è ottenuto un risultato inferiore alle nostre aspettative, ma è un grande risultato. I progressi compiuti in questo fine settimana non sono affatto irrilevanti, anzi, sono molto importanti. Abbiamo fatto molti notevoli passi avanti. Molti punti da lei citati e quelli illustrati dal Presidente della Commissione erano richieste avanzate dal Parlamento europeo.</p>
      <a text="(Applausi)"/>
      <p sl="de">Vorrei spiegare perché è un buon segno che in questi negoziati lei abbia tenuto duro. Molto si è svolto a porte chiuse, ma noi qui ci riuniamo a porte aperte. Pertanto vorrei fare un’osservazione: ho sentito che quella notte lei ha dichiarato che, se non si fosse raggiunta l’unanimità, avrebbe convocato la Conferenza intergovernativa a maggioranza qualificata, così si sarebbe svolta una votazione. Quando nell’aria aleggiava questo spirito di secessione che alcuni vogliono introdurre in Europa, lei si è fatta coraggio, si è alzata e ha detto che tutti i paesi dovevano giocare a carte scoperte. A quel punto alcuni hanno fatto marcia indietro e alla fine si è avuto un risultato unanime. Questo spiega come è riuscita a concludere in modo così positivo i negoziati dello scorso fine settimana!</p>
      <a text="(Applausi)"/>
      <p sl="de">A coloro che vogliono solo difendere i loro interessi in Europa, che si appellano unicamente al tornaconto nazionale, vorrei ribattere con le parole del suo predecessore Konrad Adenauer, che con la schiettezza che gli era propria ha detto che non dobbiamo squartare la mucca che vogliamo mungere. Eppure aveva ragione, e tale frase suona ancora oggi valida per l’Unione europea.</p>
      <a text="(Applausi)"/>
      <p sl="de">Abbiamo fatto notevoli progressi. Ora c’è molta più trasparenza in Europa. C’è trasparenza in seno alla Commissione, e anche in Parlamento, ma non nel Consiglio europeo. Affermiamo che l’Europa è in crisi, ma lo scorso fine settimana è emerso ancora più chiaramente che a essere in crisi non sono le Istituzioni europee, ma soprattutto i governi degli Stati membri dell’Unione.</p>
      <a text="(Applausi)"/>
      <p sl="de">Signora Cancelliere, al riguardo non intendo tutti i governi, ma solo alcuni. Vorrei ringraziare i capi di Stato e di governo che hanno lottato al nostro fianco: Romano Prodi, Guy Verhofstadt, Jean-Claude Juncker e lei stessa, che avete detto di volere l’unità europea perché non ci sono alternative. C’erano altri governi che non hanno aderito, che perseguivano altri obiettivi. Il governo polacco – non il popolo polacco, che al contrario del suo governo è favorevole all’Europa – deve tenere a mente il Liberum veto della storia polacca. Il parlamento nobiliare polacco poteva deliberare solo se vi era un consenso unanime. Il regno polacco, tra l’altro, è caduto proprio per il Liberum veto .</p>
      <p sl="de">Non permetteremo di estendere il Liberum veto all’Unione europea, perché non vogliamo che questa sia la causa della nostra caduta, e non lasceremo che l’Europa sia condotta su una via sulla quale non deve essere portata. L’Europa e l’Unione europea rappresentano un’idea. Si tratta dell’idea di superare i demoni e i nemici del passato grazie all’integrazione europea. Non consentiremo che alcuni, che intendono far rivivere questi fantasmi del passato, distruggano l’idea dell’Europa. Nel fine settimana lei ha scongiurato proprio questo pericolo, perciò merita il nostro ringraziamento!</p>
      <a text="(Vivi e prolungati applausi)"/>
      <p sl="de">Vorrei spendere alcune parole su un momento preoccupante di questi negoziati: signora Cancelliere, la nostra generazione, non importa di quale parte della Germania, ha un obbligo, che noi, come tutti i politici democratici nel nostro paese, cerchiamo di onorare, ovvero trarre le giuste conclusioni dagli errori del nostro paese e dai crimini che sono stati compiuti nel nome del nostro popolo. La giusta conclusione cui sono pervenuti i tedeschi è stata collocare saldamente la Germania riunificata nell’Unione europea, renderla partecipe di una comunità internazionale integrata, per assicurarci di non ripetere mai più gli errori del passato. E’ questo il nostro dovere, su cui ci impegniamo insieme, sia i socialisti che i cristiani democratici, i liberali o i Verdi. E’ il nostro dovere comune, la missione comune che noi tedeschi – lo affermo in qualità di membro di questo Parlamento internazionale – a mio parere dobbiamo debitamente compiere. Per questo abbiamo anche il diritto di dire: chiunque intenda usare i caduti della Seconda guerra mondiale per ottenere più voti in seno al Consiglio dei ministri fraintende il significato complessivo della politica europea, e dobbiamo contrastarlo immediatamente.</p>
      <a text="(Vivi e prolungati applausi)"/>
      <p sl="de">Signora Presidente in carica del Consiglio, lei ha affermato che il Parlamento europeo è il grande vincitore di questo round . Siamo i grandi vincitori perché agiremo. Il Consiglio continuerà ad avere le mani legate con questi metodi di votazione arcani. Congratulazioni! Noi, imponendo le nostre maggioranze in prima e seconda lettura, saremo la forza determinante in Europa, come lo siamo stati per il roaming , per REACH e per la direttiva sui servizi. Oggi stesso ha firmato in questa sede il nuovo regolamento, sullo sfondo della bandiera europea. Nel 2057 i cittadini si ricorderanno di chi è stato favorevole agli europei e non di quanti volevano fermare quest’idea, che è inarrestabile.</p>
      <p sl="de">Ringrazio di cuore la Presidenza tedesca, la ringrazio per la sua presenza qui e per l’ottima cooperazione, e infine ringrazio anche Wilhelm Schönfelder, che siede accanto a lei e che in tutti questi anni ha svolto un lavoro magnifico rappresentando la Repubblica federale di Germania.</p>
      <a text="(Applausi)"/>
    </intervention>
    <intervention id="3-019" speaker_id="1253" is_mep="True" mode="spoken" role="Presidente">
      <p sl="unknown">Grazie tante, onorevole Schulz. Se il Presidente del Parlamento potesse esprimere un giudizio positivo, ora lo avrebbe fatto.</p>
    </intervention>
    <intervention id="3-020" speaker_id="2155" name="Graham Watson" is_mep="True" mode="spoken">
      <p sl="en">a nome del gruppo ALDE . – Signora Presidente in carica del Consiglio, congratulazioni per aver dato il via libera all’Europa e lasciato una grande eredità con la sua leadership .</p>
      <p sl="en">Le iniziative sul cambiamento climatico e sulla sicurezza energetica avevano fatto della sua Presidenza una Presidenza degna di nota. L’aver raggiunto un accordo per la riforma della nostra Unione l’ha resa una grande Presidenza.</p>
      <p sl="en">Joseph Conrad una volta osservò che “Essere donne è terribilmente difficile, perché consiste soprattutto nell’aver a che fare con gli uomini”.</p>
      <a text="(Si ride)"/>
      <p sl="en">Niente di più vero nel Consiglio, dove molte delle sue controparti sembravano intenzionate a seppellire la riforma del Trattato. E’ un tributo al suo carattere essere stata convincente, persuasiva e avere difeso un accordo che era sembrato impossibile.</p>
      <p sl="en">Chi nei mesi successivi ai risultati dei referendum del 2005 avrebbe pensato che la riforma istituzionale era ancora a portata di mano, che i leader europei avrebbero riconosciuto la necessità di un’azione comune per la sicurezza energetica, il cambiamento climatico, la politica estera e abbandonato i requisiti dell’unanimità nel Consiglio a favore del voto a maggioranza qualificata in 36 nuove aree politiche?</p>
      <p sl="en">Inoltre, siamo lieti che si sia riconosciuto il crescente pluralismo politico dell’Europa prevedendo la partecipazione di tre rappresentanti del Parlamento all’imminente Conferenza intergovernativa. Insieme al fatto di assoggettare al controllo parlamentare le questioni di giustizia e affari interni, anche questo dimostra che la democrazia europea è diventata maggiorenne e che il Parlamento europeo ora è un partner di governo di pari livello.</p>
      <p sl="en">Tuttavia, per l’accordo si è dovuto pagare un prezzo; e non si è trattato semplicemente di una deroga qui e di un opt-out là. La vera vittima è stato l’idealismo: è un peccato perdere i simboli della nostra Unione e sostituire la relativa semplicità del Trattato costituzionale con l’opacità burocratica.</p>
      <p sl="en">Di conseguenza, il nuovo Trattato di riforma suona come le istruzioni per la costruzione di una pagoda giapponese tradotte in inglese da un intermediario cinese.</p>
      <a text="(Ilarità e applausi)"/>
      <p sl="en">Riguardo al contenuto, signora Presidente in carica, il diavolo si nasconde nei dettagli. Temo che la sua propensione a svolgere il ruolo di fata madrina significhi che i contrari – die Verfassungsfeinde heissen sie immer noch in Bayern – sono stati compensati in proporzione alla loro negatività, mentre gli amici della Costituzione – la maggioranza silenziosa – hanno ricevuto preziose briciole per sostenere la Costituzione firmata da tutti gli Stati membri a Roma.</p>
      <a text="(Applausi)"/>
      <p sl="en">E così francesi e olandesi hanno colpito ancora con una stoccata ai mercati equi e aperti. Gli effetti completi della deroga britannica e polacca dalla Carta dei diritti fondamentali non si conoscono ancora. Liberali e Democratici sono più che convinti che un Primo Ministro britannico stia privando i cittadini del Regno Unito dei diritti che hanno fatto rispettare il suo paese – e che ora sono garantiti ad altri cittadini – per compiacere la stampa popolare.</p>
      <a text="(Vivi applausi)"/>
      <p sl="en">Solo il tempo ci dirà se le modifiche al testo sono cosmetiche o sono un attacco generale ai fondamentali valori di civiltà e di mercato dell’Europa. Comunque, la politica è sempre una questione di bricolage .</p>
      <p sl="en">Dunque il risultato non è perfetto, ma l’edificio che avete costruito è solido: il tetto non dovrebbe creparsi finché i mattoni del progresso saranno cementati con la malta della determinazione.</p>
      <p sl="en">Ricordiamo, qui e adesso, ai leader nazionali che l’Europa richiede concessioni reciproche. Finché non si decideranno a cooperare pienamente, l’Unione non sarà mai adeguata allo scopo.</p>
      <p sl="en">Signora Presidente in carica, sei mesi sono appena sufficienti perché un Presidente UE riesca a farsi notare. Tuttavia, poiché è stata il leader che ci ha portato la promessa di un Presidente permanente, il suo regno è stato memorabile. Chi altri può vantarsi di aver posto fine agli stalli nel Consiglio e averci liberato della tanto odiata struttura a pilastri? Chi altri può prendersi il merito di aver istituito un Servizio diplomatico europeo e un Alto rappresentante per rafforzare il nostro ruolo sulla scena mondiale, e chi altri avrebbe ottenuto così tanto senza un’azione che è stata hart aber herzlich ?</p>
      <p sl="en">La Presidenza portoghese deve sfruttare questo slancio per garantire che gli sviluppi futuri non siano determinati dagli avvenimenti al di fuori del nostro continente ma, nella migliore tradizione dell’Unione europea, dall’idealismo al suo interno.</p>
      <a text="(Applausi)"/>
    </intervention>
    <intervention id="3-021" speaker_id="1073" name="Cristiana Muscardini" is_mep="True" mode="spoken">
      <p sl="it">a nome del gruppo UEN . – Signor Presidente, onorevoli colleghi, anche se la posizione quasi maniacale del Presidente socialdemocratico contro il governo polacco – espressione del popolo polacco – rischia di offuscare un po’ questa giornata di gioia, in cui la buona volontà di tutti ci ha portato ad un accordo, ringrazio soprattutto per gli sforzi del Cancelliere Merkel, che vogliamo tutti ringraziare veramente e sentitamente.</p>
      <p sl="it">Riconosciamo alla Presidente in merito di avere rimesso in moto le nostre Istituzioni e apprezziamo anche in questa sede la mediazione del Presidente Sarkozy negli ultimi giorni.</p>
      <p sl="it">In quanto ex componente della Convenzione europea, ribadisco alcuni aspetti che permangono per noi negativi: la riduzione della composizione della Commissione, la Carta dei diritti priva di alcuni diritti fondamentali per la famiglia e l’infanzia, la mancanza di riferimenti alle nostre radici e la non menzione dei simboli che fino ad oggi hanno identificato l’Unione: per i nostri concittadini la bandiera, l’inno e il motto hanno un valore simbolico, è pericoloso cancellarli in un’epoca di grande immigrazione e di perdita di valori di riferimento.</p>
      <p sl="it">L’Unione non è e non deve essere uno Stato, è una comunione di Stati, la quale esige una simbologia visiva che la rappresenti. Se si separano la politica sociale da quella commerciale e monetaria, si aggrava il rischio di un’Europa che, per i precedenti trattati, si occupa dei tergicristalli dei trattori, ma è incapace di un ruolo determinante per creare benessere più diffuso all’interno e all’esterno.</p>
      <p sl="it">Risulta positivo l’aumento di potere del Parlamento europeo, il quale dovrà saper ricreare nei cittadini e nelle forze politiche la capacità di difendere le tradizioni nazionali e territoriali coniugandole con la più vasta cultura occidentale. La cooperazione in materia giudiziaria e penale deve conseguire l’armonizzazione dei tempi dei processi e l’eliminazione degli sconti di pena per i reati gravi e contro la sicurezza.</p>
      <p sl="it">Occorre subito la politica migratoria! I paesi mediterranei dell’Unione non possono più essere lasciati soli! Per questo plaudiamo al rafforzamento di Frontex . Rafforzare le relazioni tra Unione e Africa, significa sconfiggere la povertà, le organizzazioni terroristiche, la sempre più preoccupante sinergia tra radicalismi islamici dell’Iran e degli Hezbollah , i quali minacciano sia l’islam moderato e laico, sia l’Occidente.</p>
      <p sl="it">Per questo, signora Presidente, la ringraziamo per lo sforzo da lei ottenuto e ci sentiamo di rinnovarle un invito: occorre oggi, anche una Carta dei doveri, doveri e diritti non possono vivere disgiunti!</p>
    </intervention>
    <intervention id="3-022" speaker_id="1934" name="Daniel Cohn-Bendit" is_mep="True" mode="spoken">
      <p sl="de">a nome del gruppo Verts/ALE . – Mi dispiace, Hans-Gert, sono solo io!</p>
      <a text="(Si ride)"/>
      <p sl="de">Signor Presidente, signora Presidente in carica del Consiglio, onorevoli colleghi, il risultato è buono, anzi, direi persino ottimo. Senza giri di parole possiamo dire che la Presidenza tedesca è riuscita a far progredire l’Europa – insieme a tutti coloro che lo volevano. Il copione è buono, ma la colonna sonora è stata terribile. Troppo dolorosa da ascoltare.</p>
      <p sl="de">Voglio chiarire che da un lato i nostri cittadini si sono tranquillizzati sul fatto che l’Europa è in grado di agire e di decidere, ma dall’altro sono stati esclusi dal processo, e questo a lungo termine non può durare. Non possiamo costruire l’Europa se i nostri cittadini non contribuiscono al processo di costruzione. Se andiamo avanti così, prima o poi l’edificio crollerà, così come molti dei nostri sogni infantili.</p>
      <p sl="de">Per restare in tema, ora l’Europa sta vivendo una crisi di mezza età. Ma in qualche modo ce l’abbiamo fatta, grazie alle abili manovre di un gruppetto di pochi. Tra parentesi, in Francia si crede che a questo Vertice abbia partecipato solo Sarkozy e nessun altro. E’ bello sentire che in questa sede i meriti vengono condivisi più ampiamente.</p>
      <p sl="de">Un altro punto: è successo qualcosa che noi Verdi non accettiamo e a cui ci opporremo fino alla fine. Non si può scegliere di restare fuori da una Carta dei diritti fondamentali. O l’abbiamo o non l’abbiamo. Sicuramente è assurdo affermare di avere una Carta dei diritti fondamentali con valori comuni, che in alcuni casi vale e in altri no. Allora, se andiamo dal Presidente Putin ad affermare che siamo una comunità di valori, il Presidente Putin e i cinesi possono ribattere: tranne dove non lo siete. E’ impossibile!</p>
      <a text="(Applausi)"/>
      <p sl="de">Nei prossimi anni, vogliamo un processo per rendere la Carta dei diritti fondamentali parte integrante dell’Unione europea. Ogni cittadino britannico e ogni cittadino polacco deve avere gli stessi diritti di tutti gli altri cittadini europei. Se non è così, offriamo allo Stato interessato una posizione privilegiata. O si è in Europa o non lo si è. Smettiamola con queste assurdità!</p>
      <p sl="de">Sono fermamente convinto che ci troviamo dinanzi a sfide che non saremo in grado di gestire a livello nazionale. Questi inni nazionali rituali che si sentono in occasione dei vertici avvelenano i nostri piani. Ogni nazione deve decidere con il proprio governo se vuole aderire o meno. La cosa buona di questo Trattato è che prevede una clausola di uscita in qualsiasi momento. Non siamo obbligati a restare sempre insieme. Chi non vuole, non deve. La tirannia della minoranza con il diritto di veto è quanto di più antidemocratico possa esistere.</p>
      <p sl="de">Quindi, signora Presidente in carica del Consiglio, è stato veramente ammirevole il modo in cui lei, una donna, è riuscita a trattare con tutti questi macho à la Blair. Non parlo solo dei gemelli, perché è stato Tony Blair a dare il colpo d’ascia al nostro progetto. Dopo aver già firmato tutto, è tornato sui suoi passi dicendo che non poteva farlo. Una delle poche cose che ho imparato in politica è che una volta che si è firmato non si può più tornare indietro. Oltretutto, le questioni in discussione erano già state risolte in seno alla Convenzione, ivi compresa la portata della Carta dei diritti fondamentali. Chi si tira indietro, mostra di non prendere seriamente l’Europa. Questo è l’aspetto più tragico e più triste: ci sono governi che non prendono sul serio l’Europa.</p>
      <p sl="de">Hai ragione, Martin, vogliono mungere l’Europa e nel contempo mangiarsi la mucca, venderla. Non possiamo tollerarlo e per questo noi Verdi intendiamo promuovere una campagna dal titolo We want our rights back!</p>
      <a text="(Vivi applausi)"/>
    </intervention>
    <intervention id="3-023" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL . – Signor Presidente, Cancelliere Merkel, Presidente Barroso, il mio gruppo avrà l’occasione di ritornare nel dettaglio sulle varie dimensioni importanti del futuro Trattato che avete citato.</p>
      <p sl="fr">Oggi vorrei limitarmi a una sola questione che la Presidente in carica del Consiglio ha passato sotto silenzio. Che cosa cambia concretamente con la decisione presa dai Ventisette di ritirare dall’elenco degli obiettivi dell’Unione la concorrenza libera e priva di distorsioni? Perché delle due l’una: o i leader europei ritengono che si tratti solo di un’operazione di comunicazione, destinata a rassicurare, a poco prezzo, i sempre più numerosi cittadini europei che vedono in questa ossessione per la concorrenza uno dei motivi dell’erosione dell’acquis sociale, della progressione galoppante della precarietà e, viceversa, dell’esplosione dei dividendi; oppure si tratta di una questione seria e allora dobbiamo assolutamente conoscerne le implicazioni pratiche.</p>
      <p sl="fr">I fautori della prima tesi dispongono di solidi argomenti. Innanzitutto, il principio cardine dell’economia del mercato aperto, dove la concorrenza è libera, figura a più riprese nelle parti del Trattato attuale che saranno riprodotte così come sono. In seguito, un protocollo dedicato in particolare alla riaffermazione della politica di concorrenza è stato adottato dallo stesso Consiglio europeo e sarà integrato nel testo finale. Infine, alcune disposizioni del Trattato fondate sul principio in questione non hanno subito la minima modifica. Dunque, malgrado l’annuncio ad effetto del Consiglio europeo, pare che non ci sarà nulla di nuovo sotto il sole.</p>
      <p sl="fr">Se è così, penso che si tratti di una truffa indegna per dei capi di Stato e di governo che agli occhi di molti dei nostri concittadini stanno ancora spingendo per un dibattito pubblico pluralista sul futuro Trattato nel suo insieme, o sui due trattati nel loro insieme, dibattito che si dovrebbe concludere con un referendum in tutta l’Unione. Ascolterò dunque con molta attenzione le sue spiegazioni in proposito, signora Presidente Merkel. Che cosa cambia in materia di libera concorrenza, e questi cambiamenti incideranno o no sulla sostanza del progetto del Trattato costituzionale?</p>
      <p sl="fr">In ogni caso, invito tutte le persone sensibili a questo tema a prendere in parola i leader europei: la libera concorrenza non è più il vostro obiettivo, fateci vedere se è vero! Il primo test imminente sarà la sorte riservata al progetto di direttiva sull’apertura totale alla concorrenza dei servizi postali. In paesi come la Svezia, in cui questa liberalizzazione è ora in corso, si registrano conseguenze manifestamente sfavorevoli per l’occupazione, così come per la coesione sociale e territoriale, due aree che restano obiettivi dell’Unione. E’ quindi logico che questa direttiva venga revocata o respinta. Incontriamoci a luglio per questa prova della verità.</p>
    </intervention>
    <intervention id="3-024" speaker_id="1275" name="Jens-Peter Bonde" is_mep="True" mode="spoken">
      <p sl="en">a nome del gruppo IND/DEM . – Signor Presidente, abbiamo imparato a conoscere il Cancelliere Merkel come una versione affascinante, efficiente, diplomatica e convincente di Bismarck. Signora Cancelliere Merkel, lei ha riunito l’Europa sotto la leadership tedesca, facendo sembrare che il problema fosse la Polonia. I gemelli polacchi l’hanno aiutata citando la guerra. Anche molti tedeschi sono stati vittime della Germania nazista. Non si tratta di un’argomentazione valida. Ma dal 2017 sarà lei che potrà governare l’UE con la Turchia. La Polonia non ha né vinto né perso. I perdenti sono i 21 paesi di piccole e medie dimensioni. La forza del mio paese è stata dimezzata. Lei ha raddoppiato l’influenza tedesca, perché biasimare la Polonia?</p>
      <p sl="en">Accetterete sempre un cittadino, un voto? Accetterete questo principio nelle Nazioni Unite, con l’India e la Cina? Concedereste all’India e alla Cina 15 voti per un voto tedesco? La proposta polacca non è affatto della Polonia. E’ stata presentata dalla Svezia ed elaborata da un matematico britannico. Non viene utilizzata anche nel Bundesrat tedesco? A Nizza, la Polonia ottenne 27 voti perché Chirac non avrebbe permesso alla Germania di avere più voti della Francia. Ora la Polonia offre di ridurre la sua quota da 27 a 6, permettendo a voi di avere 9 voti invece di 29. Si vergognino quei 21 governi che hanno criticato la Polonia per aver sostenuto i loro interessi, oltre all’interesse generale, in un sistema comprensibile.</p>
      <p sl="en">Se Nizza è difficile, l’accordo Merkel è impossibile. Se la ratifica ha successo, il suo nome sarà legato per sempre ad una UE che non può essere compresa dai cittadini. Chi riesce a ricordarsi cifre demografiche che cambiano ogni anno? Chi può calcolare se una legge è passata, senza disporre di un computer ? La doppia maggioranza suona facile, ma è molto difficile da applicare. Il sistema Penrose è molto più semplice e più equo. Potrebbe essere ulteriormente semplificato assegnando sei voti alla Germania, cinque a Francia, Regno Unito e Italia, quattro alla Polonia e allora avremmo solo 81 voti insieme e la maggior parte di noi potrebbe tenere a mente tutte le cifre. Proprio come fate voi nel Bundesrat tedesco!</p>
      <p sl="en">Un sistema più giusto sarebbe quello di assegnare a tutti gli Stati membri un voto ciascuno, e richiedere il sostegno del 75 per cento degli Stati membri nel Consiglio più una maggioranza semplice nel Parlamento europeo. Il Senato americano non prende voti a seconda delle dimensioni dello Stato. Perché qui sì, e perché far passare la Polonia per un ladro?</p>
      <p sl="en">Il nuovo sistema è altrettanto negativo per gli elettori tedeschi, poiché sposta la funzione legislativa nei poteri esecutivi e giudiziari. Torniamo indietro nella storia da Montesquieu a Merkel e Machiavelli. Aumenta il deficit democratico.</p>
      <a text="(Applausi dal gruppo IND/DEM)"/>
      <p sl="en">L’elemento centrale di una democrazia è la possibilità di indire elezioni, avere una nuova maggioranza e quindi nuove leggi. Ora questa possibilità sarà ulteriormente erosa. La Costituzione avrà un altro nome ma lo stesso contenuto, e dunque dovrebbe anche essere sottoposta a referendum . Sei proponenti e quattro oppositori della Costituzione le hanno inviato una lettera aperta chiedendo il referendum . Il 77 per cento degli europei vuole un referendum ; solo il 20 per cento è contrario – e li conosciamo tutti, sono ministri! Ascolti i cittadini tedeschi che desiderano essere consultati con un referendum . Firmi la petizione per indire un referendum in tutti gli Stati membri dell’UE al sito web xO9.eu.</p>
      <p sl="de">Gentile Cancelliere Merkel, in quando abitante del Nordslesvig la stimo molto per altri motivi e la ringrazio di cuore per il suo impegno nel dibattito sul cambiamento climatico.</p>
    </intervention>
    <intervention id="3-026" speaker_id="24030" name="Philip Claeys" is_mep="True" mode="spoken">
      <p sl="nl">a nome del gruppo ITS . – Signor Presidente, Cancelliere Merkel, dovrete scusarmi per il fatto che anch’io ho scelto di non associarmi al clima di giubilo che prevale in quest’Aula dopo l’accordo raggiunto al Vertice europeo. Non mi aspetto dei baci dall’onorevole Schulz, né dall’onorevole Cohn-Bendit, ma penso che sopravvivrò.</p>
      <p sl="nl">Le previsioni si sono avverate: il cosiddetto Trattato di riforma si è rivelato niente di più e niente di meno che una versione camuffata della Costituzione europea, in altre parole vino vecchio in botti nuove.</p>
      <p sl="nl">Il Trattato di riforma non crea maggiore trasparenza. Anzi, il testo è diventato più incomprensibile che mai. Non si sta facendo nulla di sostanziale in merito al deficit democratico. Non si fa menzione dei referendum negli Stati membri; il ruolo dei parlamenti nazionali in pratica è inesistente, considerando la soglia elevata prevista; non si è più vicini alla definizione dei limiti dell’Unione europea. Anche la proposta olandese di inserire nel testo i criteri di Copenaghen è stata respinta. Il compromesso tipicamente belga – se si può definirlo in questo modo – sul processo decisionale non tiene conto del fatto che gli Stati membri più piccoli perderanno in termini di influenza. Infine, la legislazione europea prevale chiaramente sulla legislazione nazionale.</p>
      <p sl="nl">Posso assicurarle, Presidente Merkel, che il trionfalismo avrà vita breve. Le persone si rifiutano di tener conto dei referendum in Francia e nei Paesi Bassi. Se questo è il risultato di un periodo di riflessione di due anni, allora sono costretto a dire che la situazione è molto triste. Il trionfalismo avrà vita breve se non si indiranno nuovi referendum . Anche negli altri Stati membri, la sfiducia dei cittadini potrà solo aumentare, perché la base democratica dell’UE è diventata molto fragile. Tra la burocrazia europea e l’uomo della strada si è creato un abisso – allargato anche dalla possibile adesione della Turchia all’Unione europea – e mi dispiace dover affermare, Presidente Merkel, che lei non ha preso alcuna iniziativa per colmare in un modo o nell’altro il divario con i cittadini e l’opinione pubblica.</p>
      <p sl="nl">In ogni caso, occorrerà fare qualcosa con urgenza. E’ tempo che l’Unione europea cominci a tenere conto dell’opinione dei cittadini europei.</p>
    </intervention>
    <intervention id="3-027" speaker_id="28359" name="Jana Bobošíková" is_mep="True" mode="spoken">
      <p sl="cs">Onorevoli colleghi, la Presidenza tedesca ha veramente messo in moto l’Europa. Purtroppo, però, non nella direzione di un’Unione prospera all’interno dell’economia mondiale, ma piuttosto verso qualcosa che ricorda di più il regime di Fidel Castro. E’ fin troppo evidente dalle conclusioni del Vertice di Bruxelles che l’Unione intende conservare i suoi sistemi sociali eccessivamente costosi e inefficienti. Inoltre, è chiaro che i leader dei paesi dell’UE credono ancora nel sogno della piena occupazione e della stabilità dei prezzi. Terzo, l’Unione ha fatto un altro passo indietro rispetto al suo principio fondamentale, quello della libera concorrenza economica, senza barriere.</p>
      <p sl="cs">Onorevoli colleghi, vorrei esortarvi a tener conto del fatto che la soppressione della libera concorrenza, che è il motore trainante dell’economia europea, rappresenta un serio avvertimento per tutti i cittadini democratici. Tra la soppressione delle libertà commerciali e la violazione dei diritti e delle libertà fondamentali il passo è breve. Il risultato ottenuto dalla Presidenza tedesca a mio parere non è un cammino coraggioso e stimolante verso la prosperità, ma piuttosto la facile via del populismo, che porta dritta all’inferno dell’autocrazia istituzionale.</p>
    </intervention>
    <intervention id="3-028" speaker_id="1253" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem4" title="4. Approvazione del processo verbale della seduta precedente: vedasi processo verbale"/>
  <section id="creitem5" title="5. Composizione del Parlamento">
    <intervention id="3-032" speaker_id="1253" is_mep="True" mode="spoken" role="Presidente">
      <p sl="unknown">Le autorità francesi ci hanno comunicato che gli onorevoli Marie-Line Reynaud, Pierre Moscovici e Jean-Claude Fruteau sono stati eletti deputati all’Assemblea nazionale francese. Ai sensi dell’articolo 7, paragrafo 2, dell’Atto del 20 settembre 1976, come modificato in data 25 giugno e 23 settembre 2002, i parlamentari citati si trovano in una situazione di incompatibilità di mandato a decorrere dal 26 giugno 2007, data della seduta costitutiva dell’Assemblea nazionale francese. Poiché l’elezione di Marie-Line Reynaud e Pierre Moscovici è stata contestata e la scadenza per la contestazione di quella di Jean-Claude Fruteau si protrae fino al 28 giugno 2007, e visto che il Consiglio costituzionale della Repubblica francese deve deliberare in breve su dette contestazioni, propongo di rinviare la constatazione della vacanza dei seggi in questione fino alla conclusione delle procedure dinanzi al Consiglio costituzionale. Tenuto conto dell’incompatibilità di questi mandati a decorrere dal 26 giugno 2007, gli onorevoli Marie-Line Reynaud, Pierre Moscovici e Jean-Claude Fruteau non possono al momento partecipare ai lavori del Parlamento europeo e dei suoi organi. Constato inoltre, d’intesa con l’interessato, che la funzione di Vicepresidente, svolta finora da Pierre Moscovici, diventa vacante.</p>
      <p sl="unknown">Dato il carattere eccezionale della situazione, propongo di deferire la questione alla commissione giuridica.</p>
    </intervention>
  </section>
  <section id="creitem6" title="6. Riunione del Consiglio europeo del 21 e 22 giugno 2007 - Semestre di attività della Presidenza tedesca (seguito della discussione)">
    <intervention id="3-081" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il seguito della discussione congiunta su:</p>
      <p sl="unknown">relazione del Consiglio europeo e dichiarazione della Commissione: riunione del Consiglio europeo del 21 e 22 giugno 2007; e</p>
      <p sl="unknown">dichiarazione del Consiglio: semestre di attività della Presidenza tedesca.</p>
    </intervention>
    <intervention id="3-033" speaker_id="1928" name="Werner Langen" is_mep="True" mode="spoken">
      <p sl="de">Signor Presidente, signora Presidente in carica del Consiglio, onorevoli colleghi, dal dibattito odierno emerge chiaramente quanta forza ha l’idea europea, e come persino in tempi di crisi crei legami anche al di là dei confini e dia forza per affermare ciò che va detto. Seppure in qualità di cristiano democratico sostengo incondizionatamente le parole del collega socialdemocratico Martin Schulz. Appoggio ogni singola affermazione, e in quanto tedesco mi ricordo dell’intervento conclusivo del Presidente francese François Mitterrand in quest’Aula nel 1995, quando disse che il nazionalismo conduce alla guerra. Ecco la forza dell’Europa, che dobbiamo preservare nel bene e nel male: un’Europa che si batte per la pace, la prosperità e la sicurezza sociale.</p>
      <p sl="de">Vorrei però ringraziare soprattutto la Presidenza del Consiglio e lei personalmente, Presidente Merkel. Siete riusciti a portare a termine un’impresa titanica. Non tutti i desideri si sono avverati, ma la sostanza è stata mantenuta sia nella politica in materia di clima ed energia sia per quanto riguarda la questione della riforma del Trattato. Lei ha fatto in modo che i diritti del Parlamento fossero ampliati, che non venisse meno il primato del diritto europeo, che in molti ambiti si rafforzasse la sussidiarietà, che si definissero le competenze e anche molti altri aspetti. Sono sorti interrogativi anche sul principio di concorrenza. Si dovranno ancora verificarne le implicazioni.</p>
      <p sl="de">Nel complesso credo che la Presidenza tedesca abbia avuto successo su entrambe le questioni principali. E’ riuscita ad attuare molte iniziative nel programma corrente, e ha avuto una cooperazione esemplare con il Parlamento europeo. Anche per questo esprimo un sincero ringraziamento a lei in particolare, signora Cancelliere Merkel, nonché a tutti i membri del governo tedesco e alla rappresentanza tedesca.</p>
      <a text="(Applausi)"/>
    </intervention>
    <intervention id="3-034" speaker_id="1352" name="Enrique Barón Crespo" is_mep="True" mode="spoken">
      <p sl="de">Signor Presidente, signora Presidente in carica del Consiglio, signor Commissario, onorevoli colleghi, mi congratulo con lei, Presidente Merkel, e le faccio i miei complimenti. Lei ha degnamente adempiuto i suoi obblighi di Presidente del Consiglio. Il Parlamento europeo le aveva chiesto di convocare una Conferenza intergovernativa e di riprendere il cammino per dare una Costituzione all’Unione europea, un cammino che ci ha dato pace e prosperità e che oggi costituisce un modello di democrazia e di solidarietà agli occhi del mondo globalizzato. Dopo un periodo di riflessione di due anni, la maggioranza degli Stati e dei cittadini si è pronunciata a favore della proposta di procedere spediti per salvaguardare il futuro dell’Europa. Nonostante qualche battuta d’arresto, che speriamo non comprometta la coesione dell’Unione europea, si è cercato di aiutare coloro che opponevano obiezioni al Trattato costituzionale.</p>
      <p sl="de">Ora disponiamo di un mandato per portare a termine la riforma del Trattato, e noi riteniamo che ciò costituisca un’evoluzione positiva. Il mandato contiene un chiaro riconoscimento dei principi, dei valori e degli obiettivi dell’Unione europea. A mio parere il Trattato dovrebbe richiamare il carattere vincolante della Carta dei diritti fondamentali subito dopo il preambolo. Giudico anche positivo che la procedura di codecisione e il voto a maggioranza qualificata trovino maggiore applicazione.</p>
      <p sl="de">Mi rammarico tuttavia che la chiarezza e la trasparenza siano andate perdute. Come il genio di Beethoven e di Schiller ci ha dimostrato, anche i simboli, la bandiera e l’inno testimoniano la gioia e la libertà in Europa.</p>
      <p sl="de">Posso assicurarle che continueremo ad avvalerci di questi simboli, che costituiranno per noi motivo di autentico orgoglio.</p>
      <p sl="de">Signora Presidente, animati da questa persuasione, lavoreremo ora in seno alla Conferenza intergovernativa con i parlamenti nazionali e con la società civile per rafforzare l’Unione europea assicurandole una base costituzionale.</p>
      <p sl="de">Continueremo a lottare su questa strada che il collega Walter Hallstrein ha definito contructio continua e che Jean Monnet aveva chiamato del “passo dopo passo”. E noi, come sherpa , passo dopo passo, scaleremo l’Himalaya.</p>
    </intervention>
    <intervention id="3-035" speaker_id="1253" is_mep="True" mode="spoken" role="Presidente">
      <p sl="unknown">Molte grazie, onorevole Barón Crespo.</p>
    </intervention>
    <intervention id="3-036" speaker_id="28241" name="Silvana Koch-Mehrin" is_mep="True" mode="spoken">
      <p sl="de">Signora Presidente in carica, signor Presidente, sincere congratulazioni per l’eccellente lavoro svolto, signora Cancelliere. Lei ha ottenuto ottimi risultati e ha soddisfatto le aspettative. Per i liberali tedeschi non è stata una sorpresa, infatti eravamo convinti già prima delle elezioni che lei sarebbe stata un ottimo leader ! Quest’ultima osservazione è rivolta all’onorevole Schulz, che solo oggi si è espresso in tal senso con grande entusiasmo, comunque meglio tardi che mai.</p>
      <p sl="de">Prima dell’inizio della Presidenza tedesca, la delegazione del partito FDP al Parlamento europeo aveva incoraggiato il governo federale ancora molto esitante a definire obiettivi ambiziosi riguardo al Trattato costituzionale. Siamo pertanto molto lieti che al termine della sua Presidenza si sia stabilito non solo un calendario, ma anche una scaletta a livello di contenuti. Nondimeno il prezzo che si è dovuto pagare a tale scopo è davvero alto. Sono stati cambiati nomi, prolungate scadenze, concesse deroghe. Rispetto alla Carta dei diritti fondamentali è una vera catastrofe. Il cosiddetto Trattato di riforma è più complicato e meno trasparente. Una minoranza si è imposta a spese della maggioranza e così è stato inferto un duro colpo all’idea di Europa.</p>
      <p sl="de">Resta ancora da vedere se adesso le decisioni prese in piena notte a Bruxelles saranno attuate. Non ci sono garanzie al riguardo. Anzitutto dovrà riunirsi la Conferenza intergovernativa, ma il vero processo inizierà solo dopo, ovvero quando si procederà alla ratifica nei 27 paesi. Quindi è ancora tutto aperto. Il bilancio della Presidenza tedesca in parte rispecchia anche in modo realistico l’attuale stato d’animo all’interno dell’Unione. Non è penoso ma neppure entusiasmante. E’ la lontana Europa dei vertici, non l’Europa vicina ai cittadini, che si è affermata. Rispetto alle difficoltà che avrebbero potuto praticamente impedire qualsiasi conclusione si può dire che la Presidenza ha conseguito un buon risultato intermedio. Di più non sarebbe stato possibile.</p>
      <p sl="de">Presidente Merkel, lei ha descritto il ricordo dell’anno 2007 che potranno avere tra 50 anni i cittadini europei. Da parte mia vorrei aggiungervi una speranza: mi farebbe piacere se nel 2057 – e forse allora sarò ancora viva – tutti gli europei non considerassero la magnifica frase “siamo, per nostra felicità, uniti” solo una decisione presa a porte chiuse, ma una realtà che vivono ogni giorno. Questo sarebbe un enorme successo per la sua Presidenza. Ancora molte grazie!</p>
      <a text="(Applausi)"/>
    </intervention>
    <intervention id="3-037" speaker_id="2109" name="Brian Crowley" is_mep="True" mode="spoken">
      <p sl="it">A Uachtaráin, A Uachtaráin in Oifig na Comhairle, A Uachtaráin an Choimisiúin, comhghairdeachas leis an Seansailéir Merkel agus leis na daoine go léir i rialtas na Gearmáine.</p>
      <p sl="en">Innanzi tutto vorrei dire che nel parlare dei risultati del vertice della settimana scorsa si dedica tanto tempo e impegno alle emozioni riportate nei mass media o all’interpretazione di ciò che qualcuno ha detto a qualcun altro, mentre la realtà dovrebbe essere che celebriamo il successo della capacità di tutti i leader di tutti gli Stati membri dell’Unione europea di seguire la leadership del Cancelliere tedesco, la Presidente in carica Angela Merkel, nell’individuare e nel tracciare un percorso per lo sviluppo futuro dell’Unione europea.</p>
      <p sl="en">In particolare, vista la delicatezza di molti argomenti, che si tratti della questione dei voti nel Consiglio, dei diritti dei parlamenti nazionali o della codecisione in materia di giustizia e affari interni, sono tutti punti fondamentali, di importanza nazionale per i paesi interessati, e sarebbe sbagliato se un leader di un governo omettesse di esporre le proprie preoccupazioni in merito a questi aspetti.</p>
      <p sl="en">Tuttavia, nonostante il clima infuocato di molti di questi vertici, il risultato è stato positivo e lo è stato perché i principi fondamentali dell’Unione europea, ossia compromesso, consenso, comprensione e tolleranza, sono stati riuniti sotto la sua eccellente guida, Cancelliere Merkel.</p>
      <p sl="en">Riguardo alle altre aree dove la Presidenza tedesca ha ottenuto risultati positivi negli ultimi sei mesi, i vantaggi li vedremo in futuro – e quando dico “li vedremo” non mi riferisco solo a noi parlamentari: noi come cittadini e consumatori all’interno dell’Unione europea beneficeremo del lavoro svolto da questa Presidenza.</p>
      <p sl="de">Cancelliere Merkel, lei ha portato a termine un compito difficile in tempi difficili. Molte grazie!</p>
      <p sl="en">Chiedo scusa per il mio tedesco!</p>
    </intervention>
    <intervention id="3-041" speaker_id="28233" name="Rebecca Harms" is_mep="True" mode="spoken">
      <p sl="de">Signor Presidente, signora Presidente in carica del Consiglio, a nome del gruppo Verde/Alleanza libera europea vorrei sottolineare nuovamente quello che ha già affermato la presidenza del mio gruppo: ci siamo sentiti veramente sollevati quando abbiamo appreso l’esito del Vertice e condividiamo al 100 per cento il vostro sollievo e la vostra gioia. Comunque, non ci ha affatto sorpreso la delusione dell’onorevole Prodi, perché nel corso di questo Vertice ovviamente è risultato evidente quanto tutto sia approssimativo e quanto gli egoismi nazionali effettivamente minaccino l’Europa.</p>
      <p sl="de">Nei giorni successivi, e in effetti anche nel corso del Vertice, nei resoconti e nelle interviste su questa difficile situazione mi ha colpito il fatto che alla luce della difficoltà di un’ulteriore integrazione, che era anche l’oggetto del Vertice, molti effettivamente ricominciavano a pensare positivamente all’Europa. Fondamentalmente la questione è molto semplice: si comincia veramente a capire quello che si aveva quando ci viene tolto. Talvolta lo si capisce solo quando è troppo tardi, ma questa volta è successo appena in tempo. Le sono estremamente grata per le sue capacità di negoziazione, perché credo che sia riuscita a destreggiarsi molto bene su questioni semplici come il modo di operare delle persone in questa Europa che riceviamo in eredità.</p>
      <p sl="de">Tuttavia, avrei ancora un desiderio. Lei è riuscita a riavvicinare le persone all’Europa. Vorrei anche vedere questa trasparenza, la natura pubblica del Vertice, nei preparativi per la Conferenza intergovernativa. Non dovremmo consentire che si riapra il divario e che si escludano ancora i cittadini. Credo che questo requisito potrebbe risultare utile anche in Polonia, dove abbiamo il sostegno dell’80 per cento della popolazione. La ringrazio e le auguro molto successo per il futuro.</p>
    </intervention>
    <intervention id="3-042" speaker_id="28248" name="Gabriele Zimmer" is_mep="True" mode="spoken">
      <p sl="de">Signor Presidente, come molti della Sinistra europea, non posso approvare qualcosa che incoraggia il nazionalismo e rende addirittura più difficile utilizzare le risorse dell’Unione europea per risolvere problemi sociali, ecologici e globali. Di conseguenza, sono una sostenitrice di un’integrazione europea mirata a un’Unione europea federale, naturalmente con una costituzione federale, ma con altri principi, altre priorità e altri obiettivi.</p>
      <p sl="de">Lei ha tutta la mia stima, Cancelliere Merkel. E’ riuscita a dare l’impressione all’opinione pubblica che il compromesso di Bruxelles fosse un colpo da maestro. Per molti aspetti, però, il compromesso non fa che ribadire le cose di sempre. Non porta cambiamenti rilevanti nella politica, solo una presentazione apparentemente migliore.</p>
      <p sl="de">Il rifiuto del progetto di Costituzione in Francia e nei Paesi Bassi all’epoca non era dovuto al timore di un superstato, bensì al timore di un’Europa che non fosse un’Europa sociale, e probabilmente non si è fatto nulla per mitigare quel timore con il compromesso raggiunto a Bruxelles, con le mezze misure, i problemi rimandati e la lotta per il potere cui abbiamo assistito nella ponderazione dei voti.</p>
      <p sl="de">Per questo motivo continuiamo a chiedere i referendum negli Stati membri dell’UE, anche su questo Trattato. Non c’è assolutamente nulla da temere se, come emerge dai sondaggi più recenti, la maggioranza dei cittadini europei è a favore dell’Europa. Se questo Trattato è valido, allora ci sono anche buone possibilità che la maggioranza della popolazione lo sostenga.</p>
    </intervention>
    <intervention id="3-043" speaker_id="28196" name="Irena Belohorská" is_mep="True" mode="spoken">
      <p sl="sk">Cancelliere Merkel, anch’io vorrei unirmi alle file di coloro che si sono congratulati con lei e che apprezzano l’accordo raggiunto sulla questione del futuro dell’Europa.</p>
      <p sl="sk">Il Trattato che istituisce una Costituzione per l’Europa è stato firmato a Roma con grande pompa dai capi di Stato, ma nel periodo successivo si è capito che questi capi di Stato avevano semplicemente fatto una piacevole gita allo scopo di firmare un pezzo di carta privo di significato. Le loro firme non erano sostenute dal voto popolare, come è risultato evidente in seguito, nel doloroso periodo delle ratifiche e dei referendum in vari Stati membri.</p>
      <p sl="sk">Questo periodo ha rivelato tutte le debolezze comuni dell’Europa. Solo per questo motivo, il suo successo nei negoziati e la sua capacità di arrivare a un compromesso meritano grande apprezzamento.</p>
      <p sl="sk">Cancelliere Merkel, oggi le fanfare dovrebbero suonare in suo onore. Dopo la firma, credo che il nostro impegno in quanto parlamentari europei sarà motivato da una visione di cooperazione, anziché dalla lotta tra i 15 vecchi Stati membri e i paesi di recente adesione. Sono certa che riusciremo a eliminare dal Trattato ogni singolo punto di ambiguità. Infine, vorrei augurarle una vacanza serena, perché sicuramente la merita.</p>
    </intervention>
    <intervention id="3-044" speaker_id="4542" name="Timothy Kirkhope" is_mep="True" mode="spoken">
      <p sl="en">Signor Presidente, Cancelliere Merkel, Presidente Barroso, oggi non intendo mettere alla prova il mio tedesco. Altri l’hanno già fatto molto meglio di quanto non possa fare io. Poiché la Presidenza tedesca volge al termine, desidero innanzi tutto congratularmi con la Presidente in carica per il suo successo nel perseguire l’agenda sul cambiamento climatico negli ultimi sei mesi. L’accordo raggiunto dal Consiglio europeo a marzo sugli obiettivi di una riduzione del 30 per cento delle emissioni di gas serra entro il 2020, rispetto al 1990, è stato un traguardo storico e noi del partito conservatore britannico in particolare appoggiamo fortemente questa iniziativa.</p>
      <p sl="en">Riguardo al Consiglio europeo dello scorso fine settimana, abbiamo sentito molte interpretazioni diverse sull’esito del Vertice. Nel Regno Unito, le reazioni naturalmente non sono state tutte positive. Il Primo Ministro Blair, che oggi lascia il numero 10 di Downing Street, sostiene che il progetto del Trattato di riforma assomiglia poco al testo costituzionale che l’ha preceduto. Tuttavia, molti dei suoi colleghi capi di governo l’hanno contraddetto, come ad esempio hanno fatto il Taoiseach irlandese e il ministro finlandese per l’Europa, che anzi ha affermato che non è stato modificato nulla del pacchetto istituzionale originario. Così, quando il nostro Primo Ministro sostiene che i due documenti non sono facilmente confrontabili, penso che il popolo britannico possa essere perdonato se nutre qualche dubbio su ciò che ha effettivamente firmato il governo britannico. Poiché Tony Blair nel suo ultimo manifesto elettorale ha promesso al popolo britannico un referendum , credo veramente che spetti al suo successore Gordon Brown mantenere tale promessa.</p>
      <p sl="en">Cancelliere Merkel, desidererei anche un chiarimento in merito alla notizia ampiamente diffusa che l’obiettivo UE del perseguimento della libera concorrenza priva di distorsioni sia stato indebolito nel progetto di mandato per la CIG. Tuttavia, ho anche sentito che è stato allegato un protocollo per chiarire che in realtà l’impegno dell’Unione nei confronti della concorrenza e del libero mercato resta invariato. Si è avuta notizia anche del fatto che lo stesso ministro federale delle Finanze fosse preoccupato per il cambiamento e pare che abbia affermato: “Sono piuttosto scettico. Se le cose vanno avanti così, vedo qualche rischio”. Per molti cittadini britannici, il mercato interno e un’economia veramente competitiva costituiscono una motivazione fondamentale per appoggiare l’appartenenza del Regno Unito all’Unione europea, e giustamente qualsiasi tentativo di minarla li preoccuperebbe. Le sarei molto grato, signora Cancelliere, se potesse fornirmi rassicurazioni su questo punto.</p>
    </intervention>
    <intervention id="3-045" speaker_id="4318" name="Harlem Désir" is_mep="True" mode="spoken">
      <p sl="fr">Signor Presidente, è vero che è difficile resistere alla tentazione di congratularsi con la Presidente in carica e devo dire che anch’io non resisto. Cancelliere Merkel, mi congratulo con lei, anche se rimango molto dubbioso sul futuro Trattato. Tutto sommato, però, la riforma dei Trattati era a un punto morto, l’Europa era in stallo, la sua unità era stata messa a dura prova e lei le ha dato un’altra possibilità.</p>
      <p sl="fr">L’accordo approvato il 23 giugno a Bruxelles è un compromesso complicato, raggiunto dopo molti sforzi in un Consiglio caratterizzato più dalle tensioni nazionali di alcuni che dalla condivisione universale dello spirito europeo; un compromesso raggiunto a spese della ridicola rinuncia ai simboli dell’UE e del deplorevole opt-out sulla Carta dei diritti fondamentali. Tuttavia, si tratta almeno di un accordo in un momento in cui l’Europa ha bisogno di riaffermare la sua unità e il suo desiderio di progredire per rispondere alle aspettative dei cittadini e per far fronte alle sfide che l’attendono a livello mondiale e all’interno dell’Europa. Quindi occorre dare tutte le opportunità all’imminente Conferenza intergovernativa.</p>
      <p sl="fr">Quanto al Trattato, potremo formulare un giudizio definitivo al riguardo solo dopo aver letto il testo finale che ne deriverà. I dubbi restano, ma il mandato ha almeno il pregio di riprendere le innovazioni istituzionali che erano contenute nella prima parte del progetto di Costituzione e che erano state oggetto di poche contestazioni, anche nei paesi dove nel referendum è prevalso il “no”. Mi riferisco ai maggiori poteri conferiti al Parlamento europeo, alla politica estera e di sicurezza comune, alle nuove regole per le decisioni a maggioranza e al passaggio all’unanimità su una serie di questioni e quindi da questo punto di vista mi auguro che sarà possibile confermare i progressi contenuti nel progetto di Costituzione.</p>
      <p sl="fr">Detto questo, vorrei evidenziare due punti che il nostro gruppo considera importanti e che riguardano la dimensione sociale dell’Unione europea. Da un lato, c’era un articolo sulla clausola sociale orizzontale e, dall’altro, un articolo che prevedeva una base giuridica per l’adozione di una direttiva sui servizi di interesse economico generale. Su questi due punti, il mandato della Conferenza intergovernativa resta vago. Presteremo molta attenzione quando si tratterà di garantire che, dopo aver rinunciato alla Carta dei diritti fondamentali, gli Stati membri riuniti nella CIG non rimettano ancora in discussione questi due possibili progressi nella dimensione sociale dei trattati europei.</p>
    </intervention>
    <intervention id="3-046" speaker_id="4514" name="Andrew Duff" is_mep="True" mode="spoken">
      <p sl="en">Signora Presidente in carica del Consiglio, grazie per aver portato un po’ di politica reale nel Consiglio europeo. Fra tre giorni terminerà il mandato di Presidenza e sarà in grado di portare avanti la politica tedesca con grande sicurezza sulla scena europea. Ci può assicurare che la Germania si impegnerà sempre per combattere la versione dell’Europa a piacimento che è la triste eredità di Tony Blair? A mio parere, a questo punto è sensato mettere in pratica le modifiche relative a una più stretta cooperazione che vediamo nel Trattato.</p>
      <p sl="en">Ha parlato del proverbio africano che dice che da soli si va più veloci, ma con altri si va più lontano. Il problema è che mantenendo l’approccio del governo britannico, continueremo semplicemente a girare a vuoto. Mostriamo la strada per andare avanti, spezziamo il cerchio e i partner più timidi e conservatori ci seguiranno.</p>
    </intervention>
    <intervention id="3-047" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Signor Presidente, Cancelliere Merkel, innanzi tutto vorrei esprimere un commento sull’intervento dell’onorevole Schulz, che ha ritenuto di dare lezioni e di offendere il governo democraticamente eletto della Polonia, la cui posizione in questi negoziati è sostenuta anche dall’opposizione, e quindi gode del sostegno della vasta maggioranza del popolo polacco, che l’onorevole Schulz ha deciso di insultare. E’ un comportamento che quest’Aula non può approvare.</p>
      <p sl="pl">Per quanto concerne la Presidenza tedesca, vorrei dire che fin dall’inizio il suo obiettivo è stato chiaramente quello di rimettere ordine nella Comunità europea. Purtroppo ha scelto come priorità il rilancio del Trattato costituzionale, che era già stato respinto nei referendum di Francia e Paesi Bassi. Ciononostante, il suo maggiore successo è stato quello di convincere i 27 capi di Stato e di governo a firmare la versione annacquata del Trattato.</p>
      <p sl="pl">Comunque, è lo stile dei negoziati che preoccupa, poiché ha assunto la forma di un ricatto nei confronti degli Stati con un punto di vista divergente. Speriamo che questo non diventerà la norma nelle relazioni tra gli Stati membri dell’UE. Vorrei cogliere l’occasione per chiedere alla Presidente Merkel qual è lo status giuridico del Trattato costituzionale in Germania, dove non è stato firmato dal Presidente, e se è vero che quando si contano i voti nel Bundesrat tedesco si usa una variante del sistema equo di influenza, il sistema che è stato attaccato con tanto vigore durante il Vertice.</p>
    </intervention>
    <intervention id="3-048" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, descrivendo il nuovo Trattato lei ha detto che conserva la sostanza della Costituzione e oggi il Cancelliere Merkel l’ha confermato. Il Commissario Wallström ha affermato che si tratta sostanzialmente della stessa proposta contenuta nella vecchia Costituzione e i governi di tutta Europa hanno dichiarato che è uguale al 99 per cento. Signor Presidente, avete tutti ragione!</p>
      <p sl="en">Tuttavia c’è un leader – mi correggo, un ex leader , Tony Blair – che sostiene che si tratta di qualcosa di completamente diverso. Perché? Per convincere i cittadini del Regno Unito a rinunciare al referendum promesso, perché sa che non può vincerlo. Ma la vergognosa finzione del governo britannico non servirà a ingannare i cittadini del Regno Unito, perché sappiamo che quando un Trattato si presenta come la Costituzione, quando parla come la Costituzione e quando ci conduce come la Costituzione verso una stretta più forte del controllo di Bruxelles, allora è una Costituzione, in qualsiasi modo la si possa falsamente descrivere. Per questo i cittadini del Regno Unito chiedono comunque un referendum , e qualsiasi altra proposta sarebbe una truffa.</p>
    </intervention>
    <intervention id="3-049" speaker_id="23821" name="József Szájer" is_mep="True" mode="spoken">
      <p sl="en">Signor Presidente, ho portato con me un cubo che mostra la bandiera dell’Unione europea: le 12 stelle. E’ stato fabbricato in Germania e inventato da un ungherese ed è costituito da 27 pezzi. L’ho portato solo per ricordare quanto sia difficile mettere insieme questo Trattato. Proprio come il cubo, dovrebbe recare i simboli, dovrebbe trasmettere un messaggio e costituire una chiave di volta, un fondamento della nostra comune costruzione europea, ma nel contempo è costituito da 27 pezzi. Mi congratulo quindi con la Presidenza tedesca, che ha rimesso insieme questi 27 pezzi, perché ci sono pezzi grandi e piccoli – non sono tutti uguali. Questo cubo non è perfetto, perché si possono vedere le linee di divisione. Tuttavia, d’ora in poi potremmo mantenerlo come una solida pietra angolare.</p>
      <p sl="en">Vorrei aggiungere che sulla scatola bisognerebbe scrivere la parola “fragile”. Tutti noi nel Parlamento europeo e nel Consiglio dobbiamo prestare grande attenzione a tenere insieme questo cubo. Sono molto felice che l’Europa finalmente stia cercando di digerire quello che non è riuscita a mandar giù per diversi anni. In questo senso, l’Europa diventa più forte, perché tutti noi abbiamo bisogno di un elemento che funga da pietra angolare. Abbiamo bisogno di una politica estera comune, di un’azione comune per combattere il cambiamento climatico e per garantire i diritti umani e delle minoranze senza doppi standard . Da questo punto di vista, apprezzo veramente che dal Trattato di riforma non si sia omesso il riferimento alle minoranze. Tuttavia, deploro la mancanza di alcuni elementi, in particolare il riferimento che alcuni hanno voluto lasciare fuori dal Trattato – i simboli dell’Unione europea, le stelle, le bandiere – ed eventuali riferimenti alla cristianità. Questo non si sarebbe dovuto fare.</p>
      <p sl="en">Cerchiamo di tenere insieme questo cubo e stiamo attenti, perché è fragile.</p>
      <a text="(Applausi)"/>
    </intervention>
    <intervention id="3-050" speaker_id="1253" is_mep="True" mode="spoken" role="Presidente">
      <p sl="unknown">Molte grazie, onorevole Szájer. Quando ci siamo incontrati per la prima volta, mi ha dato un pezzo di filo spinato con la bandiera ungherese, come segno del superamento della divisione dell’Europa. Era un simbolo molto bello e non l’ho mai dimenticato.</p>
    </intervention>
    <intervention id="3-051" speaker_id="4262" name="Jo Leinen" is_mep="True" mode="spoken">
      <p sl="de">Signor Presidente, mi ricollego al precedente intervento. Forse ora dovremmo alzare la bandiera più spesso e suonare l’inno più frequentemente; dimostreremmo così che non possiamo rinunciare a questi elementi per il semplice fatto che esistono.</p>
      <p sl="de">Abbiamo lottato per mantenere invariata la sostanza. Ci siamo riusciti e penso che sia un successo. Cionondimeno, abbiamo perso qualcosa di più del nome e dei simboli. E’ evidente che il Trattato di riforma è qualcosa di diverso rispetto al Trattato costituzionale, perché la visione di una Unione politica, non soltanto di un’Europa degli Stati, bensì di un’Europa dei cittadini, ora si è allontanata ulteriormente e occorrerà molto tempo prima che riprenda nuovo slancio l’idea di una Costituzione europea. Su questo punto gli oppositori dell’Europa hanno vinto, mentre i federalisti europei hanno perso. Bisogna dirlo chiaramente.</p>
      <p sl="de">Inoltre, penso che il Trattato semplificato purtroppo resti comunque un trattato complicato. Si è ridotta la trasparenza. I cittadini non si potranno identificare facilmente con il nuovo documento come avevano fatto con il Trattato costituzionale. Terzo, mi preoccupa il fatto che sia aumentata la sfiducia tra gli Stati membri, ma anche la sfiducia di alcuni Stati membri nei confronti dell’UE e delle sue Istituzioni. Tutti vogliono aderire, ma non tutti vogliono collaborare. Controlleremo con molta attenzione, per capire se esistono non solo diverse velocità, ma anche diverse classi. Alcuni evidentemente vogliono essere di seconda classe. Se è questo ciò che vogliono, lasciamoli fare. Ma non devono poter bloccare gli altri. Questa è una tappa importante, che ci consente di andare avanti. Ma non è la fine del processo di riforma e il nuovo Trattato offrirà per la prima volta a questo Parlamento la possibilità di presentare le proprie proposte per ulteriori riforme. Non ho alcun dubbio che nella prossima legislatura ritorneremo su tutti i punti che ora sono rimasti aperti e promuoveremo l’ulteriore sviluppo dell’Unione europea da quest’Aula dei cittadini europei.</p>
    </intervention>
    <intervention id="3-052" speaker_id="2001" name="Gerardo Galeote" is_mep="True" mode="spoken">
      <p sl="es">Signor Presidente, indubbiamente dobbiamo congratularci con il Cancelliere Merkel e in particolare con il Presidente della Commissione europea, che ora sta raccogliendo il suo secondo grande successo, dopo l’approvazione delle prospettive finanziarie, perché abbiamo evitato il rischio di una crisi certa.</p>
      <p sl="es">Molti membri di quest’Aula probabilmente speravano in qualcosa di più, ma dobbiamo riconoscere che questo accordo è perfettamente coerente con il metodo comunitario. Sono convinto che continueremo a funzionare perfettamente fino al 2014 o, in circostanze eccezionali, per altri tre anni, con la procedura decisionale adottata a Nizza che, alla fine – e tengo a rilevarlo – era stata approvata proprio per gestire l’allargamento.</p>
      <p sl="es">Inoltre, mi auguro che per completare il pacchetto istituzionale i venti seggi restanti nel Parlamento europeo saranno assegnati per le elezioni del 2009, naturalmente, aderendo rigorosamente ai criteri di proporzionalità, vale a dire seguendo una procedura completamente democratica.</p>
      <p sl="es">Considerando i progressi compiuti nel campo della giustizia e degli affari interni, mi chiedo se alla CIG si potrebbe cogliere l’opportunità di stabilire contenuti e funzioni del Coordinatore europeo antiterrorismo. Credo che questo incarico risponda a un’esigenza oggettiva e a una preoccupazione fortemente sentita tra i cittadini europei, come indicano i dati più recenti dell’Eurobarometro.</p>
      <p sl="es">Incidentalmente, sono certo che i servizi della Commissione europea garantiranno che il gruppo terroristico dell’ETA venga chiamato con il suo nome.</p>
      <p sl="es">Restando in argomento, sono lieto che nel punto finale delle conclusioni venga citato il processo di pace in Irlanda del Nord, ma constato altresì con sorpresa la totale assenza di riferimenti alla minaccia che la rottura della tregua dell’ETA rappresenta per i cittadini europei, e per i cittadini spagnoli in particolare. Ogni occasione è buona per esprimere la solidarietà delle Istituzioni europee ai cittadini per i quali la libertà e la vita sono in pericolo ogni giorno.</p>
    </intervention>
    <intervention id="3-053" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Signor Presidente, Cancelliere Merkel, in quanto leader della delegazione della sinistra polacca nel gruppo socialista al Parlamento europeo, sono lieto di accettare il compromesso sul mandato e sull’apertura della Conferenza intergovernativa raggiunto durante il Vertice del Consiglio europeo. Il mandato adottato consente al nuovo Trattato di conservare gli aspetti istituzionali più importanti del Trattato costituzionale: la Carta dei diritti fondamentali, la competenza allargata del Parlamento europeo, la nomina di un capo della diplomazia europeo e una nota sulla politica energetica europea.</p>
      <p sl="pl">Sono lieto che il governo polacco alla fine abbia rinunciato alla sua idea di un “sistema equo di influenza”, a cui si opponevano gli altri paesi dell’UE, e abbia accettato un compromesso. E’ stata una decisione saggia. Tuttavia, i metodi negoziali del governo polacco, che utilizza argomenti che alludono alla Seconda guerra mondiale, danneggiano l’immagine della Polonia e mettono a rischio le relazioni tra Polonia e Germania, che finora sono state buone.</p>
      <p sl="pl">La società polacca ha una visione diversa della cooperazione all’interno dell’UE rispetto al governo polacco. L’80 per cento dei polacchi è favorevole all’integrazione europea e non ho dubbi che è stata questa opinione dei cittadini polacchi a consentire di raggiungere il compromesso al Vertice.</p>
      <p sl="pl">Oggi, all’incontro con il gruppo socialista, il Cancelliere ha affermato che per lei le relazioni con la Polonia sono importanti tanto quanto le relazioni con la Francia, e che i malintesi appartengono al passato. Le sono grato per queste parole. Esorto il governo polacco a collaborare attivamente con gli altri Stati membri per preparare la versione finale del Trattato, affinché lo si possa attuare prima delle elezioni del Parlamento europeo nel 2009.</p>
      <a text="(Applausi)"/>
    </intervention>
    <intervention id="3-054" speaker_id="28124" name="Gunnar Hökmark" is_mep="True" mode="spoken">
      <p sl="sv">Desidero ringraziare la Presidenza tedesca e congratularmi per i risultati ottenuti insieme alla Commissione. Con il suo lavoro ha posto le fondamenta per un nuovo Trattato. Ringrazio la Presidenza tedesca e mi congratulo non solo per i risultati ottenuti, ma anche in vista dei traguardi che si potranno raggiungere in futuro.</p>
      <p sl="sv">Un nuovo Trattato non è un fine a se stesso. L’esigenza di un nuovo Trattato è emersa dai successi della cooperazione europea: l’allargamento, che oltre ad aumentare il numero di Stati membri e a rafforzare l’Unione, ha comportato un maggior numero di diverse volontà nazionali da gestire; il mercato unico, che ha conferito all’Europa un peso economico più forte a livello mondiale; e la politica estera e di integrazione, che ha conferito all’UE una maggiore responsabilità sulla scena mondiale. Tutti questi sviluppi hanno dato origine all’esigenza di un nuovo Trattato, sempre più pressante.</p>
      <p sl="sv">Tuttavia, dalle possibilità attuali emerge anche il fatto che non sono i Trattati il fine ultimo, bensì le azioni che si possono intraprendere sulla base dei Trattati. Ora è possibile affrontare tre questioni che, soprattutto considerati i nostri precedenti storici, sono più importanti rispetto ad altre. La prima è quella del clima e l’esigenza di una politica energetica che permetta agli Stati membri dell’UE di collaborare per salvaguardare l’integrità e la sicurezza. La seconda questione riguarda il futuro allargamento dell’UE. La questione dell’allargamento sta emergendo chiaramente come un tema di attualità, al quale i governi degli Stati membri e la Commissione devono dare ulteriore slancio. Sono gli allargamenti che hanno rafforzato l’UE e le hanno conferito nuovi compiti, offrendoci un’opportunità unica per garantire la pace e la prosperità.</p>
      <p sl="sv">A questo proposito, anche il mercato unico ha svolto un ruolo decisivo. Quindi vorrei far notare che mettendo in dubbio la concorrenza libera e aperta non ci si riferisce solo ad aspetti economici, ma si mette in dubbio la garanzia di pari opportunità per gli Stati membri, le persone fisiche e le società a livello comunitario. Chiunque metta in dubbio questi principi in ultima analisi mette in dubbio la capacità dell’Unione di riunire popoli e nazioni. Desidero quindi esprimere una richiesta chiara e urgente alla Commissione, alla Presidenza tedesca e alle future Presidenze: eliminare qualsiasi dubbio sul fatto che in Europa debba prevalere la concorrenza libera, aperta e sicura per tutti. La concorrenza promuove la prosperità, la libertà e nuovi successi.</p>
    </intervention>
    <intervention id="3-055" speaker_id="28310" name="Edite Estrela" is_mep="True" mode="spoken">
      <p sl="pt">Signor Presidente, Cancelliere Merkel, anch’io mi congratulo con lei per il modo in cui ha gestito la Presidenza dell’Unione nonché per i risultati positivi dell’ultimo Consiglio. Sono portoghese e purtroppo non parlo tedesco, ma so come dire …</p>
      <p sl="de">Grazie, signora Cancelliere Angela Merkel!</p>
      <p sl="pt">Il Consiglio europeo è arrivato dove poteva, raggiungendo un compromesso realistico, per citare le parole di Jacques Delors. Non è stato facile. L’eterogeneità dei problemi e la diversità degli interessi incoraggiano gli egoismi nazionali. Si è raggiunto un accordo grazie alla determinazione, alla capacità negoziale e al senso di responsabilità di alcuni leader europei, anche se non di tutti, come ben sappiamo. Tuttavia, per arrivare al traguardo finale ci attende ancora un cammino lungo e difficile. In questi complessi processi di redazione collettiva, è facile inciampare su una virgola o cadere su una parola.</p>
      <p sl="pt">Come dice il mio Primo Ministro, José Sócrates, abbiamo un mandato, ma non un Trattato. Per arrivare a un trattato occorre la collaborazione di tutti: Consiglio, Commissione e Parlamento europeo. Sarà fondamentale uno sforzo comune. Considerando il complesso contesto internazionale e l’eredità della Presidenza tedesca, sono certa che la Presidenza portoghese si impegnerà al massimo per gestire adeguatamente il mandato che le è stato affidato.</p>
    </intervention>
    <intervention id="3-058" speaker_id="4340" name="Margie Sudre" is_mep="True" mode="spoken">
      <p sl="fr">Signor Presidente, Cancelliere Merkel, Presidente Barroso, onorevoli colleghi, il Consiglio europeo ha deciso di porre fine alla pausa di riflessione, e dunque l’Unione europea ha trovato finalmente una soluzione per uscire dalla paralisi di cui soffriva da due anni. Senza questo accordo tra i Ventisette, l’Unione non sarebbe soltanto rimasta immobile, ma probabilmente sarebbe entrata in una vera crisi, annunciatrice di un processo di progressiva disgregazione del nostro progetto collettivo.</p>
      <p sl="fr">Il mandato conferito alla Conferenza intergovernativa, incaricata di definire il progetto del nuovo Trattato, non sarà ideale ma è il frutto di un compromesso difficile, che riunisce Stati membri le cui divergenze sembravano ormai divenute insormontabili.</p>
      <p sl="fr">Tengo a congratularmi con la Presidenza tedesca e particolarmente con lei, Cancelliere Merkel, per la sua abilità e la lucidità di cui ha dato prova nel corso dei negoziati.</p>
      <p sl="fr">Sono altrettanto fiera del ruolo svolto dalla Francia e dal suo Presidente, Nicolas Sarkozy, al quale si deve l’iniziativa di un trattato semplificato, intesa a far uscire l’Europa da una situazione di stallo durevole e la cui volontà politica è stata determinante.</p>
      <p sl="fr">Certamente, possiamo rammaricarci del fatto che lo spirito comunitario non sia stato accolto da tutti i nostri partner , ma con la pazienza e con il tempo potremo sicuramente completare il nostro lavoro. Intanto, attendo con impazienza questo Trattato di Lisbona, la cui firma il prossimo ottobre simboleggerà a meraviglia la fine di una parentesi particolarmente disincantata dell’integrazione europea.</p>
    </intervention>
    <intervention id="3-059" speaker_id="28300" name="Zbigniew Zaleski" is_mep="True" mode="spoken">
      <p sl="pl">Signor Presidente, l’Europa ha bisogno di una leadership saggia ed equilibrata, ma ancor di più ha bisogno di un’azione comune in aree importanti, sulla base di valori dichiarati che sono diventati il fondamento dell’Unione. Se l’Unione viene trattata alla stregua di un mercato comune, allora il profitto viene prima dei principali obiettivi dell’Unione, che allora non è più un’unione, ma un mercato. Se l’Unione europea in certa misura dev’essere un organismo culturale e politico, solo con “più Europa”, come dice spesso il Presidente Barroso, si potrà contribuire al maggiore benessere di ogni Stato membro.</p>
      <p sl="pl">Tuttavia, avrei un’unica osservazione: a mio parere il “sistema equo di influenza” proposto dalla Polonia, al quale aveva diritto, non sarebbe sbagliato per una democrazia e una comunità reali, e in termini di uguaglianza dei cittadini. Il sistema a doppia maggioranza si potrebbe interpretare come un segnale del fatto che l’Unione europea non sarà più allargata nei prossimi decenni.</p>
      <p sl="de">Per concludere, vorrei esprimere un desiderio, rivolgendomi a tutti i presenti e in particolare alla Presidente in carica del Consiglio, che ha dovuto dimostrare comprensione per entrambe le parti dell’Europa: possa essere per il suo successore un esempio di quella efficacia nei negoziati che si può raggiungere solo se le massime priorità sono il benessere e i diritti di ogni nazione europea, nonché la vera comunità e uguaglianza dei cittadini.</p>
    </intervention>
    <intervention id="3-061" speaker_id="photo_generic" name="Angela Merkel" is_mep="True" mode="spoken">
      <p sl="de">Presidente in carica del Consiglio. – Signor Presidente, questa è una situazione davvero interessante al Parlamento europeo, con tutti i leader ancora presenti. Perciò vi ringrazio per la discussione.</p>
      <p sl="de">Vorrei affrontare brevemente due punti. Innanzi tutto la questione del mercato interno e della concorrenza, che ha scatenato grande preoccupazione in questa sede. In seno al Consiglio abbiamo discusso per decidere se annoverare la concorrenza tra i nostri obiettivi. Non credo che la concorrenza sia un fine, ma un mezzo. Perciò l’abbiamo tolta dalla rubrica degli obiettivi, ma nel protocollo sul mercato interno e la concorrenza che introdurremo abbiamo chiarito che questo strumento rimane assolutamente invariato e mantiene tutta la propria importanza, e anche la Commissione se ne è accertata. Quindi non è cambiato nulla. Occupazione e benessere sono i nostri obiettivi, non la concorrenza in sé, che è uno strumento.</p>
      <p sl="de">In secondo luogo, sul sistema di votazione si sono dette molte cose. Per chiarezza vorrei ripetere in questa sede che sono ipotizzabili tutte le forme di ponderazione possibili, compresa quella basata sulla radice quadrata, se considerate come unica forma di votazione. Se fossimo partiti da zero con il nostro dibattito, avremmo potuto discuterle tutte. Ma esiste una doppia maggioranza, che crea equilibrio tra il numero di abitanti e il principio “un paese – un voto”. Solo con questo doppio criterio il sistema di votazione risulta accettabile, e ora abbiamo probabilmente trovato una strada che ci riporta ai veri problemi mondiali internazionali e assicura nel contempo un elevato grado di equità.</p>
      <p sl="de">Concludendo vorrei esprimere un sincero ringraziamento. Da parte del nostro governo posso riferire che oggi si è tenuta una riunione di gabinetto nella quale abbiamo fatto un bilancio, e che tutti i membri del governo erano orgogliosi di aver guidato questa Presidenza con entusiasmo e molto impegno, e che hanno offerto il loro contributo sia i membri del governo socialdemocratici che quelli cristiani democratici.</p>
      <a text="(Applausi)"/>
      <p sl="de">Inoltre vorrei ringraziare di cuore la Commissione, José Manuel Barroso e tutti i Commissari. Abbiamo lavorato ottimamente e a ritmo serrato, abbiamo avuto colloqui amichevoli, duri, che spesso si sono protratti fino a notte inoltrata, ma abbiamo raggiunto un accordo e penso che Commissione e Consiglio escano rafforzati da questa Presidenza. E’ stato divertente lavorare personalmente con te, José Manuel, ed è stato un piacere anche collaborare con l’intera Commissione e i suoi servizi. Grazie a tutti!</p>
      <p sl="de">Ringrazio anche il Parlamento europeo. E’ bello discutere in questo Parlamento, avvertire lo spirito dell’Europa e, col vento in poppa – e anche un briciolo di idealismo, più facile da incontrare qui che altrove – riuscire a portare a termine diversi compiti importanti. Una cosa è chiara: dove non c’è più idealismo, esistono solo più il nazionalismo e un arroccamento sulle proprie posizioni. In questo modo non andiamo da nessuna parte, perciò ringrazio l’intero Parlamento europeo e in particolare coloro che ci hanno sempre aiutato ad andare avanti. Questa collaborazione mi mancherà, credo, ma forse potrò tornare come visitatrice. Grazie!</p>
      <a text="(Applausi)"/>
    </intervention>
    <intervention id="3-062" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Signor Presidente, Cancelliere Merkel, onorevoli parlamentari, non ho nulla da aggiungere a quanto ha già detto la Presidente in carica Merkel in merito alla concorrenza. Vorrei solo chiarire che nelle discussioni si è deciso di non conservare una particolare espressione utilizzata nel Trattato costituzionale, ma che non si è inteso in alcun modo alterare i principi di concorrenza presenti in tutto l’acquis comunitario, vale a dire l’idea che la concorrenza è uno strumento essenziale per il mercato unico e uno strumento essenziale per il benessere dei cittadini. Questo punto è stato chiarito e penso che da questo punto di vista ci possiamo ritenere piuttosto soddisfatti dei risultati di questo Consiglio europeo.</p>
      <p sl="pt">Vorrei solo sottolineare rapidamente un altro punto. I risultati del Consiglio europeo, che in effetti sono stati estremamente positivi, ci conferiscono una responsabilità ancora maggiore. Pensiamo per un momento dove saremmo oggi se non avessimo ottenuto questi risultati. Prima del Consiglio europeo, mi sono dedicato instancabilmente a richiamare l’attenzione sulla nostra grande responsabilità in termini di credibilità. Come potevamo noi europei affermare dinanzi al mondo che intendevamo seriamente discutere di sicurezza energetica e di lotta al cambiamento climatico e promuovere la crescita dell’occupazione, se non eravamo in grado di risolvere la questione istituzionale?</p>
      <p sl="pt">Questo risultato è stato ottenuto, ma, com’è già stato sottolineato, abbiamo un eccellente mandato, ma non abbiamo ancora il Trattato. Per questo motivo ora dobbiamo tutti dimostrare lo stesso senso di responsabilità, affinché durante la Presidenza portoghese e, se possibile, in occasione del Consiglio straordinario di ottobre, si possa definire un Trattato per risolvere la questione istituzionale, tanto importante per l’Unione, per consentirci di continuare con l’attuazione della nostra agenda a vantaggio dei cittadini, promuovendo la crescita dell’occupazione e investendo ulteriormente nell’innovazione. Vi ricordo che l’innovazione dev’essere una priorità, non solo in teoria ma anche nella pratica, così come dovrebbero esserlo tutti gli altri obiettivi della strategia di Lisbona rinnovata.</p>
      <p sl="pt">Esiste quindi un vasto potenziale per ottenere risultati a vantaggio dell’Europa e dei cittadini europei. E proprio per questo motivo occorre dotare l’Unione europea di Istituzioni che le conferiscano la capacità di agire. Sono assolutamente convinto che oggi siamo maggiormente in grado di raggiungere questi obiettivi di quanto non fossimo qualche tempo fa. Per questo desidero congratularmi nuovamente con la Presidenza tedesca e con tutti coloro che hanno contribuito a questo risultato.</p>
      <p sl="pt">Non mi sento di esagerare se sottolineo ancora una volta l’eccellente collaborazione istituzionale tra Parlamento europeo, Consiglio e Commissione e anche il fatto che per la prima volta è stato raggiunto un accordo, dall’inizio alla fine, da ventisette Stati membri, da quelli di più vecchia data a quelli più recenti. Nei negoziati ci sono stati momenti di difficoltà, ma la verità è che è stato raggiunto un accordo e bisogna sottolineare questo risultato molto positivo.</p>
    </intervention>
    <intervention id="3-063" speaker_id="1253" is_mep="True" mode="spoken" role="Presidente">
      <p sl="unknown">Grazie di cuore, signor Presidente della Commissione. L’esperienza ci ha dimostrato che le tre Istituzioni sono sempre andate nella stessa direzione a vantaggio dell’Europa. Domani i presidenti dei gruppi politici saranno a Lisbona per consultarsi con la futura Presidenza sul modo di procedere. Ringrazio tutti voi per la partecipazione.</p>
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-064" speaker_id="23807" name="Magda Kósáné Kovács" is_mep="True" mode="written">
      <p sl="hu">L’accordo politico della scorsa settimana sulla convocazione di una Conferenza intergovernativa e sui principi di base del Trattato di riforma è un compromesso pesante, che comunque tutti possono accettare. Il Trattato di riforma ha riportato l’Europa sulla strada giusta e ha evitato una crisi più seria e prolungata sulla scena europea.</p>
      <p sl="hu">Il Trattato di riforma è essenziale se l’Unione europea e le sue Istituzioni devono essere in grado di agire, ed è indispensabile in vista di ulteriori allargamenti. Il principio della doppia maggioranza nel processo decisionale è una soluzione adeguata per equilibrare e controbilanciare gli interessi dei paesi grandi e piccoli. Il Parlamento europeo è indiscutibilmente il vincitore di queste riforme, perché l’espansione della sua portata legislativa lo affianca al Consiglio in termini di peso politico.</p>
      <p sl="hu">I sostenitori del Trattato costituzionale, però, non possono dimenticare che i simboli hanno un’enorme importanza. I fautori dell’integrazione non intendevano creare un superstato europeo, bensì desideravano rafforzare la volontà comune, o se preferite, sovranazionale, nel processo legislativo e decisionale.</p>
      <p sl="hu">Un esempio è stato fornito da nove paesi, tra cui l’Ungheria, nel rappresentare i valori più importanti nella Costituzione, tra cui la conservazione della Carta dei diritti fondamentali e la salvaguardia dei diritti delle minoranze.</p>
      <p sl="hu">Le tempeste politiche imperversate nel Consiglio ci hanno inoltre insegnato una lezione molto importante: nelle decisioni dell’Unione europea a 27 Stati membri ci sono momenti in cui le posizioni dei paesi della regione dell’Europa centrale e orientale, che devono ancora digerire il loro passato storico, si possono integrare solo a spese di gravi compromessi. E’ proprio per questo motivo che è giunto il momento per gli Stati membri dell’Europa centrale e orientale di cominciare a chiudere le ferite della storia, con la partecipazione dell’Europa. E’ l’unico modo per garantire che la politica del vittimismo non prevalga nella regione, o in singoli paesi.</p>
    </intervention>
    <intervention id="3-065" speaker_id="2309" name="Richard Corbett" is_mep="True" mode="written">
      <p sl="en">Il pacchetto concordato dai 27 governi lo scorso fine settimana ha salvato molte delle riforme istituzionali pratiche contenute nel Trattato istituzionale. Tuttavia, ha omesso anche molti elementi fondamentali: la nozione di una “Costituzione”, il titolo e lo status di “ministro degli Esteri”, il fatto che la Carta dei diritti fondamentali non sarà riportata completamente e in modo esplicito nel Trattato e non potrà essere fatta valere nei tribunali britannici, la rimozione dei simboli (bandiera e inno), la rinuncia alle modifiche nella terminologia legale (per cui i “regolamenti” e le “direttive” si sarebbero chiamati “leggi” e “leggi quadro”), la proroga e la modifica delle nuove ponderazioni di voto nel Consiglio e varie deroghe concesse a singoli Stati membri, come il Regno Unito.</p>
      <p sl="en">Il Parlamento europeo li considererà sacrifici notevoli, ma sono necessari per garantire la ratifica del pacchetto da parte di tutti i 27 paesi.</p>
    </intervention>
    <intervention id="3-066" speaker_id="31123" name="Pedro Guerreiro" is_mep="True" mode="written">
      <p sl="pt">Il mandato assegnato alla Conferenza intergovernativa (CIG) per la modifica dei Trattati, definito all’ultimo Consiglio europeo guidato dalla Presidenza tedesca, conferma ciò che denunciamo ormai da molto tempo: chi non ha accettato i risultati dei referendum in Francia e nei Paesi Bassi – che hanno respinto il contenuto della cosiddetta “Costituzione europea” – ha cominciato quasi immediatamente a studiare il modo di aggirare la volontà sovrana dei popoli di queste due nazioni.</p>
      <p sl="pt">Il mandato della CIG parla da sé. Prevede di recuperare il contenuto essenziale della proposta di Trattato già respinta – superando alcune contraddizioni, soprattutto quelle che ora si cerca di evitare perché compromesse dai referendum –, di vestirlo da “Trattato di riforma” e di mettere da parte il “carattere costituzionale” per mascherare meglio l’operazione.</p>
      <p sl="pt">Quelli che ripetono fino all’esaurimento che la nuova proposta di Trattato è impregnata di democrazia, alla fine sono gli stessi che, ancora una volta, stanno studiando come evitare di indire referendum nazionali vincolanti prima di qualsiasi ratifica della nuova proposta di Trattato. Questo è tanto più grave, in quanto è un tentativo di riaffermare il salto qualitativo nel progetto comune federalista, neoliberale e militarista apparso nella “Costituzione europea” respinta.</p>
      <p sl="pt">Ci sentiamo di affermare che si tratta di un processo doppiamente inaccettabile.</p>
    </intervention>
    <intervention id="3-067" speaker_id="28249" name="Tobias Pflüger" is_mep="True" mode="written">
      <p sl="en">La Presidenza tedesca è stata un disastro. Il cosiddetto Trattato di riforma che viene definito un successo non prepara il terreno per un’UE sociale, democratica e pacifica. Al contrario, l’UE ora è più divisa. A questo proposito, la cosa peggiore sono state le minacce rivolte a Polonia e Regno Unito da politici tedeschi come il presidente del PSE Martin Schulz. Inoltre, la militarizzazione dell’UE è stata accelerata e non si sono presi impegni per un’altra politica sul cambiamento climatico. Qualsiasi nuovo Trattato dell’UE deve essere deciso con un referendum in tutti gli Stati membri. Non si può continuare a parlare di un maggiore coinvolgimento dei cittadini negli affari europei, ma nel contempo impedire loro di esprimere un parere sulle questioni più importanti nell’UE. Vorrei che la voce delle persone che hanno respinto il Trattato costituzionale per la sua impostazione neoliberale e militaristica fosse finalmente ascoltata. Invece avviene il contrario: siamo di fronte al tentativo di far adottare la sostanza del Trattato costituzionale facendola rientrare dalla finestra con il nuovo nome di “Trattato di riforma” ed escludendo la possibilità di indire referendum . Se l’UE deve fondarsi su principi democratici, dobbiamo impedire che questo accada.</p>
    </intervention>
  </section>
  <section id="creitem7" title="7. Calendario delle prossime sedute: vedasi processo verbale"/>
  <section id="creitem8" title="8. Interruzione della sessione">
    <intervention id="3-082" speaker_id="1253" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 17.25)"/>
    </intervention>
  </section>
</text>
