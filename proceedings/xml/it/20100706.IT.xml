<?xml version='1.0' encoding='utf-8'?>
<text id="20100706.IT" lang="it" date="2010-07-06" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Discussioni su casi di violazione dei diritti umani, della democrazia e dello Stato di diritti (comunicazione delle proposte di risoluzione presentate): vedasi processo verbale"/>
  <section id="creitem4" title="4. Analisi della Presidenza spagnola (discussione)">
    <intervention id="2-008" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione: Analisi della Presidenza spagnola. Vorrei dare un caloroso benvenuto al Primo ministro Zapatero, che interverrà a nome del Consiglio. Primo ministro Zapatero, a lei la parola.</p>
    </intervention>
    <intervention id="2-009" speaker_id="photo_generic" name="José Luis Rodríguez Zapatero" is_mep="True" mode="spoken">
      <p sl="es">Presidente in carica del Consiglio. – Signor Presidente, onorevoli deputati, presenzio a questa discussione per fornirvi un resoconto e fare il bilancio dei risultati conseguiti dalla Presidenza spagnola di turno. Quando sono intervenuto qui all’inizio della legislatura, vi ho comunicato che avevo due obiettivi principali per il periodo politico in questione.</p>
      <p sl="es">Il primo consisteva nell’attuazione ed entrata in vigore del trattato di Lisbona, un documento che si propone di re vita a un’unione più completa per l’Europa. Il secondo obiettivo primario, direttamente correlato all’ambizione di conseguire un’unità sempre maggiore tra gli europei, riguardava il raggiungimento, al fine di una ripresa della congiuntura economica, di un’unione più profonda in termini di politica economica, per affrontare gli squilibri delle nostre economie e creare condizioni più appropriate per l’Unione europea, allo scopo di potenziarne la competitività e mantenerne il benessere.</p>
      <p sl="es">Erano questi i due obiettivi principali. Posso assicurarvi che, nell’attuazione del trattato di Lisbona, la Presidenza spagnola di turno ha debitamente adempiuto alle proprie funzioni di garanzia del nuovo equilibrio istituzionale e di rafforzamento delle nuove istituzioni che noi europei ci siamo dati mediante il trattato di Lisbona: segnatamente, la Presidenza del Consiglio europeo, il cui scopo è il rafforzamento della rappresentanza europea e la garanzia della continuità dei programmi politici nel quadro dell’Unione europea, e l’Alto rappresentante, preposto a incoraggiare le azioni comuni nelle questioni di politica estera.</p>
      <p sl="es">Il nuovo equilibrio istituzionale comprende anche uno spartiacque fondamentale nello spirito e nella lettera del trattato di Lisbona, rappresentato dal nuovo ruolo ricoperto da questo Parlamento: un passo avanti in termini di potere di rappresentanza dei cittadini europei.</p>
      <p sl="es">Durante tutto il semestre, signor Presidente, ci siamo adoperati per essere fedeli alla lettera e allo spirito del trattato di Lisbona con il Parlamento, con il nuovo Presidente del Consiglio, e in un dialogo con la Commissione europea che si è rivelato sempre proficuo, positivo e facile da instaurare. Cito per ultima la Commissione europea per rammentare al Parlamento che nello spirito fondatore e nello spirito del trattato di Lisbona risiede la difesa delle istituzioni e del metodo comunitario, come garanzia suprema dell’essenza e dei progressi dell’Unione europea. Tale rafforzamento e corresponsabilità con le istituzioni comunitarie sono sempre state presenti in Spagna e nel governo spagnolo, e lo saranno anche in futuro.</p>
      <p sl="es">Se la Presidenza spagnola di turno ha tratto una lezione dal trattato di Lisbona, è il fatto che occorre quanto più metodo comunitario possibile, e che dobbiamo rafforzare il ruolo delle istituzioni comunitarie più importanti in termini di azione e corresponsabilità per le questioni europee più rilevanti.</p>
      <p sl="es">Onorevoli parlamentari, come ricordavo poc’anzi, l’economia – la crisi economica e il desiderio di realizzare una politica economica comune e un’unione economica più ampia – è stata indubbiamente un obiettivo fondamentale della Presidenza europea. Ci tengo a sottolineare che abbiamo prodotto risultati molto significativi nel periodo in oggetto.</p>
      <p sl="es">Sono stati registrati progressi sostanziali nella governance economica. La prova più convincente di ciò è la messa a punto di nuovi strumenti per gestire le situazioni complesse: nuovi strumenti di cooperazione inediti per l’Unione, quali il sostegno per la situazione problematica del debito sovrano in Grecia, o lo strumento di stabilità finanziaria approvato dal Consiglio e da Ecofin, e attuato dai 27 paesi dell’Unione.</p>
      <p sl="es">Come sapete, nel corso del semestre abbiamo anche adottato una strategia comune per la crescita e l’occupazione fino al 2020. Si tratta di una strategia per la quale abbiamo collaborato con la Commissione assicurandole il nostro sostegno. É una strategia più ambiziosa per la nostra competitività, per l’innovazione, per la creazione di posti di lavoro e per l’inclusione sociale, ed è una strategia con una nuova governance. Lisbona presentava il problema della governance, pertanto la strategia UE 2020 è tesa a rafforzare i nuovi principi operativi per assicurare il conseguimento sia degli obiettivi dell’Unione nel suo complesso sia dei traguardi specifici dei singoli paesi.</p>
      <p sl="es">Inoltre, nel semestre in questione abbiamo consolidato un nuovo quadro per il Patto di stabilità e di crescita, i cui dettagli sono ancora in via di definizione. Si tratta di un nuovo quadro per garantire un rispetto più rigoroso del Patto di stabilità, con nuovi criteri e nuovi meccanismi di azione preventiva e garanzie da parte delle istituzioni europee.</p>
      <p sl="es">Sempre nel periodo in esame, abbiamo facilitato in maniera decisiva l’avanzamento di un pacchetto di nuove norme in materia finanziaria. Sappiamo che la crisi ha avuto origine in campo finanziario, non nei nostri confini, bensì negli Stati Uniti. Siamo consapevoli che ha scatenato ripercussioni gravi sulle nostre istituzioni finanziarie, e oggi possiamo affermare che, in termini concreti, gli aspetti di vigilanza finanziaria hanno registrato notevoli miglioramenti grazie all’intervento determinante del Parlamento. Tra pochi mesi disporremo di un nuovo quadro normativo per la vigilanza finanziaria che coprirà tutti i prodotti finanziari e garantirà soluzioni in situazioni critiche. Conterrà molti più meccanismi di prevenzione nei confronti di quelli che potrebbero essere rischi sistemici.</p>
      <p sl="es">In linea con quanto suddetto, accolgo con favore la decisione del Consiglio europeo di rafforzare la fiducia nelle istituzioni finanziarie europee mediante la pubblicazione di stress test per le nostre banche. Indubbiamente, tale formula all’insegna della trasparenza consentirà di ripristinare parte della fiducia messa duramente alla prova durante questo periodo.</p>
      <p sl="es">In definitiva, signor Presidente, onorevoli parlamentari, sono stati registrati progressi consistenti per quanto riguarda l’unione economica. Mi preme semplicemente ricordare che, a mio parere, tali progressi dovrebbero essere permanenti nel caso di due aspetti fondamentali che, soprattutto in seguito alla crisi economica, sono stati l’oggetto di dibattiti e riflessioni politiche profonde tra gli europei nel periodo in oggetto.</p>
      <p sl="es">Uno riguarda il rafforzamento del Patto di stabilità e crescita, negli aspetti sia preventivi sia correttivi, al fine di applicare incentivi e sanzioni, come sostenuto fin dall’inizio dalla Presidenza spagnola di turno. L’altro concerne la supervisione macroeconomica per sviluppare indicatori volti a valutare la competitività e gli squilibri nel quadro delle azioni coordinate.</p>
      <p sl="es">Per quanto riguarda l’entrata in vigore del trattato di Lisbona, vorrei porre l’accento sull’equilibrio istituzionale, come ho già ricordato all’inizio del mio intervento. In qualità di prima Presidenza a turno dal trattato di Lisbona, devo dire che abbiamo sottoscritto un documento valido. É un trattato migliore. É un trattato che va alla ricerca dell’unione più perfetta. Tuttavia, è un trattato che richiede una grande volontà politica da parte di tutti i 27 Stati membri. Presuppone che i 27 governi abbiano la volontà politica di cedere poteri al Presidente del Consiglio europeo, per attribuire ancor più capacità politica alla Commissione e, naturalmente, per riconoscere il ruolo decisivo e cruciale che ora ricopre il Parlamento europeo.</p>
      <p sl="es">E se il trattato di Lisbona rappresenta soprattutto la via verso un’unione più perfetta, l’unione più perfetta dei cittadini europei non sarà reale o visibile se non verrà riconosciuta dall’esterno. Il cammino verso un’unione più perfetta comporterà pertanto necessariamente una politica estera con un’unità ancora maggiore, con più spazi comuni, e un rafforzamento della voce unica con cui molti di noi europeisti vorremmo che l’Europa parlasse al mondo.</p>
      <p sl="es">A tale proposito, consentitemi di fare brevemente riferimento ai passi da noi compiuti verso l’obiettivo del rafforzamento della politica estera. In primo luogo, lo scorso aprile, la Presidenza di turno ha portato a termine il mandato del Consiglio europeo adottando una decisione politica sul servizio europeo per l’azione esterna. Il 21 giugno di quest’anno il Parlamento, il Consiglio e la Commissione hanno raggiunto un accordo politico sul lancio del nuovo servizio europeo per l’azione esterna, sul quale il Parlamento deve chiarire la propria posizione in plenaria durante questa stessa tornata. Auspico un risultato positivo, in quanto si tratta senza dubbio di un nuovo importante pilastro della politica estera e di sicurezza comune su cui vorremmo poter contare.</p>
      <p sl="es">Parallelamente a ciò, la nostra Presidenza ha appoggiato attivamente l’Alto rappresentante per gli affari esteri e la politica di sicurezza che, congiuntamente a Commissione e Consiglio, ha preso parte ai preparativi di tutta una serie di vertici nel semestre in questione – con Russia, Giappone, Pakistan, Canada, Marocco, America Latina e Caraibi. Questi ultimi hanno prodotto risultati importanti sotto forma di accordi commerciali che rafforzano la posizione economica dell’Unione europea, aprono prospettive in molti paesi dell’America Latina e, senza dubbio, ampliano i legami già solidi tra il continente europeo e l’America Latina nel settore culturale, economico, politico e sociale.</p>
      <p sl="es">Allo stesso modo, abbiamo rafforzato i rapporti di vicinato. Abbiamo organizzato un vertice con la Russia e, anche se non ne abbiamo tenuto uno con gli Stati Uniti come prevedeva la nostra agenda iniziale, mi preme precisare che abbiamo raggiunto numerosi accordi molto significativi con gli Stati Uniti nel nostro mandato. Tra questi figurano accordi sulla lotta contro il terrorismo e accordi di vasta portata legale e politica quali l’accordo SWIFT, nel quale questo Parlamento ha svolto un ruolo decisivo – su un tema certamente non facile – e sul quale deve chiarire la propria posizione in plenaria durante questa tornata. Inoltre, il il 24 giugno è stato sottoscritto un altro accordo economicamente importante relativo ai servizi aerei tra Stati Uniti e Unione europea, noto come “accordo dei cieli aperti”, che prevede la creazione di uno spazio transatlantico comune nel campo dell’aviazione che rappresenta il 60 per cento del traffico globale di passeggeri.</p>
      <p sl="es">Nell’area mediterranea, una delle zone di grande sensibilità per l’Unione europea, come saprete, la Presidenza, in accordo con le istituzioni, ha deciso di rinviare provvisoriamente a novembre il vertice dell’Unione sul Mediterraneo, alla luce della situazione di conflitto esistente nella regione. Reputiamo inoltre che se avessimo organizzato questo vertice dell’Unione sul Mediterraneo in giugno avremmo corso il rischio di un fallimento per l’Unione, e molto probabilmente si presenterà un momento molto più adatto e costruttivo per il ruolo che l’Unione deve svolgere nel Mediterraneo, vale a dire contribuire al dialogo in Medioriente.</p>
      <p sl="es">Mi preme enfatizzare che, sotto la nostra Presidenza, è stata discussa per la prima volta la politica di cooperazione in seno al Consiglio europeo nel corso di una discussione specifica con questa nobile istituzione. Per quanto riguarda eventi che hanno suscitato notevole interesse tra i cittadini e hanno avuto ripercussioni di rilievo, quali i sismi ad Haiti e in Cile, la Presidenza ha partecipato in maniera significativa alle iniziative di cooperazione e solidarietà, in coordinamento con la Commissione, gli Stati membri e l’Alto rappresentante.</p>
      <p sl="es">Sono stati conseguiti progressi ragguardevoli nel processo dei negoziati con la Croazia, grazie alla chiusura di tre capitoli e all’apertura di cinque. In merito alla Turchia, è stato inoltre aperto il capitolo dodici. É stato sbloccato il processo di negoziati per l’accordo di associazione e stabilizzazione con la Serbia, e grazie a questo risultato tutti i paesi balcanici sono attualmente coinvolti nel processo di integrazione europea; è stato compiuto un importante passo avanti nelle prospettive europee dei Balcani.</p>
      <p sl="es">Analogamente, dopo aver vinto le riserve di alcuni Stati membri, sono stati aperti i negoziati con l’Islanda, come approvato dall’ultimo Consiglio europeo. Sono ottime notizie per quel paese, che dimostrano che l’Europa sta continuando a crescere e che l’Unione europea seguita ad essere un polo di attrazione per tutti i paesi limitrofi, e pertanto un grande modello di stabilità e progresso per il mondo.</p>
      <p sl="es">Signor Presidente, concludo citando brevemente alcune delle iniziative direttamente correlate all’espansione dell’Unione europea nel contesto della cittadinanza. Abbiamo promosso azioni per l’avvio dell’iniziativa dei cittadini, come risaputo; la sua traduzione in pratica, mediante negoziati che devono essere tenuti in seno a quest’Assemblea, rappresenterà un impegno significativo in termini di partecipazione dei cittadini al processo di integrazione europea. Abbiamo approvato all’unanimità il mandato per l’adesione dell’Unione alla Convenzione europea per la salvaguardia dei diritti dell’uomo, che è stata una priorità per la Presidenza europea, e abbiamo promosso la lotta contro la violenza di genere e a favore dell’uguaglianza tramite l’istituzione dell’osservatorio europeo e portando avanti la direttiva su un ordine di protezione europeo per le vittime della violenza contro le donne.</p>
      <p sl="es">Abbiamo inoltre approvato il piano d’azione per il programma di Stoccolma 2010, parallelamente alla strategia sulla sicurezza interna. In altri settori, abbiamo svolto una valutazione iniziale del Patto europeo sull’immigrazione e l’asilo, abbiamo promulgato nuove norme in materia di donazione e trapianto degli organi, e abbiamo adottato la direttiva sull’assistenza sanitaria transfrontaliera. In breve, si tratta di questioni rilevanti che toccano da vicino gli interessi dei cittadini per l’estensione dei diritti e la promozione di una maggiore partecipazione al processo di formazione della volontà politica europea.</p>
      <p sl="es">Vorrei concludere con una breve riflessione, signor Presidente. In questi sei mesi abbiamo cercato di affrontare cambiamenti istituzionali che presupponevano necessariamente una risposta che denotasse lungimiranza politica, generosità e impegno. In questo semestre ci siamo adoperati per far fronte alle conseguenze di una crisi economica grave e per infondere fiducia e unità tra gli europei. Abbiamo assunto e portato avanti un impegno volto a rafforzare l’impatto e la presenza dell’Europa nel mondo, convinti come siamo che questo progetto sia dotato di una forza e vitalità maggiore di quando è stato avviato, con tanto entusiasmo e prospettive per gli europei. Siamo persuasi che, mediante il trattato di Lisbona, possiamo portare l’Europa in prima linea nel mondo in termini di stabilità politica, funzionamento democratico esemplare, forza economica, competitività e mantenimento del modello sociale.</p>
      <p sl="es">Infine, vorrei ringraziare il Parlamento europeo per la sua cooperazione e il Presidente del Consiglio europeo Van Rompuy per l’esempio sincero di responsabilità e leadership. Mi preme congratularmi con la Commissione per la fermezza delle sue posizioni, il mantenimento dello spirito comunitario e la strenua difesa del medesimo, malgrado il fatto che noi governi a volte abbiamo difficoltà in tal senso. Tuttavia, è questo che significa integrare l’Europa, avere a cuore gli interessi dell’Europa e sapere che è questa la strada giusta.</p>
      <a text="(Applausi)"/>
    </intervention>
    <intervention id="2-010" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Signor Presidente, onorevoli deputati …</p>
      <p sl="es">Signor Presidente, onorevoli parlamentari, la Presidenza spagnola e gli ultimi sei mesi sono stati un periodo molto speciale per l’Unione europea.</p>
      <p sl="es">In primo luogo, è stato un periodo di transizioni profonde, con la recente entrata in vigore di un nuovo trattato, che ha attribuito nuovi poteri a questo Parlamento, ha stabilito un nuovo rapporto tra il Consiglio europeo e la Presidenza a turno, e ha dato vita a una nuova Commissione, grazie al sostegno di questo Parlamento. É stato anche un periodo caratterizzato da grande tensione per l’economia europea, soprattutto per la zona dell’euro. La crisi ci ha posto di fronte nuove sfide e ci ha imposto nuove risposte.</p>
      <p sl="es">Finora l’esame l’abbiamo passato. Abbiamo dimostrato di essere in grado di adottare misure senza precedenti per garantire la stabilità finanziaria dell’area euro. Abbiamo quindi mantenuto i principi di base della solidarietà e della responsabilità, abbiamo approvato il pacchetto di salvataggio per la Grecia, istituito il meccanismo di stabilizzazione – EUR 750 miliardi – e cominciato a consolidare la governance economica dell’Unione europea per scongiurare e prevenire crisi future.</p>
      <p sl="es">Oggi vorrei rendere omaggio alla Spagna e alla sua Presidenza in carica del Consiglio, che è stata molto positiva e proficua e che si è insediata in un contesto difficile e molto particolare. L’impegno determinato e personale del Presidente Rodríguez Zapatero per l’Europa e lo spirito e metodo comunitari è stato essenziale per affrontare tali sfide. Anche gli sforzi compiuti da tutte le autorità spagnole sono stati cruciali. Vi ringrazio molto per questo. Sono particolarmente soddisfatto del fatto che abbiamo lavorato insieme per conseguire importanti risultati in questi sei mesi, tra cui l’aver dotato l’Unione europea di un’agenda per la nuova crescita che è intelligente, sostenibile ed inclusiva, e l’aver preso decisioni chiave per stabilizzare e rafforzare l’economia dell’Unione europea.</p>
      <p sl="es">Con l’adozione della strategia Europa 2020 abbiamo stabilito per la prima volta un approccio globale che coniuga una configurazione intelligente di bilancio con riforme strutturali, abbiamo rafforzato il coordinamento politico ed economico e la riforma dei nostri mercati finanziari. Europa 2020 è la nostra agenda per l’economia sociale di mercato europea nel XXI secolo. Contribuirà a mobilitare tutti gli strumenti disponibili, a tutti i livelli, per promuovere la creazione di occupazione e sfruttare nuove fonti di crescita.</p>
      <p sl="es">La Presidenza spagnola è stata fondamentale nel promuovere quest’agenda e, in particolare, nel trovare un accordo sui cinque obiettivi principali presentati dalla Commissione. Tali obiettivi sono importanti. Dotano Europa 2020 di un messaggio politico comprensibile a tutti e che non può essere contestato da nessuno: occupazione, istruzione, innovazione, ambiente e integrazione sociale. Vorrei sottolineare soprattutto il sostegno della Spagna per il raggiungimento di un accordo sull’obiettivo della lotta contro la povertà. Molti hanno espresso dubbi sull’importanza di iscrivere tale obiettivo nel quadro europeo. Sono tuttavia convinto che con questo accordo abbiamo dimostrato che la dimensione sociale è parte integrante del nostro progetto comune.</p>
      <p sl="es">I nostri obiettivi stanno fungendo da catalizzatore. Sono ben comunicati e mirati. Inoltre, ci dotano di una struttura per promuovere e verificare i progressi. In seguito alla sua adozione da parte del Consiglio europeo di giugno, gli Stati membri e le istituzioni hanno ora gli strumenti per mettere in pratica Europa 2020, soprattutto tramite le sette iniziative principali e i programmi di riforma nazionali. La prossima sfida per tutti noi consiste nella traduzione del tutto in risultati concreti.</p>
      <p sl="en">Insieme col Parlamento europeo la Presidenza spagnola ha inoltre compiuto notevoli progressi nel campo della regolamentazione finanziaria.</p>
      <p sl="en">Dico “progressi” rispetto alle posizioni di Consiglio e Parlamento solamente sei mesi fa. Non ho tuttavia utilizzato il termine “svolta”. Sì, siamo vicini a un accordo sul pacchetto in materia di vigilanza finanziaria, ma non dobbiamo sprecare l’occasione. Esorto tutti gli Stati membri e i deputati di quest’Assemblea ad assumersi la loro piena responsabilità. La data di fine anno che ci siamo posti come obiettivo per il pieno funzionamento del nuovo sistema non è lì soltanto per comodità. É un segnale politico cruciale. Tutte e tre le istituzioni devono ora compiere passi decisivi per sigillare il pacchetto prima della pausa estiva. Penso che sarebbe molto difficile spiegare ai nostri partner del G20 che noi, i primi ad aver iniziato questo processo, non siamo riusciti a essere i primi a portarlo a termine.</p>
      <p sl="en">La Presidenza ha giustamente posto l’accento sull’attuazione dei nuovi strumenti del trattato di Lisbona e vorrei mettere in luce in particolare i progressi compiuti in merito a due fascicoli importanti.</p>
      <p sl="en">Il primo è l’iniziativa europea dei cittadini. Sarà un’espressione molto concreta e tangibile dell’obiettivo del trattato di Lisbona di rafforzare la democrazia diretta nell’Unione europea. La Commissione appoggia con fermezza l’obiettivo di tradurla in realtà quanto prima. Abbiamo presentato repentinamente la nostra proposta dopo un’ampia consultazione che ha coinvolto tutte le parti interessate rilevanti. Plaudo al fatto che il Consiglio, sotto la guida della Presidenza spagnola, abbia ora formulato la propria posizione e sia ora in grado di avviare le discussioni con Parlamento, che nutre naturalmente un interesse particolare e ha una legittimità specifica in materia.</p>
      <p sl="en">In secondo luogo, durante la Presidenza spagnola, il Consiglio ha convenuto di negoziare direttive per l’adesione dell’Unione alla Convenzione europea per la salvaguardia dei diritti dell’uomo e delle libertà fondamentali. É un’espressione forte dei nostri valori e dell’impegno a rispettare i diritti umani e lo stato di diritto.</p>
      <p sl="en">Vorrei infine elogiare il contributo spagnolo nel promuovere la dimensione esterna delle politiche comunitarie. La Presidenza è stata fattiva nel preparare una serie senza precedenti di vertici con i partner strategici dell’Europa nel mondo. Citerei in particolare i risultati ragguardevoli dei vertici con l’America Latina e i Caraibi, nei quali è stata raggiunta la conclusione dei negoziati con la comunità andina, la sottoscrizione degli accordi con Peru e Colombia e il rilancio dei negoziati Mercosur. Mi preme inoltre ricordare – soprattutto perché si è svolto per la prima volta – il vertice col Marocco.</p>
      <p sl="en">In questa sede è inoltre importante ricordare il contributo fondamentale della Presidenza spagnola alla conclusione dei negoziati sull’accordo UE-USA sul programma di controllo delle transazioni finanziarie dei terroristi. Grazie agli sforzi di quest’organo e della Commissario Malmström, disponiamo ora di un testo che tiene conto delle questioni specifiche sollevate dal Parlamento europeo. So che l’Assemblea discuterà oggi la relazione Alvaro, e spero che un nuovo compromesso e la discussione producano una votazione positiva da parte del Parlamento giovedì prossimo.</p>
      <p sl="en">La Spagna ha inoltre offerto un contributo inestimabile all’istituzione del servizio europeo per l’azione esterna. Grazie al suo impegno, all’impegno della baronessa Ashton e all’ausilio del Parlamento europeo, abbiamo ora sul tavolo un accordo politico che, ne sono certo, segnerà il successo dell’avvio del servizio per l’azione esterna. Per come è stato progettato, il servizio si inserirà bene nel lavoro di Parlamento, Consiglio e Commissione sulle relazioni esterne. Reputo pertanto che l’accordo meriti il sostegno del Parlamento.</p>
      <p sl="en">Le discussioni ci hanno fatto compiere ottimi progressi sugli emendamenti necessari del regolamento sul personale e del regolamento finanziario, per i quali Consiglio e Parlamento sono ora in procinto di avviare il processo completo di codecisione. É scontato che il Parlamento ricoprirà appieno il ruolo che gli spetta nel decidere il bilancio rettificativo per il 2010 e nel valutare la lettera rettificativa per il bilancio del 2011 che la Commissione presenterà dopo l’estate. Nel frattempo, l’Alto rappresentante e Vicepresidente della Commissione avrà il sostegno che le serve per attuare il servizio.</p>
      <p sl="en">La Presidenza spagnola può ripensare con soddisfazione a tutta una serie di traguardi importanti raggiunti in un periodo connotato da cambiamenti economici, sociali e istituzionali. Negli ultimi sei mesi, caratterizzati da sfide senza precedenti per l’Europa, la Spagna ha dato nuovamente prova della propria serietà e del proprio impegno europeo nel detenere la Presidenza a turno del Consiglio. Ha compiuto ogni sforzo possibile per dimostrare che l’Europa lavora e produce risultati, affrontando indomitamente le questioni che maggiormente preoccupano i nostri cittadini. Ma non c’è posto per l’autocompiacimento, dobbiamo continuare a costruire fondamenta solide per il futuro. La Commissione europea è impegnata al massimo su questo fronte, insieme al Parlamento, al Consiglio europeo e al Belgio, che detiene ora la Presidenza a turno del Consiglio e che eredita dalla Spagna una serie di risultati consolidati. Alla Spagna, grazie, muchas gracias .</p>
      <a text="(Applausi)"/>
    </intervention>
    <intervention id="2-013" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE. – Presidenti, Primo ministro, la Presidenza spagnola del Consiglio dell’Unione europea ha cercato di ritagliarsi un posto in un nuovo contesto istituzionale, tra il nuovo Presidente del Consiglio e l’Alto rappresentante, e i maggiori poteri attribuiti al Parlamento europeo quale colegislatore europeo a pieno titolo.</p>
      <p sl="fr">Al contempo, questa Presidenza si è svolta in un periodo di difficoltà economiche ingenti per l’Europa, quali la crisi dell’euro in Grecia e un disagio sociale crescente, come testimonia la situazione in Spagna, con quasi cinque milioni di disoccupati. In tale contesto, sono stati compiuti diversi progressi: la creazione dei meccanismi europei per la stabilizzazione finanziaria, i progressi nella regolamentazione dei mercati finanziari – in questo contesto, signor Primo ministro, le chiederei di proseguire su questa strada per ottenere tali norme –nonché l’organizzazione del servizio europeo per l’azione esterna.</p>
      <p sl="fr">É tuttavia difficile attribuire il merito di tali misure positive a una o all’altra Presidenza a turno, alla Presidenza del Consiglio europeo o al Parlamento, e comunque tali misure hanno subito varie battute d’arresto o ritardi, come avete sottolineato. Penso in particolare alla cancellazione del vertice tra Stati Uniti ed Europa, un’occasione mancata per rilanciare una partnership transatlantica essenziale. Il mio gruppo vorrebbe che il Consiglio europeo, nel vertice sui partenariati strategici che si terrà a settembre, recuperasse il tempo perduto, e proponiamo la creazione di un mercato transatlantico, che garantirebbe un veicolo efficace per generare crescita e occupazione nei nostri due continenti.</p>
      <p sl="fr">Onorevoli colleghi, la posta è elevata, e siamo pertanto costretti a trasmettere segnali di fiducia non solo ai mercati, ma anche ai cittadini: fiducia nella nostra capacità congiunta di innovazione e di impegno imprenditoriale, e fiducia nella capacità dell’Europa di tornare alla competitività e quindi alla crescita.</p>
      <p sl="fr">Per conseguire tali risultati, ognuno degli Stati membri deve fare la sua parte e trarre ispirazione dalle migliori pratiche dei paesi limitrofi. Tuttavia, per avere un concerto armonioso, ci occorre un direttore d’orchestra, e questo direttore dev’essere europeo. Il mio gruppo si aspetta che i leader europei trasmettano un messaggio di unità e fiducia e che si organizzino di conseguenza. Ci attendiamo inoltre che il metodo comunitario prevalga su quello intergovernativo, i cui limiti sono stati messi in luce dalla crisi attuale.</p>
      <p sl="fr">Signor Primo ministro, come ha precisato lei, intendiamo seguire la via già tracciata dalla Presidenza spagnola e mantenere la medesima posizione forte su questo metodo comunitario. La Presidenza belga deve far fronte a moltissime sfide, e io raccomando alla stessa e a tutti noi di dare prova di umiltà, ma anche di efficienza.</p>
      <a text="(Applausi)"/>
    </intervention>
    <intervention id="2-014" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo S&amp;D . – Signor Presidente, onorevoli colleghi, esordirò con un commento personale, per quanto molto importante. Primo ministro Zapatero, la logica politica vorrebbe che io fossi felice quando Angela Merkel è triste, e che io di norma condividessi la sua gioia. Tuttavia, domani sera accadrà il contrario, in quanto io e il cancelliere Merkel festeggeremo insieme, e io non mostrerò alcuna solidarietà con lei.</p>
      <a text="(Applausi)"/>
      <p sl="de">Inoltre, a breve l’onorevole Cohn-Bendit ci intratterrà con la sua scarsa dimestichezza col mondo calcistico, ma ora torniamo alla Presidenza spagnola.</p>
      <p sl="de">Primo ministro Zapatero, la Presidenza spagnola ha messo a segno alcuni risultati eccellenti, sui quali mi vorrei ora soffermare. In questi ultimi giorni, dopo svariati negoziati sul servizio europeo per l’azione esterna che di fatto sono stati molto difficoltosi – voglio citarlo espressamente – siamo giunti a una conclusione coronata dal successo, grazie alla stretta collaborazione con la baronessa Ashton e all’impegno incessante degli onorevoli colleghi di quest’Assemblea. Tuttavia, nelle battute finali è stata la Presidenza a offrire il contributo decisivo. É un successo che va ascritto alla Presidenza spagnola. Mi preme soprattutto citare il vostro ministro degli Esteri Moratinos, che ha offerto un contributo essenziale per giungere a una conclusione positiva.</p>
      <p sl="de">La Presidenza spagnola è stata inoltre fondamentale per il conseguimento dell’accordo SWIFT. Vorrei ringraziare in particolare il ministro Rubalcaba, senza cui l’accordo in questione non sarebbe andato in porto nella sua forma attuale. Vorrei dire quanto segue al Presidente della Commissione. Se fosse prevalsa la mentalità automatizzata della Commissione e, in particolare, della Commissario Malmström, non avremmo raggiunto l’accordo SWIFT. Il merito di ciò va espressamente al Parlamento e alla Presidenza spagnola.</p>
      <p sl="de">Auspico il raggiungimento di una conclusione in merito alle misure che sono tuttora necessarie in termini di vigilanza bancaria e regolamentazione del mercato finanziario. Negli ultimi giorni abbiamo compiuto progressi notevoli in tal senso. Non siamo ancora alla fine, ma spero che si possa giungere a compromessi e conclusioni sensate. Dobbiamo inoltre assumere un ruolo di leadership per l’Europa. É essenziale anche perché abbiamo constatato che se gli europei agiscono di comune accordo – un altro successo ascrivibile alla Presidenza spagnola – abbiamo l’occasione imperdibile di definire standard europei che possano essere applicati anche a livello internazionale.</p>
      <p sl="de">Esaminiamo ancora una volta i fatti delle ultime due settimane. Per il momento l’attacco speculativo contro l’euro è stato sventato. Cosa sta accadendo? Gli speculatori si rendono conto che vi sono misure europee che proteggono la moneta, per cui adesso stanno rivolgendo la loro attenzione agli Stati Uniti e stanno speculando sul dollaro. Tra parentesi, per tutti coloro che hanno presenziato al vertice del G20, questa potrebbe essere un’ottima argomentazione per ricordare al Presidente degli Stati Uniti e ad altri che non è corretto pensare che i capitalisti abbiano soltanto noi nel mirino. Vanno dove credono di poter realizzare più velocemente un profitto. Al momento è il dollaro, ma chissà, magari la prossima volta toccherà alla sterlina britannica o ad altre valute. Ci occorrono norme con valenza globale. Se ora le applichiamo in maniera parziale, a livello europeo, facciamo la cosa giusta in quanto, in qualità di Unione europea forte, possiamo attuarle anche a livello internazionale. É anche un passo nella giusta direzione.</p>
      <p sl="de">Primo ministro Zapatero, le sono grato che, in veste di Presidente in carica del Consiglio, abbia espresso esplicitamente il proprio appoggio alla Commissione. Ho l’impressione che questo non valga sempre per tutti i membri del Consiglio. L’onorevole Daul ha fatto giustamente riferimento alla difesa del metodo comunitario. Ci occorre l’unione delle istituzioni europee per contrastare la tendenza deplorevole alla rinazionalizzazione, presente soprattutto in sede di Consiglio europeo. Dobbiamo dire pane al pane e vino al vino, per cui grazie molte per aver cantato le lodi del Presidente Van Rompuy. Anch’io lo trovo una persona squisita ma, come membro di quest’Aula, devo dire che il nostro interlocutore è la Presidenza di turno. Ho già fornito tre esempi di modi in cui, con la Presidenza di turno – che, tra parentesi, è guidata da politici e non da qualche burocrate appartenente all’apparato amministrativo di Bruxelles – e in qualità di politici – e come ministro anche lei è un deputato – noi disponiamo solitamente di una comprensione di quello che accade in parlamento molto più puntuale di qualche altro funzionario che lavora in una segreteria generale, anche se sotto la guida del Presidente Van Rompuy. Per questo reputo che la Presidenza di turno abbia dimostrato il proprio valore. Soprattutto per noi come Parlamento si tratta di un interlocutore diretto con cui possiamo risolvere immediatamente i problemi che emergono nei processi legislativi specifici. Un risultato del trattato di Lisbona che considero un passo in avanti è il fatto che le istituzioni europee, se lavorano insieme e se si considerano reciprocamente complementari, possono conseguire risultati maggiori che non optando per lo scontro diretto, come accade di sovente in sede di Consiglio.</p>
      <p sl="de">In generale, la Presidenza spagnola è stata una Presidenza coronata dal successo. Grazie degli sforzi e dell’attenzione.</p>
    </intervention>
    <intervention id="2-015" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">a nome del gruppo ALDE. – Signor Presidente, se il calcio non conta, utilizzerò anch’io una metafora calcistica. La Presidenza spagnola mi sembra un po’ la Coppa del mondo di Fernando Torres. É iniziata con aspettative elevate, ma ad oggi i risultati sono stati piuttosto deludenti. Spero in tutta onestà che, per quanto riguarda Fernando Torres, lo stesso accada anche domani, e che non dobbiamo rivivere l’esperienza del 2008.</p>
      <p sl="de">In termini di politica economica, la Presidenza spagnola si è posta un programma veramente ambizioso: UE 2020, requisiti di capitale patrimoniale più rigorosi per le banche, regolamentazione dei fondi hedge e riforma della supervisione finanziaria europea. É stato l’approccio incontestabilmente giusto alla crisi.</p>
      <p sl="de">Devo tuttavia ammettere, a nome del mio gruppo, che siamo rimasti delusi dal risultato. Non tanto dalla Presidenza del Consiglio in sé, quanto dagli Stati membri. Sappiamo tutti quanto sia diplomatico il Presidente Barroso. Quando ci dice che ci sono stati dei progressi ma nessuna svolta, per lui queste sono parole chiare.</p>
      <p sl="de">É vero che si è potuto raggiungere un accordo sui requisiti di capitale ma non sulla regolamentazione dei fondi hedge . In questo caso i negoziati hanno subito una battuta d’arresto, in quanto non si è potuti approdare a una posizione comune in Consiglio, benché anche qui sia necessario promuovere ulteriori trattative. Anche la vigilanza finanziaria si scontra con qualche difficoltà in sede di Consiglio. Gli Stati membri credono veramente che in un mercato comune per i servizi finanziari la vigilanza possa essere organizzata al meglio a livello nazionale? La crisi ha dimostrato il fallimento di questo approccio. Il Consiglio non dovrebbe ostacolare una supervisione finanziaria europea efficiente. I contribuenti non sono in grado né sono disposti a salvare ancora una volta il sistema bancario.</p>
      <p sl="de">Più o meno lo stesso si può dire della strategia UE 2020. In Consiglio si comportano come se la strategia di Lisbona non fosse fallita a causa di concezioni errate. Invece è accaduto proprio questo. Il metodo di coordinamento aperto è saltato. Anche qui occorre un maggiore coordinamento europeo. Una strategia per l’occupazione e la crescita che punti al successo deve essere basata sul metodo comunitario. La nuova strategia non ne tiene sufficientemente conto. Quest’Assemblea ha chiesto un approccio diverso.</p>
      <p sl="de">Se noi in Europa non vogliamo accettare una perdita di prosperità nel lungo periodo, dobbiamo diventare più competitivi. A tal fine, ci occorre una strategia per la crescita efficiente con un potenziale di successo. Per ottenerla ci occorrono regolamentazione e un nuovo orientamento dei mercati finanziari che prediliga nuovamente e con maggiore incisività il finanziamento dell’economia reale. A tal fine dobbiamo mettere in campo una prevenzione e gestione efficace delle crisi sotto forma di autorità di vigilanza finanziaria europea degna di questo nome, nonché un fondo valutario europeo.</p>
      <p sl="de">Tuttavia, a questo scopo occorre anche che i governi dei paesi membri rimettano finalmente ordine nei propri bilanci e che noi coordiniamo meglio la nostra politica economica in Europa. Non può essere un “race to the bottom” (livellamento verso il basso), bensì occorre un “race to the top” (puntare al meglio); vogliamo più competitività in più Stati membri.</p>
      <p sl="de">In politica estera, si sarebbero conseguiti risultati certamente maggiori se la Spagna avesse riconosciuto il Kosovo, una circostanza che ha indebolito la posizione del Consiglio sulla questione fin dall’inizio. Il vertice USA-UE e la riunione dell’Unione per il Mediterraneo sono stati annullati.</p>
      <p sl="de">Vorrei fare un’ultima osservazione. Il mio gruppo adotta un approccio estremamente costruttivo nei confronti dei negoziati con la Turchia, ma l’aver aperto un nuovo capitolo l’ultimo giorno della Presidenza, quasi come per premiare l’astensione della Turchia in sede di Consiglio di sicurezza delle Nazioni Unite sulle sanzioni contro l’Iran, ha attratto critiche anche da parte dei sostenitori della Turchia. Ritengo che l’impegno con questo paese vada portato avanti in maniera diversa, più differenziata e impegnata, e anche dopo un’attenta riflessione, invece che affrettarsi a prendere decisioni all’ultimo minuto.</p>
    </intervention>
    <intervention id="2-016" speaker_id="1934" name="Daniel Cohn-Bendit" is_mep="True" mode="spoken">
      <p sl="de">a nome del gruppo Verts/ALE. – Signor Presidente, non farò alcun commento di natura calcistica. So che siete tutti troppo preparati sull’argomento. Mi limiterò a dire che è un peccato che il Ghana sia stato eliminato. Siamo tutti d’accordo su questo, vero? Bene.</p>
      <p sl="de">L’atteggiamento di quest’Assemblea nei confronti delle dichiarazioni odierne – vale a dire che siamo tutti soddisfatti – mi sorprende. Abbiamo ceduto alla retorica fine a se stessa. Sono stati conseguiti progressi, progressi e ancora progressi, e in qualche modo ho l’impressione che, a parte qui, in quest’Aula, nessun altro se ne sia accorto. Potreste rispondermi che la colpa è della nostra incapacità di comunicare come si deve in questo momento, ma non è questo il problema. Per dirla chiaramente, il problema sta nel fatto che per una volta dobbiamo guardare in faccia alla realtà. La realtà è la seguente: stiamo discutendo le risoluzioni per il 2020, ma non siamo in grado di mettere a disposizione un solo centesimo per i sette o otto progetti principali. Non può funzionare. Mi immagino già il Consiglio che dichiara che dobbiamo ridurre il bilancio europeo per colpa della crisi. Questo significa che il 2020 può già finire nel dimenticatoio.</p>
      <p sl="de">Ripetiamo sempre che vogliamo crescita, crescita, crescita. Sì, ma che tipo di crescita? Chi punta alla crescita non può pensare di conseguirla semplicemente risparmiando. Ci occorre un fondo europeo. Sì, ma dev’essere un fondo per la solidarietà e gli investimenti. Dove parla degli investimenti l’Europa oggi? Dove? Non li ho sentiti citare neanche una volta negli interventi. É vero, avete perfezionato il Patto di stabilità, il che significa un’ennesima ondata di sanzioni che non funzioneranno a meno che non si potenzi l’economia. Potete annunciare quante sanzioni volete, non serviranno a nulla. Per conseguire una crescita economica positiva o, in altre parole, una crescita sostenibile ed ecologica, bisogna anche investire in determinati settori. Non ho sentito neanche una parola al riguardo oggi – neanche una volta.</p>
      <p sl="de">Mi preme riprendere un concetto relativamente a SWIFT. Onorevole Schulz, quest’Assemblea ha deciso soltanto su un paragrafo di SWIFT. Quando gli americani avanzano una richiesta, ci dev’essere un’autorità giudiziaria che valuti la legittimità della richiesta stessa. Poi arriva l’accordo da voi approvato, e la risposta è Europol. Non sapevo che Europol fosse un’istituzione giudiziaria – ogni giorno si impara qualcosa di nuovo. Se un agente di polizia americano chiedesse a un agente europeo se qualcosa va bene o meno, voi credete che quest’ultimo gli direbbe che non va? Sciocchezze, visto che gli agenti di polizia devono collaborare tra loro. Una forza di polizia non ne può controllare un’altra. Nessun sistema giuridico prevede che una forza di polizia ne monitori un’altra. Nella sua versione attuale, SWIFT non soddisfa pertanto le richieste del Parlamento europeo da noi votate in questa sede. Anche voi dovreste dire qualcosa in proposito e non limitarvi a esprimere lodi sperticate, in quanto le cose non stanno semplicemente così.</p>
      <p sl="fr">Primo ministro, sulla base della sua esperienza della Presidenza a turno, ritengo che ci sia un problema istituzionale.</p>
      <p sl="fr">Credo che dopo sei mesi … ebbene, vedremo dopo le prossime Presidenze. Non penso che la Presidenza a turno e quella permanente possano funzionare stando alle definizioni di istituzioni fornite da Lisbona. Sussiste un vero e proprio problema di malfunzionamento. Dovremmo avere la chiarezza di mente di trattare questo problema in futuro.</p>
    </intervention>
    <intervention id="2-018" speaker_id="4542" name="Timothy Kirkhope" is_mep="True" mode="spoken">
      <p sl="en">a nome del gruppo ECR. – Signor Presidente, questa Presidenza si è insediata in un momento critico, con una posta in gioco elevata. Come prima Presidenza a turno che presiede anche il Consiglio europeo e il Consiglio “Affari generali”, avrebbe potuto plasmare una nuova tipologia di Presidenza, capace di instaurare rapporti costruttivi col Presidente e l’Alto rappresentante. Nel lavoro quotidiano del Consiglio e nei preparativi per il Consiglio europeo, avrebbe potuto svolgere un ruolo vitale nel portare avanti un’agenda di riforme europee moderna e progressista, e nell’affrontare le crisi dell’economia, del debito pubblico e della zona dell’euro, l’Unione europea avrebbe dovuto avere una forza d’intervento positiva.</p>
      <p sl="en">Invece, e lo deploro, troppo spesso questa Presidenza ha dimostrato di essere maggiormente interessata a brevi frasi dal forte impatto mediatico che non alla sostanza. Ha proposto un vertice transatlantico che non è riuscita a realizzare, e contemporaneamente ha perseguito una politica per Cuba che ha destabilizzato i rapporti atlantici e che è inutile dal punto di vista della liberazione dei cittadini prigionieri di quest’isola importante. Ha tentato di organizzare un vertice dell’Unione mediterranea che è stato annullato.</p>
      <p sl="en">In politica estera, pare che l’unico obiettivo coerente per la Presidenza sia stato il tentativo di screditare l’Alto rappresentante, ad esempio criticandola per non aver partecipato alle riunioni, ma francamente, dati i precedenti della Presidenza in termini di organizzazione dei vertici, capisco benissimo la sua riluttanza a inserire in agenda tali impegni.</p>
      <p sl="en">Passando all’economia, la Presidenza spagnola è stata praticamente invisibile. Rendere pubblici gli stress test delle banche è ovviamente una misura ragguardevole, ma non prendiamoci in giro pensando che si tratti di una strategia completa per la ripresa. É difficile evitare l’impressione che l’obiettivo principale della Presidenza durante la crisi della zona dell’euro sia stato quello di nascondersi, ma con un disavanzo di bilancio di oltre l’11per cento, forse riteneva di avere buoni motivi per evitare l’esame internazionale. Con un deficit così oneroso e un piano di riforma poco ardito per la sua economia interna, non era nella posizione di offrire la leadership europea o di dare l’esempio, così è andata sprecata l’occasione storica derivante dall’essere la prima Presidenza dopo il trattato di Lisbona.</p>
      <p sl="en">La Spagna è un membro chiave dell’Unione europea, con la sua magnifica storia e la sua democrazia moderna e vitale. Ha molto da offrire, e in quest’Assemblea contiamo molti rappresentanti spagnoli illustri. Eppure questa Presidenza scialba e prosaica ha deluso il Consiglio, ha deluso l’Unione europea e, mi rincresce dirlo, ha deluso anche la Spagna.</p>
    </intervention>
    <intervention id="2-019" speaker_id="28407" name="Willy Meyer" is_mep="True" mode="spoken">
      <p sl="es">a nome del gruppo GUE/NGL. – Signor Presidente, Primo ministro Zapatero, Presidente Barroso, guardi, Primo ministro Zapatero, se non interverranno cambiamenti nell’orientamento economico di fondo dell’Unione, chiunque detenga la Presidenza a turno è destinato a smantellare il modello sociale europeo. É la pura verità. É questo il motivo degli scioperi generali in Grecia, Italia, Francia, Portogallo e il prossimo, il 29 settembre, in Spagna.</p>
      <p sl="es">Gli scioperi generali sono la risposta di lavoratori e pensionati a quest’orientamento economico scelto da voi e da una maggioranza consistente di quest’Aula. C’è un ampio consenso. Guardi le differenze che sussistono nei dibattiti nazionali, eppure, quando lei viene qui, tutti vanno d’amore e d’accordo. É perché qui siete tutti d’accordo sull’orientamento di fondo di una politica economica che penalizza lavoratori e pensionati, che non sono responsabili della crisi. Non ne sono responsabili, eppure toccherà a loro pagarne lo scotto.</p>
      <p sl="es">Per questa ragione, signor Presidente, credo che la domanda fondamentale sia se abbiamo la forza sufficiente per cambiare questo orientamento economico, che minaccia il modello sociale e la coesione sociale e territoriale. Alla fine degli anni ottanta il Consenso di Washington si è trasferito a Bruxelles. Non ci devono essere interventi nell’economia, tutti i servizi strategici che sono in mano pubblica devono essere privatizzati e vanno presi provvedimenti per deregolamentare il mercato. Tale politica del non intervento in economia ci ha portato a una crisi senza precedenti in seno all’Unione europea, e ha messo in pericolo il modello sociale europeo. É pertanto impossibile per un Presidente in carica salvare la situazione senza cambiare il modello, che ha reso il consenso di Bruxelles una fotocopia del fallito Consenso di Washington. E una fotocopia, signor Presidente.</p>
      <p sl="es">Avete cominciato dal fallimento palese che è stata la strategia di Lisbona. Non faceva parte del vostro mandato eppure, malgrado l’eclatante fallimento – che puntava al 3per cento di crescita, alla creazione di 20 milioni di impieghi e allo stanziamento del 3 per cento del PIL a favore della ricerca e sviluppo – sta per essere introdotta un’altra strategia sempre basata sul non intervento in economia e sul non disporre di strumenti pubblici, di un Tesoro europeo, di una politica fiscale europea, di politiche occupazionali attive o di politiche occupazionali per l’industria. Non abbiamo neanche uno strumento, e continuiamo col nostro impegno nei confronti della nostra politica fallita. La risposta del movimento dei lavoratori europei non può pertanto essere logicamente diversa. É il movimento che si è adoperato strenuamente per mantenere il modello sociale, e così risponde con gli scioperi generali. Scioperi generali.</p>
      <p sl="es">Pertanto, signor Presidente, non concordiamo con i risultati di questa Presidenza, e voglio ribadirvi, come ho già detto all’inizio, che se non ci sarà alcun cambiamento in termini di politica economica, chiunque deterrà la Presidenza di turno diventerà lo strumento di smantellamento del modello sociale europeo.</p>
      <p sl="es">Infine, in merito alla politica estera, non concordiamo con l’applicazione della dottrina europea quale politica di vicinato in paesi che non rispettano la clausola 2 degli accordi di associazione. Al crimine di guerra commesso da Israele contro la flotta umanitaria si sarebbe dovuto reagire con il congelamento immediato …</p>
      <a text="(Il Presidente interrompe l’oratore)"/>
    </intervention>
    <intervention id="2-020" speaker_id="96954" name="Marta Andreasen" is_mep="True" mode="spoken">
      <p sl="en">a nome del gruppo EFD. – Signor Presidente, vorrei rivolgermi al Primo ministro Zapatero. Lei ha esercitato la Presidenza di turno dell’UE allo stesso modo in cui governa il suo paese, la Spagna – vale a dire, voltando le spalle ai suoi cittadini. Sono tornata qui oggi per ricordarle il famigerato accaparramento di terre da parte della Spagna, una questione che ho sottoposto per la prima volta alla sua attenzione lo scorso gennaio. Non ha fatto nulla per porre fine alla situazione folle che colpisce centinaia di migliaia di cittadini di tutta la Spagna che rischiano la confisca e la demolizione delle loro case.</p>
      <p sl="en">Qualche giorno fa il responsabile dell’ispettorato della pianificazione andaluso ha ammesso che soltanto in quella regione sono interessate dal provvedimento 300 000 case. Non è un gruppetto di cittadini britannici come alcuni vogliono farci credere. La soluzione suggerita è che i proprietari possano farsi legalizzare le abitazioni in cambio del pagamento di una somma. Hanno già pagato, Primo ministro Zapatero. I miei elettori mi chiedono regolarmente chi governi la Spagna. Il signor Westerdale mi scrive che teme di dover affrontare una situazione simile a quella vissuta dai cittadini britannici per mano del Presidente Mugabe in Zimbabwe e si chiede perché debba ricevere questo trattamento in un paese europeo amico. Per questo ritiene che l’Unione europea non sia in grado di proteggere i cittadini britannici.</p>
      <p sl="es">Si rende conto, Primo ministro Zapatero, che questa situazione in atto rappresenta una violazione dei diritti umani, oltre che essere una componente importante della crisi che sta attanagliando la Spagna? Si aspetta che l’Unione europea intervenga a salvare un paese dove continua a essere perpetrata questa violazione, senza che il governo centrale decida di intervenire?</p>
      <p sl="en">Da parte mia, stia certo che continuerò a lottare a difesa di tutte le persone – i britannici, gli spagnoli e tutti gli europei – che sono soggette a tale ingiustizia.</p>
    </intervention>
    <intervention id="2-023" speaker_id="97170" name="Francisco Sosa Wagner" is_mep="True" mode="spoken">
      <p sl="es">Signor Presidente, Primo ministro Zapatero, ha commesso un errore di approccio. Ha creduto che avrebbe effettivamente presieduto l’Europa e influito sugli ingranaggi che fanno funzionare la complessa macchina europea. É giunto a tale conclusione perché è questo che ha fatto proclamare alle persone a lei vicine, vale a dire che il mondo avrebbe vissuto un momento straordinario sotto la sua Presidenza. Nulla di ciò è avvenuto.</p>
      <p sl="es">Passiamo ad alcuni dettagli. Per quanto riguarda questo semestre di Presidenza spagnola, vorrei fare una distinzione tra la gestione politica da una parte, e il lavoro che è stato svolto dagli operai della sala macchine dall’altra. É la prima delle due che ha fallito, e a causa di una mancanza di slancio da parte della Presidenza del governo, che ha forgiato una Presidenza europea sempre diversa a seconda del mutare delle circostanze. Vorrei tuttavia mettere in luce gli sforzi compiuti dai funzionari e la loro volontà ammirevole di servire l’Europa e la Spagna. É innegabile, signor Presidente, che la Spagna dispone di personale qualificato straordinario, ed è un peccato che nella realtà quotidiana venga tenuto in tal misura ai margini di tutto.</p>
      <p sl="es">Ciò detto, va riconosciuto che in questi sei mesi sono state adottate diverse iniziative pregevoli. Tra queste, ho il piacere di citare il piano per la donazione e il trapianto degli organi, e il lavoro svolto per i diritti dei pazienti in merito all’assistenza sanitaria transfrontaliera.</p>
      <p sl="es">Gli accordi sulla nuova strategia Europa 2020 e, in particolare, quelli relativi al servizio europeo per l’azione esterna, entrambi ancora troppo fragili, sono ancor più in alto mare.</p>
      <p sl="es">Quello che è accaduto con l’ordine di protezione europeo delle vittime della violenza contro le donne è deplorevole, mentre il brevetto comunitario di base ha ottenuto lo stesso lugubre risultato per la sopravvivenza di migliaia di imprese, bloccate in parte dai problemi linguistici causati dalla legislazione spagnola.</p>
      <p sl="es">Sono state tuttavia le grandi azioni politiche a produrre un bilancio finale di fallimento su tutta la linea: dal vertice del Mediterraneo a quello tra Unione europea e Stati Uniti, col suo governo colpevole di aver creato aspettative eccessive in merito a quest’ultimo. Va tuttavia riconosciuto che il fatto che non abbiate fatto passi avanti nella politica di Cuba è stato un risultato oltremodo positivo per i cubani.</p>
      <p sl="es">Infine, i progressi compiuti nel cammino verso una governance economica europea migliore non possono essere assolutamente ascritti alla sua Presidenza, clamorosamente assente nelle questioni più rilevanti.</p>
      <p sl="es">E quindi addio alla Presidenza spagnola. Vorrei trarre una conclusione positiva da quest’esperienza: la mia fantasia di europeista convinto viene stimolata quando penso che ciò potrebbe significare la fine delle presidenze a turno così come son state concepite ad oggi. Sarebbe una buona notizia, in quanto fintantoché l’Europa non rafforzerà le sue istituzioni comuni unendone solidamente i singoli frammenti, continuerà a correre il rischio di trovarsi soffocata dal vuoto dell’irrilevanza.</p>
    </intervention>
    <intervention id="2-024" speaker_id="28362" name="Jaime Mayor Oreja" is_mep="True" mode="spoken">
      <p sl="es">Signor Presidente, Primo ministro Zapatero, questi primi sei mesi dopo l’entrata in vigore del trattato di Lisbona hanno comportato e meritato un cambiamento di mentalità politica.</p>
      <p sl="es">Se la crisi economica e finanziaria è stata una conseguenza dell’allontanamento dall’economia “reale” e dello sviluppo disordinato dell’economia “irreale”, lo stesso vale anche per il contesto politico.</p>
      <p sl="es">Il 20 gennaio, in questa sede, il Primo ministro Zapatero ha annunciato le quattro – non due – priorità della sua Presidenza: primo, il mercato comune dell’energia; secondo, investimenti nella società dell’informazione; terzo, un’economia o industria sostenibile, con i progetti di sviluppo di un veicolo elettrico; quarto, il completamento dello spazio universitario di Bologna. Mi chiedo, in che misura tale dichiarazione di obiettivi si avvicina alla realtà che abbiamo vissuto?</p>
      <p sl="es">Nel suo primo intervento, quando ha elencato i propri obiettivi, non ha menzionato nemmeno una volta i termini “deficit” o “debito”. Tutta la Presidenza è cambiata radicalmente nella riunione Ecofin del 9 e 10 maggio di quest’anno, ed è venuta alla luce la crisi dell’euro.</p>
      <p sl="es">Ha continuato ad arrivare in ritardo e a mietere insuccessi. L’Unione europea ha dovuto improvvisare le misure necessarie, per la mancanza di lungimiranza e profondità nella diagnosi della crisi. A ciò si è aggiunta una difficoltà: a causa dei risultati di questa politica economica, la persona che deteneva la Presidenza di turno non è stata in grado di prendere parte alla leadership richiesta per individuare una soluzione, visto che tale persona era diventata parte del problema.</p>
      <p sl="es">Pur ammettendo che le presidenze a turno sono indubbiamente cambiate dopo il trattato, in una situazione di crisi economica acuta o riescono ad affermarsi, oppure sono ancora più limitate e penalizzate dalla mancanza di fiducia e credibilità nei confronti delle loro politiche economiche nei loro rispettivi paesi, come in questo caso.</p>
      <p sl="es">Signor Presidente, la crisi maggiore che noi politici stiamo attraversando è una crisi di fiducia. Una crisi di fiducia di tale portata può essere scongiurata solamente se osiamo dire la verità.</p>
      <p sl="es">Possiamo trovare una descrizione della third fiction di questa Presidenza nel discorso di stamattina, in cui pareva che al Presidente interessasse soltanto tessere le lodi della propria Presidenza.</p>
      <p sl="es">La domanda che dobbiamo porci è se saremo in grado di non ricorrere all’improvvisazione, oppure se riusciremo a diagnosticare e prevedere gli scenari specifici di crisi che avranno una dimensione sociale.</p>
      <a text="(Applausi)"/>
    </intervention>
    <intervention id="2-025" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Signor Presidente, in 25 anni la Spagna ha detenuto la Presidenza in carica dell’Unione europea per quattro volte e, come nelle ultime tre occasioni, anche stavolta l’ha esercitata con una dedizione e responsabilità pregevoli nei confronti dell’Europa.</p>
      <p sl="es">Quel che conta, l’ha fatto riscuotendo dei risultati. Non ha mai detenuto la Presidenza in un contesto difficile come questo, di certo il più complesso mai vissuto dall’Unione europea in tutta la sua storia. In tale contesto di crisi, i risultati descritti nella dichiarazione del Presidente Zapatero sono doppiamente degni di nota, in quanto la crisi non è soltanto economica. É stata anche di natura politica. Ha colpito il legame di fiducia che unisce l’opinione pubblica degli Stati membri al progetto e alle istituzioni europee. Nelle elezioni che sono seguite, molti cittadini sono rimasti lontani dalle urne, chiedendosi chi detenesse il potere in questa crisi: i mercati finanziari, che non rispondono a nessuno, o i governi, che rispondono democraticamente ai loro cittadini?</p>
      <p sl="es">Nonostante tutto ciò, la governance economica e politica dell’Unione europea ha fatto passi avanti in questi sei mesi, che sono iniziati col ritardo nella partenza di Lisbona, e questo è incoraggiante. Ora, in conformità alla dinamica del trio sancita dal trattato di Lisbona, l’impulso europeista di questa Presidenza viene trasferito a quelle che la seguono, Belgio e Ungheria. E come sappiamo tutti, nessuna delle sfide della globalizzazione – demografica, energetica, sociale e la lotta contro la povertà – può essere vinta da un unico paese che agisce da solo. Dobbiamo remare insieme, altrimenti l’Unione europea potrebbe scivolare verso l’irrilevanza.</p>
      <p sl="es">La lezione che ne possiamo trarre è chiara. La crisi ha messo a nudo la nostra vulnerabilità: quella della moneta unica di fronte a una mancanza di coordinamento fiscale, di bilancio ed economico; quella dei tempi di risposta alla luce dell’enormità e della velocità delle sfide. Di qui il motto dell’Unione europea: uniti nella diversità. Non dovremmo mai presentarci disuniti di fronte alle avversità. D’ora in poi, ogni Presidenza deve pensare in maniera globale, non locale. Inoltre, ogni Presidenza, al di là e al di sopra degli interessi nazionali legittimi, deve agire “in maniera europea”, rispondendo dall’Europa e per l’Europa.</p>
      <a text="(Applausi)"/>
    </intervention>
    <intervention id="2-026" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signor Presidente, Presidente Zapatero, la crisi ci ha costretti a prendere misure di governance economica in merito al pacchetto per la supervisione finanziaria – che è franato miseramente all’una e mezzo del mattino di ieri – alla creazione del fondo di salvataggio, all’avvio del servizio europeo per l’azione esterna, della strategia Europa 2020 e del suo impegno radicale per l’innovazione.</p>
      <p sl="es">Oltre al prestigio, la guida di questi progetti richiede autorità e riconoscimento. In questo contesto, siete stati vincolati e limitati dai pessimi dati provenienti dalla Spagna e dalle voci incessanti sulla sua solvibilità e sul disavanzo dei conti pubblici. Inoltre, l’improvvisazione e la fretta di vendere qualche foto hanno influito negativamente sul progredire delle idee più valide, quali l’ordine di protezione europeo. Ci si potrebbe anche chiedere se le presidenze a turno siano utili per rafforzare una leadership europea reale.</p>
      <p sl="es">Per quanto riguarda i Paesi Baschi, vorremmo inserire tutta la linea “Y Vasca” nell’elenco delle linee ferroviarie. Non è stato compiuto alcun progresso per il riconoscimento del basco come lingua di minoranza in Europa, né per l’accordo economico basco, né per l’integrazione della Ertzaintza, la polizia basca, nel sistema di Schengen. La Spagna e la Francia hanno guidato il piano in materia di acciughe, che si è rivelato fondamentale per il settore quando è stato il frutto dell’accordo tra tali paesi e il Parlamento.</p>
      <p sl="es">Per quanto riguarda gli aspetti regionali e gli allegati sulla sussidiarietà e la proporzionalità, il trattato di Lisbona non ha compiuto passi avanti, come da voi annunciato. Ancora una volta, questo Parlamento alla fine non è stato molto rispettato. Non siamo stati invitati all’inaugurazione della Presidenza spagnola, e il bilancio è stato fatto dinanzi al Congresso prima che qui. Continueremo a esigere che le regioni europee abbiano la possibilità di esprimersi.</p>
      <a text="(Il Presidente interrompe l’oratore)"/>
    </intervention>
    <intervention id="2-027" speaker_id="28409" name="Raül Romeva i Rueda" is_mep="True" mode="spoken">
      <p sl="es">Signor Presidente, devo ammettere che questa Presidenza ci ha delusi in maniera fondamentale in quanto, invece che votarsi all’Europa dei popoli e dei cittadini, come speravamo, ha continuato a impegnarsi nei confronti di un’Europa di Stati e mercati.</p>
      <p sl="es">Non ci aspettavamo dei risultati – dopo tutto, non è colpa vostra in particolare, bensì del sistema – però ci attendevamo una dimostrazione di leadership. Avete dato prova di ciò, ad esempio – e mi congratulo con voi per questo – promuovendo l’ordine di protezione europeo. Sarebbe tuttavia stato opportuno constatare tale leadership anche in altre aree: a titolo d’esempio, nel promuovere la vigilanza finanziaria su scala europea, nell’impegnarsi per una riforma fiscale a livello europeo, o insistendo concretamente per un’imposta sulle transazioni finanziarie. In merito alle questioni ambientali, continuate a non riconoscere l’importanza dell’efficienza energetica, proseguite con le vostre sovvenzioni a favore del carbonio e perseverate nel non affrontare il problema della distruzione delle coste. SWIFT per me non è una buona notizia, tutt’altro.</p>
      <p sl="es">Infine, per quanto riguarda il rispetto dei popoli, devo comunicarle che in Catalogna, come saprete, siamo profondamente delusi. La sentenza della scorsa settimana ha indotto molti catalani europeisti come il sottoscritto a riconsiderare seriamente il ruolo che svolgiamo in quest’Europa che vorremmo costruire e della quale non ci sentiamo parte, e in tal senso dobbiamo constatare le vostre mancanze.</p>
    </intervention>
    <intervention id="2-028" speaker_id="96793" name="Paweł Robert Kowal" is_mep="True" mode="spoken">
      <p sl="pl">Signor Presidente, mi sembra che sia molto difficile esprimere un giudizio su una Presidenza che si pone obiettivi molto ambiziosi. Forse uno dei problemi di questa Presidenza sono stati proprio quegli obiettivi ambiziosi, a cui si è aggiunto il fatto che la Presidenza si è svolta in un periodo in cui il sistema istituzionale dell’Unione è stato modificato dalle disposizioni del trattato di Lisbona. Tra gli aspetti positivi della Presidenza, includerei il fatto che dopo tutto la strategia Europa 2020 è stata elaborata e adottata, anche se esiste effettivamente il timore che, in futuro, possa condividere il destino della strategia di Lisbona – ma la Presidenza spagnola non avrà voce in capitolo su questo.</p>
      <p sl="pl">Purtroppo, appare piuttosto evidente che in politica estera la Spagna non si è dimostrata all’altezza del suo compito. Il vertice Unione europea-Stati Uniti non è stato un vero e proprio successo, e anche per quanto riguarda questioni che mi stanno a cuore – il Partenariato orientale – non è stato messo a segno alcun progresso. Nemmeno sfruttando le valide competenze del nuovo Commissario Füle si è riusciti, a mio parere, a compiere passi avanti nella questione dell’abolizione o dell’allentamento del regime dei visti per l’Ucraina, che avrebbe potuto rappresentare una sorta di punto di partenza, l’inizio di qualcosa di specifico nel settore del Partenariato orientale. La baronessa Ashton sarebbe dovuta intervenire in questo frangente, è ovvio, ma anche questo è mancato. Non possiamo accettare una situazione in cui gli obiettivi dell’Unione europea dipendono dal paese che in quel momento detiene la Presidenza. Se la Presidenza è ricoperta da un paese membro del sud, vengono privilegiati gli obiettivi correlati a questa regione, mentre se in carica c’è un paese dell’est, vengono trattati obiettivi diversi.</p>
    </intervention>
    <intervention id="2-029" speaker_id="96660" name="Niki Tzavela" is_mep="True" mode="spoken">
      <p sl="el">Signor Presidente, alla luce degli sviluppi degli ultimi sei mesi, la Presidenza spagnola ha avuto poco tempo per adempiere ai propri doveri e forse non dovremmo mostrarci eccessivamente critici. Ciononostante, in termini concreti, vorrei citare due negligenze palesi da parte della Presidenza spagnola.</p>
      <p sl="el">In primo luogo, avete perso un’occasione d’oro per formulare un piano d’azione per la configurazione razionale del mercato dell’energia nell’area euromediterranea; lì regna il caos e ci aspettavamo tutti che la Presidenza spagnola vi rimettesse ordine.</p>
      <p sl="el">In secondo luogo, in merito alle prospettive europee di crescita, avete sprecato l’opportunità di promuovere un quadro istituzionale per il GNL [gas naturale liquefatto], il combustibile più diffuso nell’area euromediterranea.</p>
      <p sl="el">Desidero comunque ringraziarvi e congratularmi con voi per il vostro lavoro in seno al Consiglio.</p>
    </intervention>
    <intervention id="2-030" speaker_id="1928" name="Werner Langen" is_mep="True" mode="spoken">
      <p sl="de">Signor Presidente, Presidente Zapatero, la Presidenza spagnola è coincisa con un semestre di occasioni sprecate. Lo scorso gennaio il Presidente Zapatero è venuto qui come un torero desideroso di rimettere in ginocchio i mercati finanziari, ma alla fine abbiamo scoperto che non aveva portato la spada giusta.</p>
      <p sl="de">La Presidenza spagnola non ha lasciato tracce durevoli, Primo ministro Zapatero. Ci è rimasta l’impressione che sia stata priva di entusiasmo, prevalentemente poco intraprendente e indubbiamente fallimentare, malgrado gli sforzi generosi compiuti dai singoli. Riconosciamo sicuramente che ci sono stati problemi interni non irrilevanti da affrontare, insorti possibilmente e in parte anche a causa del governo. Tuttavia, invece di ripristinare la stabilità e guidare l’Europa durante la crisi finanziaria, la Spagna ha soffiato sul fuoco. Nel linguaggio calcistico si parlerebbe di autogol.</p>
      <p sl="de">Mi limiterò a citare qualche punto. Ha detto che siamo rimasti fedeli allo spirito e alla lettera del trattato di Lisbona. Ne dubito. Il pacchetto di salvataggio viola i trattati e i diritti di bilancio del Parlamento ai sensi dell’articolo 352. Non è stato coinvolto nemmeno il Presidente di quest’Aula. Non abbiamo accordi sulla supervisione o regolamentazione dei mercati finanziari; anzi, ci stiamo attualmente lavorando con la Presidenza belga. Non abbiamo registrato progressi concreti sul Patto di stabilità e crescita. Questi sono dati di fatto. Inoltre, in merito alla politica economica e monetaria, il metodo Monnet – cioè il metodo comunitario – è stato messo a riposo il 9 maggio 2010.</p>
      <p sl="de">Non è affatto un bilancio costellato dai successi. Non avete lasciato nessuna traccia durevole, e me ne rammarico – avrei voluto che le cose andassero diversamente.</p>
      <a text="(L’oratore accetta di rispondere a un’interrogazione di un altro deputato ai sensi dell’articolo 149, paragrafo 8, del regolamento)"/>
    </intervention>
    <intervention id="2-031" speaker_id="1911" name="Martin Schulz" is_mep="True" mode="spoken">
      <p sl="de">Onorevole Langen, sarebbe così gentile da rivolgere anche al cancelliere Merkel le stesse critiche da lei mosse al Presidente Zapatero? Sarebbe utile per la coerenza interna della sua argomentazione.</p>
      <a text="(Applausi)"/>
    </intervention>
    <intervention id="2-032" speaker_id="1928" name="Werner Langen" is_mep="True" mode="spoken">
      <p sl="de">Onorevole Schulz, qui non siamo al Bundestag tedesco, e nemmeno in Germania. Stiamo discutendo della Presidenza spagnola. Il Presidente Zapatero ha dichiarato di aver svolto tutto il suo compito in buona fede. La realtà dei fatti è diversa.</p>
      <p sl="de">Chiarirò ovviamente questa mia posizione anche ai governi francese e tedesco; l’ho già fatto nel caso del Presidente della Commissione. In questo momento stiamo però parlando del Presidente in carica del Consiglio e della sua responsabilità; non stiamo trattando diverbi politici interni tedeschi. Potremmo comunque farlo, onorevole Schulz.</p>
      <a text="(Applausi)"/>
    </intervention>
    <intervention id="2-033" speaker_id="2327" name="Linda McAvan" is_mep="True" mode="spoken">
      <p sl="en">Signor Presidente, il Primo ministro Zapatero ha dovuto affrontare questioni spinose durante la Presidenza della Spagna, e questi sono tempi impegnativi per l’Europa, ma sono lieta che abbia mantenuto l’attenzione anche su altri atti legislativi che sono importanti per i cittadini – una svolta sulla sanità transfrontaliera, un accordo sulla donazione degli organi e un accordo politico sulla farmacovigilanza. Mi preme elogiare il lavoro dei funzionari pubblici spagnoli che hanno collaborato con me che ero relatrice di quel fascicolo. Sono stati estremamente professionali e hanno prodotto un atto legislativo valido col Parlamento europeo. Inoltre, questa settimana voteremo sul disboscamento illegale e le emissioni industriali. É un bilancio oltremodo positivo.</p>
      <p sl="en">Sulla questione delle proprietà immobiliari spagnole, Primo ministro, oggi ha visto il tentativo da parte di qualcuno di usare i problemi reali della gente comune, che teme di perdere i risparmi di una vita, per proprie finalità politiche. Abbiamo tenuto svariate discussioni con lei e il suo governo e funzionari sulla questione, e spero che lei ci dia ascolto – come so che farà – perché sappiamo che le stanno a cuore i cittadini; attendiamo pertanto con impazienza altre discussioni costruttive.</p>
      <p sl="en">Grazie del suo lavoro sull’ambiente e la salute, e siamo impazienti di collaborare nuovamente con lei in futuro.</p>
    </intervention>
    <intervention id="2-034" speaker_id="97203" name="Ramon Tremosa i Balcells" is_mep="True" mode="spoken">
      <p sl="es">Signor Presidente, Primo ministro Zapatero, in gennaio ci ha comunicato che era venuto a rilanciare l’Unione europea, ma è l’Europa che l’ha costretta a cambiare la sua politica autarchica contro la crisi.</p>
      <p sl="es">La situazione dell’economia spagnola nel 2010 ricorda quella del 1959. Come allora, si è dovuto vincere l’immobilismo del governo spagnolo e, come allora, in Spagna sarebbe opportuno adottare una riforma radicale del mercato del lavoro.</p>
      <p sl="es">La sua Presidenza europea è stata molto scadente. Avete evitato le grandi decisioni. La supervisione finanziaria europea o la direttiva sui fondi speculativi, che risalgono allo scorso anno, si sarebbero dovute già adottare, ma vi manca la leadership. Per ricorrere a un metafora calcistica, Felipe González avrebbe sicuramente messo in rete questo pallone.</p>
      <p sl="es">La sua Presidenza è coincisa col tracollo economico spagnolo, di cui era stato avvertito. Io stesso in gennaio le ho rammentato le previsioni nefaste della Commissione europea, che si sono avverate a causa della sua inattività: aumento della disoccupazione, disavanzo pubblico galoppante e calo del credito bancario a favore delle aziende. Il risultato è che oggi i mercati finanziari internazionali restano preclusi a moltissime imprese spagnole.</p>
      <p sl="es">Primo ministro Zapatero, le avevo proposto di esprimersi in catalano in Aula oggi, ma lei se ne è lavato le mani. Constato che concorda con la “soluzione finale” per il catalano.</p>
      <p sl="es">Concludo con alcuni versi di Machado, ispirati dalle sue frivolezze. “Castiglia [ …], ieri dominatrice, avvolta nei suoi stracci, disprezza quanto ignora”.</p>
    </intervention>
    <intervention id="2-035" speaker_id="96708" name="Oriol Junqueras Vies" is_mep="True" mode="spoken">
      <p sl="es">Signor Presidente, Primo ministro Zapatero, malgrado le sue promesse dello scorso gennaio, la Spagna non ha indicato la via d’uscita dalla crisi né ha dato prova di leadership per quanto riguarda l’influenza esterna dell’Unione europea.</p>
      <p sl="es">Nello specifico, cos’è accaduto al vertice euromediterraneo con gli Stati Uniti? Quando verrà riconosciuto il Kosovo? Dove sono finite le misure per garantire il compimento della strategia Europa 2020? Qual è stato il suo contributo alla risoluzione della questione del mercato finanziario, del mercato comune per l’energia o dell’istruzione universitaria? In quali documenti ha stabilito la priorità dell’asse mediterranea?</p>
      <p sl="es">Sei mesi sono stati più che sufficienti per far capire all’Europa che la sua Presidenza in carica e il suo governo sono un modello difettoso. Molti di noi sopportano da molto più tempo questo modello.</p>
      <p sl="es">Senza dubbio lei e il suo governo costituite un esempio eloquente del motivo per cui desideriamo costituirci come Stato in seno all’Unione europea.</p>
    </intervention>
    <intervention id="2-036" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, onorevoli colleghi, veramente una grande Spagna quest'anno, Presidente Zapatero, ma non la sua … Grande Spagna appunto è quella di Del Bosque, Casillas, Villa, non quella di una Presidenza di turno dell'Unione che è parsa troppo a lungo completamente estranea e disinteressata alle sorti di un continente in crisi.</p>
      <p sl="it">Eppure, sei mesi fa, nel giorno in cui presentava il suo programma, nonostante le differenze ideologiche che ci caratterizzano, avevo colto nelle sue parole alcuni segnali positivi, soprattutto per quanto riguarda uguaglianza dei diritti umani. Purtroppo la fiducia che a priori avevamo riposto nella Presidenza spagnola non è stata affatto ripagata.</p>
      <p sl="it">Io non faccio altro, signor Presidente, che dare voce a ciò che molti, anche tra i colleghi a lei politicamente più vicino, pensano, e cioè che esattamente come nel caso del processo di Barcellona, lei si è affidato a un nominalismo vuoto, in virtù del quale annunciare dei risultati equivale ad averli ottenuti.</p>
      <p sl="it">La ragione di questa posizione si fonda nel radicalismo di una politica che non ha perso la sua fortissima impronta ideologica, nemmeno in un periodo di grave crisi. In questi sei mesi servivano pragmatismo e volontà di attingere a piene mani dai valori fondanti l'Unione europea, lei ha preferito rispolverare utopie prive ormai di ogni nesso con la realtà in molti interventi e rassegnarsi a un semestre scialbo nonostante il forte aiuto ricevuto dal Parlamento in relazione, ad esempio, al dossier del servizio di azione esterna.</p>
      <p sl="it">Non accolga queste parole di critica aperta con astio, signor Presidente, non sono il frutto di un'opposizione preconcetta ma costituiscono un giudizio che farebbe bene a prendere in considerazione …</p>
      <a text="(Il Presidente interrompe l’oratore)"/>
    </intervention>
    <intervention id="2-037" speaker_id="96833" name="Jens Geier" is_mep="True" mode="spoken">
      <p sl="de">Signor Presidente, Presidente Barroso, Primo ministro Zapatero, vista da coloro che detengono la responsabilità del controllo di bilancio di quest’Assemblea, la Presidenza spagnola ha fatto storia. Siamo grati a questa Presidenza per essere riuscita a estrarre la procedura di discarico per il Consiglio dalle tenebre in cui era avvolta. Fino ad oggi il Consiglio si è sempre rifiutato di presentare una contabilità adeguata al Parlamento europeo.</p>
      <p sl="de">Le sessioni sul tema avevano, nella migliore delle ipotesi, un carattere informale. Occorreva reperire i documenti uno a uno, sempre che fossero disponibili. Le risposte alle domande erano insoddisfacenti. Il Consiglio era solito fare seriamente riferimento a un accordo che risaliva al 1970, il gentlemen’s agreement , che presumibilmente chiarisce le questioni del discarico, anche se questo documento non spreca una sola parola sull’argomento.</p>
      <p sl="de">Ora le cose sono cambiate. Il segretario generale del Consiglio ha accettato di introdurre in una procedura trasparente che rispetta gli standard democratici una procedura di discarico degna di questo nome. Il successo della Presidenza spagnola testimonia le convinzioni democratiche ed europee del governo spagnolo. Per questo merita l’elogio di quest’Assemblea.</p>
    </intervention>
    <intervention id="2-038" speaker_id="28393" name="Luis de Grandes Pascual" is_mep="True" mode="spoken">
      <p sl="es">Signor Presidente, Primo ministro Zapatero, avrei tanto voluto tenere un discorso diverso oggi, credetemi. Avete inaugurato il semestre pieni di ambizioni, e avete espresso aspettative così elevate con le vostre dichiarazioni che, se raffrontate ai risultati effettivamente raggiunti, la delusione è inevitabile. Quel che è certo è che non siete riusciti ad avere la meglio su una situazione complessa per la quale non avete dato prova di leadership né di credibilità.</p>
      <p sl="es">Lei stesso ha precisato una volta che l’Unione europea è un club dotato di regole, e io concordo. Spettava tuttavia a voi esigere il rispetto delle medesime. La realtà è che è stato il governo spagnolo a dover urgentemente adempiere ai propri obblighi.</p>
      <p sl="es">In questo contesto i risultati positivi, pur non carenti, sono rimasti nell’ombra. A differenza del sottoscritto, lei ha avuto tempo di parlarne.</p>
      <p sl="es">La democrazia è un sistema che si basa sull’opinione pubblica: lo sdegno del Presidente Obama e l’annullamento del vertice mediterraneo e di quello annunciato tra l’Unione europea e gli Stati Uniti costituiscono fallimenti molto ragguardevoli.</p>
      <p sl="es">La fretta di sottoscrivere ad ogni costo accordi improvvisati non ha aiutato l’immagine della gestione spagnola: come metodo di raggiungimento di un obiettivo rispettabile, potrebbe essere definito amatoriale.</p>
      <p sl="es">La Spagna è una grande nazione e continuerà a esserlo, malgrado la gestione carente di questo periodo. I nostri diplomatici e funzionari hanno mostrato fermezza e, grazie a ciò, il prestigio della Spagna sopravviverà.</p>
      <p sl="es">La verità è che nel giudizio di valore che verrà fatto di questa Presidenza peserà di più la situazione spagnola di quello che è stato o meno fatto in questa sede. Chi ha trascinato il suo paese in una stato di incertezza e disagio difficilmente riuscirà a guidare un’impresa così ardua.</p>
      <p sl="es">Nel migliore dei casi, la sua Presidenza è stata tristemente irrilevante.</p>
    </intervention>
    <intervention id="2-039" speaker_id="23805" name="Zita Gurmai" is_mep="True" mode="spoken">
      <p sl="en">Signor Presidente, benché l’UE abbia ottenuto il nuovo quadro giuridico alla fine del 2009, era compito della Presidenza spagnola far muovere l’Europa e far funzionare tale quadro.</p>
      <p sl="en">La Presidenza spagnola ha conseguito i risultati attesi in merito alle questioni istituzionali più importanti. Non eravamo d’accordo su tutto ma abbiamo iniziato a dare concretezza e specificità al quadro di Lisbona. Accanto a queste problematiche apparentemente tecniche, il programma presidenziale dei nostri amici spagnoli non difettava di ambizioni politiche. Si sono imposti come modello per la promozione dell’uguaglianza di genere e dei diritti della donna. Esprimo i miei più sentiti ringraziamenti a questa Presidenza e in particolare al sottosegretario Garrido e al suo team, perché negli ultimi sei mesi hanno reso prioritaria tale questione spesso trascurata. Non siamo ancora riusciti a perfezionare l’ordine di protezione europeo, ma auspico che ciò accada nel corso della Presidenza belga.</p>
      <p sl="en">Gli spagnoli hanno tenuto fede alle aspettative elevate anche nel campo dei diritti democratici. Ciò si rispecchia chiaramente negli sforzi diligenti da loro compiuti per rendere quanto prima operativa l’Iniziativa dei cittadini europei. Come ringraziamento per questo, io e il mio correlatore Lamassoure abbiamo già redatto un documento di lavoro sull’Iniziativa nella commissione per gli affari istituzionali.</p>
      <p sl="es">Ancora molte grazie del lavoro da voi svolto, e spero di continuare a collaborare per conseguire gli obiettivi da voi posti. Complimenti!</p>
    </intervention>
    <intervention id="2-041" speaker_id="28288" name="Jan Olbrycht" is_mep="True" mode="spoken">
      <p sl="pl">Signor Presidente, Primo ministro Zapatero, la valutazione della Presidenza spagnola è particolarmente importante per noi, in quanto si tratta della prima Presidenza ai sensi del nuovo trattato di Lisbona, e questo è rilevante per noi, per esempio per i polacchi, visto che ci stiamo preparando alla Presidenza polacca. Vorrei chiedere se lo stato di cose effettivamente raggiunto rafforzi o meno le presidenze future.</p>
      <p sl="pl">Devo ammettere che quello che temevamo durante il semestre si è poi avverato – il trattato di Lisbona, teso a contribuire a un’Europa forte, porta di fatto a un indebolimento del metodo comunitario. Purtroppo ciò è emerso molto chiaramente durante la Presidenza spagnola, e l’esempio più illuminante è rappresentato dall’indebolimento del ruolo del Parlamento nella costruzione della strategia per il 2020.</p>
      <p sl="pl">La Presidenza spagnola è stata coinvolta in attività interessanti, compresa la riunione molto stimolante tenutasi a Toledo sul ruolo delle città, e questo va riconosciuto. Tuttavia, per noi eurodeputati di altri Stati membri, è molto importante monitorare anche quello che sta accadendo in Spagna, dato che la Presidenza non è solo una questione di leadership dell’intera Unione europea. In relazione a ciò, per noi è molto importante conoscere la situazione economica spagnola, anche durante la Presidenza, nonché le argomentazioni avanzate. É inoltre importante per noi sapere quale modello di quadro sociale e civile viene promosso in Spagna, nonché il modo in cui vengono tutelate le disposizioni del trattato – che recita che le questioni familiari sono responsabilità unica ed esclusiva degli Stati membri, una circostanza che è per noi fonte di grande preoccupazione.</p>
    </intervention>
    <intervention id="2-042" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, la Presidenza spagnola è coincisa con una profonda crisi finanziaria e di credibilità nell’Unione. Tale crisi ha colpito duramente il paese che deteneva la Presidenza. Il deficit di fiducia nell’economia comunitaria e nella moneta comune affonda le proprie radici nell’enorme onere debitorio, che incombe ancora minaccioso a ostacolare il tenore di vita dei cittadini: vivere oggi al costo di domani. L’Economist della scorsa settimana si chiedeva: “C’è vita dopo il debito?”.</p>
      <p sl="en">Il Primo ministro ha citato la promozione della competitività tra gli obiettivi primari della Presidenza, ma non è stata offerta alcuna soluzione pratica per affrontare la crisi di valori, la crisi morale, e persino come ritornare concretamente a un bilancio equilibrato.</p>
      <p sl="en">In diverse occasioni il Consiglio ha fatto sentire la propria mancanza durante il Tempo delle interrogazioni di Strasburgo. Numerosi eurodeputati sono ancora in attesa di poter rivolgere un’interrogazione al Consiglio su come applicare la nuova PESD alla vendita di armi a paesi terzi e se poter avviare le consultazioni in Consiglio prima di decidere di vendere la tecnologia militare moderna a partner non comunitari.</p>
      <p sl="en">Mi preoccupa inoltre che le ciberminacce non abbiano occupato un posto di rilievo nell’agenda spagnola. La messa a punto di ciberarmi prosegue in segreto, e non sappiamo assolutamente come e quando potrebbero essere utilizzate. L’UE deve assumere la guida del dibattito su come ridurre la minaccia di un ciberconflitto e su come sventare i ciberattacchi prima che sia troppo tardi, e deve inoltre valutare se vi sia la possibilità di approvare determinate norme sul comportamento corretto nel ciberspazio.</p>
    </intervention>
    <intervention id="2-043" speaker_id="96669" name="Joe Higgins" is_mep="True" mode="spoken">
      <p sl="en">Signor Presidente, le politiche attuate dalle istituzioni dell’UE durante la Presidenza spagnola sono state disastrose per la classe operaia europea. Abbiamo assistito a una capitolazione disonorevole di fronte agli squali dei mercati finanziari, mentre le banche predatrici e i pirati dei fondi hedge hanno potuto esercitare maggiore controllo sulla politica economica di governi apparentemente solidi. Il Presidente Barroso e la Commissione hanno funto da esecutori di questi squali nei mercati, esigendo tagli a tappeto della spesa pubblica e dei servizi, e anche lei, señor Zapatero, si è prestato a fungere da esecutore degli speculatori nei mercati. Invece di combatterli, come avrebbe dovuto fare un vero partito socialista, su loro ordine avete imposto tagli selvaggi al tenore di vita del popolo spagnolo. Siamo ora nella morsa di un incubo sociale di disoccupazione di massa e dobbiamo versare in tutta Europa un’imposta sul tenore di vita. Rendo omaggio agli operai spagnoli per aver contrastato tali tagli con scioperi decisi. É evidente, il sistema capitalista genera sempre più disastri man mano che affonda nella crisi. Dobbiamo spazzarlo via e sostituirlo con una società socialista e democratica che possa veramente cambiare la vita dei nostri popoli in Europa.</p>
    </intervention>
    <intervention id="2-044" speaker_id="96814" name="Elena Băsescu" is_mep="True" mode="spoken">
      <p sl="ro">A mio parere, dobbiamo elogiare gli sforzi specifici compiuti dalla Presidenza spagnola durante questo periodo estremamente difficile. Un risultato importante è la creazione del meccanismo europeo di stabilizzazione finanziaria, che prevede la concessione di aiuti finanziari agli Stati in circostanze eccezionali fino a un tetto massimo di 60 miliardi di euro.</p>
      <p sl="ro">Sul fronte della politica estera, la Presidenza spagnola ha ottenuto risultati positivi in seguito alle riunioni di alto livello da essa organizzate, in particolare con l’America Latina.</p>
      <p sl="ro">Nello specifico, la ripresa dei negoziati sull’accordo di associazione tra l’UE e i paesi Mercosur darebbe vita a uno spazio di libero scambio per 750 milioni di persone. Va tuttavia condotta una valutazione approfondita sull’impatto di tale accordo in quanto, come ricordato dal Commissario Cioloş, tale documento potrebbe avere ripercussioni avverse sugli agricoltori europei per l’incremento delle importazioni di prodotti agricoli.</p>
    </intervention>
    <intervention id="2-045" speaker_id="35743" name="Glenis Willmott" is_mep="True" mode="spoken">
      <p sl="en">Signor Presidente, vorrei innanzi tutto complimentarmi col Primo ministro Zapatero per i molti successi conseguiti durante la Presidenza spagnola.</p>
      <p sl="en">Poco fa abbiamo sentito delle critiche in merito alla questione delle proprietà immobiliari in Spagna. É vero che gli effetti colpiscono molte migliaia di cittadini spagnoli e persone comuni che hanno scelto di fare della Spagna la loro casa. É facile gridare dalle retrovie per conquistare la prima pagina, ma se vogliamo risolvere seriamente questo problema, occorre un impegno costruttivo. É quello che vogliamo fare noi, la delegazione del partito laburista britannico. Ho il piacere di comunicarvi che io e il mio collega, l’onorevole Cashman, abbiamo recentemente avuto un incontro con i nostri colleghi spagnoli del Parlamento europeo nella speranza di istituire una commissione in Spagna per l’esame dei casi in cui le persone hanno acquistato delle proprietà in buona fede e hanno utilizzato correttamente il sistema giuridico. Sarebbe un enorme passo avanti per le molte persone che sono penalizzate a causa di tali problematiche. Auspichiamo di poter ottenere il suo pieno sostegno e attendiamo impazienti di collaborare con lei su questo in futuro.</p>
    </intervention>
    <intervention id="2-046" speaker_id="28341" name="Mirosław Piotrowski" is_mep="True" mode="spoken">
      <p sl="pl">Signor Presidente, Primo ministro Zapatero, la Presidenza semestrale spagnola si è svolta in un periodo speciale, difficile e sperimentale. Era la prima volta che veniva esercitata una Presidenza dopo l’entrata in vigore del trattato di Lisbona, che ne ha ridefinito e riassegnato le competenze. In un contesto di fallimenti politici, economici e finanziari, l’adeguamento del ruolo della Presidenza ai fini della collaborazione col Presidente del Consiglio di nuova nomina non ha causato particolari problemi.</p>
      <p sl="pl">Non è stato possibile organizzare il vertice in programma tra Unione europea e Stati Uniti in quanto il Presidente Obama si è rifiutato di partecipare, e non è stato portato a termine nemmeno un progetto tanto caro alla Spagna – un’Unione degli Stati mediterranei. Quando l’Unione è stata travolta dall’enorme crisi economica, la Germania e la Francia hanno assunto la guida del timone e hanno stabilito le modalità del piano di aiuti finanziari per la Grecia. Lo spettro del collasso finanziario incombeva anche sulla Spagna stessa. Pertanto non sorprende affatto che sia stato il coinvolgimento di altri paesi a risaltare durante questa Presidenza. É stata prestata maggiore attenzione al futuro della zona dell’euro che non alle priorità della Presidenza spagnola. Adesso anche questi problemi dovranno essere gestiti dalla Presidenza belga.</p>
    </intervention>
    <intervention id="2-047" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, è noto a tutti che la Presidenza spagnola è stata decisamente problematica. Invece di prendere il toro per le corna alla maniera tradizionale spagnola e di insistere in modo repentino e coraggioso sulla nuova, necessaria regolamentazione dei mercati finanziari e delle agenzie di rating, la Presidenza spagnola si è rifugiata nei tentativi di conciliazione e ha deferito le questioni più gravose alla gestione della prossima Presidenza.</p>
      <p sl="de">La Presidenza spagnola è stata annunciata all’inizio dell’anno come una svolta storica. In realtà, i sei mesi sono andati inutilmente sprecati, ed è stata ciecamente seguita la strada sbagliata del centralismo sancita dal trattato di Lisbona. Poiché tutti sanno che la Spagna è essa stessa oberata da enormi problemi finanziari, la gestione della crisi ha portato, tra le altre cose, ad un sovraccarico di responsabilità. Sotto la leadership spagnola è stata nuovamente mostrata al mondo l’irrilevanza politica dell’UE. Riunioni importanti non sono andate in porto, ed è stato solamente possibile promuovere misure di emergenza.</p>
      <p sl="de">Ciononostante, la Presidenza è stata unica. Non era mai accaduto che i trattati comunitari venissero violati in maniera così palese come coi pacchetti di salvataggio costati milioni di euro, che presto ci ricadranno rovinosamente addosso, visto che hanno semplicemente rappresentato un rinvio della gestione dei problemi reali dell’UE.</p>
    </intervention>
    <intervention id="2-048" speaker_id="96781" name="Danuta Jazłowiecka" is_mep="True" mode="spoken">
      <p sl="pl">Signor Presidente, abbiamo inaugurato quest’anno pieni di timori per la crisi globale, ma anche col cuore colmo di speranza per l’entrata in vigore del trattato di Lisbona. In gennaio il Primo ministro spagnolo ha presentato piani ambiziosi da attuare sotto la sua leadership. Purtroppo, non si è rivelato possibile realizzare gran parte di questi progetti. Ma non è questo il motivo principale per cui la Presidenza spagnola non può essere giudicata positivamente.</p>
      <p sl="pl">La sua colpa principale è stato il caos, previsto profeticamente dall’immagine di Mr Bean piazzata da un hacker sul sito Internet spagnolo. Tale caos si è manifestato da una parte nel fatto che Madrid è stata causa di ingente disordine nelle azioni esterne dell’Unione, disordine che ha contaminato anche le competenze dell’Alto rappresentante, mentre dall’altra non sono state promosse misure attive in risposta alla crescente crisi di bilancio. Il Primo ministro Zapatero non è stato in grado di tastare gli umori dell’Unione quando serviva un leader forte non sulla scena internazionale, bensì in seno all’Unione stessa. Il problema principale dell’Unione non è stata la politica per Cuba, l’embargo delle armi contro la Cina o il processo di pace in Medioriente, bensì un indebolimento dell’Europa causato dai problemi di bilancio di Grecia, Italia, Portogallo e della stessa Spagna.</p>
    </intervention>
    <intervention id="2-049" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Vorrei congratularmi col Primo ministro Zapatero e con la Presidenza spagnola, in quanto sono stati capaci di concentrarsi sull’Europa malgrado la situazione politica ed economica difficile del loro paese. A nome della Presidenza del trio spagnolo, belga e ungherese, desidero inoltre ringraziare il Primo ministro per aver attuato il trattato di Lisbona, che è ora in vigore. La Presidenza spagnola ha inoltre intrapreso l’iniziativa della governance economica. Tuttavia, la Presidenza belga e, temo, persino quella ungherese avranno molto ancora da fare in tal senso. La Presidenza spagnola ha inoltre iniziato a mettere ordine tra le transazioni monetarie speculative internazionali e i mercati monetari. La Presidenza belga e ungherese dovranno proseguire tale politica. Vorrei infine ringraziare la Presidenza spagnola per essersi incessantemente occupata della politica agricola comune. Il documento della Commissione verrà finalizzato quest’anno e la Presidenza ungherese assisterà ad alcune discussioni accese. Vorrei inoltre ringraziare la Presidenza spagnola per la visita del segretario di Stato Villaruiz all’Accademia agricola ungherese, presso la quale ha presentato il concetto di politica agricola comune di fronte a 500 produttori agricoli ungheresi.</p>
    </intervention>
    <intervention id="2-050" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, per prima cosa voglio ribadire la mia soddisfazione, in qualità di tifoso di calcio, per il fatto che tra i quattro finalisti della Coppa del mondo ci sono tre paesi dell’Unione europea, e posso assicurarvi, senza timore di contraddirmi, che se avesse partecipato anche il mio paese, l’Irlanda, faremmo anche noi parte dei quattro finalisti!</p>
      <p sl="en">Per quanto riguarda la Presidenza spagnola, credo che la dinamica dei nostri giudizi sia totalmente sbagliata. Non abbiamo considerato il fatto che il nuovo trattato di Lisbona ha cambiato radicalmente il modo di operare della Presidenza, che dovrebbe essere valutata in un momento successivo. Si parla troppo di leadership, successi, progetti principali e così via. Il ruolo della Presidenza è di fatto quello di facilitatore, ed è così che dovrebbe essere giudicata in futuro.</p>
      <p sl="en">Per essere giusto nei confronti degli spagnoli, devo ammettere che hanno svolto un ottimo lavoro nella transizione da pre-Lisbona a post-Lisbona. Soprattutto nel settore finanziario, disponiamo ora di misure volte a tenere sotto controllo le banche criminali e i governi deboli. Gli spagnoli non hanno poi fatto un cattivo lavoro e a loro va il merito di aver permesso la transizione durante la Presidenza più difficile della storia.</p>
      <a text="(Applausi)"/>
    </intervention>
    <intervention id="2-051" speaker_id="photo_generic" name="José Luis Rodríguez Zapatero" is_mep="True" mode="spoken">
      <p sl="es">Presidente in carica del Consiglio. – Signor Presidente, vorrei innanzi tutto ringraziarvi tutti, onorevoli colleghi, per l’interesse dimostrato nei confronti della Presidenza spagnola dell’Unione europea, interesse che, in alcuni degli interventi, a cui non potrò fare riferimento singolarmente a causa dei limiti di tempo, mi è sembrato più in linea col desiderio di far parte o di intervenire nel parlamento spagnolo più che non in quello europeo. Di fatto, magari qualcuno prova nostalgia per quel luogo, e lo posso capire molto bene. A loro va il mio rispetto e la mia stima, ma la situazione attuale è quello che conta al momento, e noi ci troviamo al Parlamento europeo a giudicare altre questioni, e non siamo al parlamento spagnolo.</p>
      <a text="(Applausi)"/>
      <p sl="es">C’è stato poi un altro oratore che mi è sembrato mostrare questa tendenza a voler condividere le responsabilità dei colleghi del parlamento spagnolo, o a tentare di essere coinvolto in quello che fanno, di dare una mano ai suoi colleghi politici e ideologici. Tuttavia, a mio avviso, qui abbiamo altri compiti. Siamo qui per giudicare e valutare le tematiche molteplici della Presidenza e del suo mandato semestrale. É vero che avete avuto la possibilità di rivolgere interrogazioni individuali, ma non potrò fare riferimento a tutte. Nel corso del mio intervento iniziale, volevo adottare due prospettive che ritenevo dovessero essere il filo conduttore di un’analisi bilanciata, calma e obiettiva di questi sei mesi.</p>
      <p sl="es">In primo luogo, è stata la prima Presidenza a turno che si è trovata a dover gestire l’applicazione di un nuovo trattato, che è soprattutto un documento che modifica le norme istituzionali e la nostra forma di governo in un’Unione di 27, con la ben nota complessità istituzionale. A mio avviso, quale governo europeo ed europeista, il primo obbligo che ho preso in considerazione in questi sei mesi è stato quello di non suscitare alcuna lamentela, alcun malfunzionamento, alcun intoppo istituzionale e di far sì che, fin dal primo giorno, le nuove istituzioni godessero della piena legittimità politica e funzionale necessaria per svolgere il loro ruolo. Ciò avrebbe anche preparato il terreno per far sì che il rapporto tra le istituzioni per così dire già consolidate – quali la Commissione –, e il nuovo quadro istituzionale funzionasse in maniera sufficientemente adeguata.</p>
      <p sl="es">Posso dichiarare con soddisfazione che la Presidenza spagnola non ha ricevuto altro che sostegno e riconoscimento dalla Commissione, dal Consiglio e dal Parlamento europeo per il suo atteggiamento costruttivo, e sono lieto che oggi non sia stata espressa nemmeno una critica sull’atteggiamento tenuto nei confronti delle più importanti istituzioni. É stata la nostra prima grande sfida in seno all’Unione che abbiamo costruito. Devo dirvi in tutta umiltà – la stessa umiltà con cui vorrei dire all’onorevole Schulz, che si scusa di non poter essere presente perché doveva presenziare a una riunione sull’approccio al dialogo da adottare in materia di supervisione finanziaria, che speriamo che domani sera vinca la creatività e che gli spagnoli possano godersi una giornata di festeggiamenti che io condividerò con tutti i rappresentanti politici, come l’onorevole Schulz farà col cancelliere Merkel in caso di trionfo; in fin dei conti, la vittoria comunque sarà europea, e questo è sempre motivo di soddisfazione – che la Spagna ha fatto la sua parte per garantire un funzionamento soddisfacente del trattato di Lisbona fin dal primo giorno, cosicché tutte le istituzioni si sentano a proprio agio nel loro ruolo e possiamo così procedere verso un’unione più perfetta.</p>
      <p sl="es">Il secondo obiettivo principale, onorevole Oreja, è stato quello di portare avanti, fin dal primo giorno della Presidenza, l’unione economica e la politica economica comune. Il mercato digitale, nella misura in cui è progredito, e il piano per i veicoli elettrici, anch’esso nella misura in cui è avanzato, non sono altro che strumenti per incoraggiare l’unione economica, così come il mercato interno. Cerchiamo pertanto di fare una distinzione tra gli obiettivi principali e quelli che sono soltanto strumenti per garantire che quest’unione economica promuova una maggiore competitività e coniughi le sinergie di tutti gli europei nelle aree dell’energia, dell’industria, dell’innovazione, della ricerca, della competitività e anche, speriamo, dell’occupazione e di altri settori.</p>
      <p sl="es">Vediamo ora qual è il risultato. Magari l’obiettivo non è condiviso, che peraltro sarebbe interamente legittimo. Tuttavia, se l’obiettivo fosse, come espresso dalla Presidenza spagnola, un’unione maggiore in termini di politica economica, tale traguardo sarebbe stato raggiunto e avrebbe anche superato le aspettative. In primo luogo, visto che abbiamo la supervisione finanziaria, auspico un accordo che raggiunga gli obiettivi desiderati, e la regolamentazione di tutti i prodotti finanziari; in secondo luogo, abbiamo l’occasione di riformare il Patto di stabilità, di promuovere maggiore severità e rigore di bilancio, con nuovi strumenti per la conformità al Patto di stabilità. Tra parentesi, visto che parliamo tanto di norme, mi preme ricordare che, dal varo della moneta unica, la Spagna si è conformata al Patto di stabilità molto più di molti altri paesi, tra cui quelli citati da un deputato di quest’Assemblea.</p>
      <a text="(Applausi)"/>
      <p sl="es">Esaminiamo pertanto i fatti. Sì, sì, diamo un’occhiata ai fatti. La Spagna è il paese che più ha rispettato le disposizioni del Patto di stabilità, e ce ne sono altri che l’hanno violato fino a sette volte: sono ricorsi a determinati espedienti fino a sette volte. Tuttavia, in fin dei conti, le cose stanno così. Quel che è certo è che durante questi sei mesi abbiamo compiuto progressi verso le nuove norme del Patto di stabilità, con più incentivi, più sanzioni e più requisiti. Passiamo a un’altra considerazione e ad un’analisi della situazione macroeconomica dei paesi, compresa la competitività.</p>
      <p sl="es">La Spagna, insieme alla Finlandia, se non erro, si è rivolta alla Commissione per far valutare il proprio potenziale competitivo, e porteremo avanti la strategia Europa 2020, anch’essa approvata in questo periodo, con l’intenzione di rettificare l’errore contenuto nella strategia di Lisbona: la governance. E questo perché gli obiettivi nazionali saranno molto più esigenti, perché ci sarà un monitoraggio maggiore, perché ci saranno raccomandazioni, e perché ci sarà, così come deve essere, una maggiore responsabilità condivisa per ogni paese e, ovviamente, per la Commissione, in vista dell’attuazione della strategia Europa 2020. Tutto questo è il bilancio di una maggiore unione economica, al quale aggiungerei – una conseguenza degli eventi nel corso della crisi del debito sovrano – gli strumenti di stabilizzazione finanziaria adottati, oppure gli impegni di sostegno alla Grecia: impegni che la Spagna ha ovviamente appoggiato e osservato fin dall’inizio, come abbiamo fatto in merito al sostegno per la Grecia. Fin dall’inizio. Noi onoriamo ciascuno dei nostri impegni, senza eccezione.</p>
      <p sl="es">Sono tutti dati di fatto, e alcuni di voi, onorevoli colleghi, hanno fatto della retorica, chi più chi meno brillante. Tuttavia, se il nostro intento era quello di raggiungere un’attuazione soddisfacente del trattato di Lisbona, l’abbiamo raggiunto. Se l’obiettivo concordato era quello di promuovere, insieme alla Commissione, un’unione economica che fosse più solida, più forte e con più politiche economiche comuni, abbiamo conseguito anche questo. Per quanto riguarda la politica estera, è vero che non c’è stato il vertice con gli Stati Uniti, ma sono stati sottoscritti due accordi rilevanti. Altrettanto vero è che sono stati stipulati accordi importanti e organizzati vertici di rilievo con l’America Latina. É anche vero che, per quanto riguarda l’Unione del Mediterraneo, è stata la prudenza a consigliarci di non tenere il vertice, il che non significa che i piani relativi all’Unione del Mediterraneo siano stati congelati, e il vertice si terrà quando potrà offrire un contributo alla pace in Medioriente. Pertanto, con o senza vertici – con gli Stati Uniti, in questo caso – ci sono stati accordi importanti.</p>
      <p sl="es">Ovviamente, benché la Presidenza volesse lasciare un segno fin dal primo giorno, non voleva litigare per essere protagonista tra le istituzioni europee. La cosa importante era l’adozione della strategia Europa 2020, che è stata infatti adottata; l’importante era che venisse adottato un meccanismo di sostegno finanziario per i paesi, che è stato infatti adottato; l’importante era che venisse messo a punto il pacchetto per la supervisione finanziaria, e così è stato; l’importante era che venisse adottato SWIFT, e spero che il Parlamento lo approverà; l’importante era che venisse messo in moto l’ “eurordine”, ed è stato messo in moto; l’importante era l’accordo transfrontaliero per la salute, che è stato adottato. Quel che conta è la quantità di accordi. La Presidenza spagnola, grazie al suo impulso o al duro lavoro dei suoi funzionari, funzionari spagnoli, ha contribuito a tutti questi obiettivi, e ciò va riconosciuto in ogni caso, anche se ci sarà sempre qualcuno che non vorrà ammettere gli aspetti politici di ciò, il fatto che i politici debbano incoraggiare e riconoscere i meriti di tali funzionari.</p>
      <p sl="es">Uno dei parlamentari di quest’Assemblea ha sollevato un punto concernente la situazione dei cittadini europei – principalmente britannici – titolari di proprietà immobiliari nel nostro paese, soprattutto lungo la costa. Devo precisare che, in qualità di Presidente del governo spagnolo, non posso accettare il confronto che un rappresentante di un determinato gruppo politico della Gran Bretagna ha fatto o ha cercato di fare in questa sede, citando nello specifico lo Zimbabwe. Non mi trovo assolutamente d’accordo: è inaccettabile e non lo accetto. Lo respingo incondizionatamente. Nel mio paese vige lo stato di diritto.</p>
      <a text="(Applausi)"/>
      <p sl="es">Nel mio paese vige lo stato di diritto, è un paese che rispetta e che fa rispettare la legge, e spetta ai tribunali applicare tali leggi. Siamo i primi a essere solidali con coloro, in questo caso i cittadini britannici, che potrebbero essere stati vittima di truffa da parte di qualche rappresentante del settore immobiliare senza scrupoli, e ci stiamo adoperando in tal senso col Parlamento europeo e i gruppi parlamentari. Lavoreremo e faremo tutto ciò che è in nostro potere. Inoltre, il Parlamento europeo ha chiesto in più di un’occasione che la Spagna protegga le coste e l’ambiente, e noi disponiamo di una legge in materia di aree costiere pensata proprio per tutelarle dalla crisi immobiliare: dobbiamo applicarla. Inoltre, da questa grande istituzione che è il Parlamento europeo, dobbiamo pretendere che si proteggano le aree costiere e si combattano gli abusi che possono colpire le aree naturali, le zone ecologiche e la costa che siamo così determinati a difendere.</p>
      <p sl="es">Infine, signor Presidente, vorrei ringraziare il gruppo dei presidenti e, in particolare, gli onorevoli Daul e Schulz per il tono misurato tenuto durante la seduta. La Presidenza spagnola ha fatto fronte ai propri impegni con volontà europea ed europeista, ha onorato i propri impegni con un atteggiamento di lealtà e cooperazione rispetto alla Commissione, al Parlamento e al Consiglio, e ha affrontato il proprio periodo di lavoro con obiettivi economici e di attività estera, obiettivi che ha conseguito in maniera complessivamente soddisfacente. Chiaramente non in tutti i casi e riguardo a tutti i punti da noi proposti, ma se riesaminiamo – e mi rivolgo direttamente agli ascoltatori dal mio paese – quello che il parlamento spagnolo ha approvato, constatiamo che il risultato è stato raggiunto in modo soddisfacente.</p>
      <p sl="es">In ogni caso, in qualità di Presidente di turno del Consiglio, vorrei esprimere la mia profonda gratitudine al Parlamento europeo e, in particolare, al Presidente del Parlamento europeo, per tutta la cooperazione ricevuta durante questo semestre. Ci siamo sentiti appoggiati da lei, signor Presidente. Ci siamo sentiti capiti da lei, incoraggiati da lei. Ci siamo sentiti vicini a quest’istituzione, anche se, a volte, si sono sentite voci aspre. Ciononostante, ci siamo sentiti vicini al Parlamento europeo e siamo lieti che stia dalla parte di quelli di noi che hanno una vera vocazione europeista, che servono fedelmente l’Europa, e che sono convinti che non esista un destino migliore del camminare insieme, uniti e, a volte, del rimandare a un altro momento le controversie meno importanti.</p>
      <a text="(Applausi)"/>
    </intervention>
    <intervention id="2-052" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Signor Presidente, sarò molto breve. Le interrogazioni erano rivolte principalmente al Primo ministro spagnolo, ma vorrei soltanto cogliere quest’occasione per riflettere su una perplessità espressa da diversi onorevoli parlamentari. Penso agli onorevoli Daul, Schulz e Lambsdorff. É una questione istituzionale e vorrei ringraziare ancora una volta il Primo ministro spagnolo, il Primo ministro Zapatero, per l’impegno dimostrato nei confronti dell’Europa e del metodo comunitario.</p>
      <p sl="pt">Credo che sia giusto puntualizzare che molte cose dipendevano da questa prima Presidenza a turno. La Presidenza a turno come avrebbe interpretato il trattato di Lisbona? La verità è che, come dichiarato dal Primo ministro spagnolo, è stato interpretato in senso comunitario.</p>
      <p sl="pt">Vorremmo che il nostro sistema, che è molto complesso e che continua ad esserlo ai sensi del trattato di Lisbona, funzionasse in maniera più efficiente. Credo che arriverà un momento in cui dovremo scuotere con vigore lo sviluppo delle nostre istituzioni, perché la verità è che, anche col trattato di Lisbona, a volte è difficile per il cittadino comune interpretare chiaramente il funzionamento dell’Unione europea.</p>
      <p sl="pt">Vorrei tuttavia sottolineare, come già ricordato in precedenza, che la Spagna ha conferito quest’impulso europeo alla struttura del nostro progetto comune – un impeto che so che anche l’ampia maggioranza di questo Parlamento condivide.</p>
      <p sl="pt">Il trattato di Lisbona significa da sempre più Europa, non meno Europa. Tale trattato porta avanti il senso di Comunità rafforzando i poteri di questo Parlamento, istituendo una Presidenza permanente del Consiglio europeo, dando vita alla figura dell’Alto rappresentante, che svolge anche funzioni di Vicepresidente della Commissione europea, e incrementando le competenze della Commissione nelle questioni esterne o, ad esempio, nel meccanismo di tassazione del Patto di Stabilità.</p>
      <p sl="pt">Il trattato di Lisbona significa più Europa, non meno Europa, che però non vuol dire Europa nel senso di poteri centralizzati, bensì nel senso di valore aggiunto, dei risultati che possiamo ottenere insieme: Stati membri/istituzioni europee. E l’interpretazione della Presidenza spagnola è stata a favore di più Europa.</p>
      <p sl="pt">Tuttavia, un concetto perfettamente espresso dal Primo ministro spagnolo, il trattato non risolve tutti i problemi. É essenziale che tutti i 27 governi si uniformino alla volontà politica del trattato in quanto, per propria inclinazione, le istituzioni europee sono istintivamente comunitarie. Occorre inoltre chiedere ai nostri Stati membri, ai nostri 27 Stati membri, di applicare il trattato di Lisbona in questo spirito comunitario.</p>
      <p sl="pt">La Spagna ha dato l’esempio. Sono certo che il Belgio, una volta che assumerà la Presidenza di turno del Consiglio, continuerà ad adottare il medesimo approccio, e addirittura lo intensificherà, in quanto conosciamo tutti la grande tradizione europea di questo paese.</p>
      <p sl="pt">É comunque essenziale che Parlamento, Commissione, Consiglio e Consiglio europeo assumano un impegno autentico nei confronti dell’attuazione europea di un trattato che ci consente di venire incontro con maggiore efficienza alle aspettative e ai timori dei nostri cittadini. Mi preme pertanto ringraziare nuovamente il governo spagnolo, il Primo ministro spagnolo, tutti i collaboratori e l’intero team spagnolo, che hanno profuso così tanto impegno nei sei mesi appena trascorsi; talvolta è stato estremamente difficile.</p>
      <p sl="pt">La verità è che questi sono stati i mesi più difficili della storia dell’integrazione europea, che è stata messa duramente alla prova. Il vero stress test non riguarda le banche, bensì l’Unione europea e la nostra volontà di essere uniti nell’area euro e in Europa. É stato in questo contesto estremamente complesso, coinciso con l’entrata in vigore di un nuovo trattato, che la Spagna ha assunto la Presidenza di turno con la Commissione, che si è insediata in febbraio. Questa Commissione ha meno di cinque mesi di vita. Abbiamo inoltre fatto il possibile per recuperare i ritardi causati da questa transizione, e la verità è che dobbiamo seriamente e onestamente riconoscere gli sforzi compiuti dalla Presidenza spagnola.</p>
      <p sl="pt">Senza voler peraltro trascurare la pluralità dei punti di vista politici esistenti in seno a questo Parlamento, vorrei ribadire che tutti noi che crediamo nell’Europa dobbiamo essere uniti, indipendentemente dalla nostra appartenenza al centro, alla sinistra o alla destra, e lo stesso vale anche per le diverse istituzioni. Dobbiamo essere uniti per rafforzare il nostro progetto europeo.</p>
    </intervention>
    <intervention id="2-053" speaker_id="28269" is_mep="True" mode="spoken" role="Presidente">
      <p sl="unknown">Grazie, Presidente Barroso. Vorrei ringraziare nuovamente la Presidenza spagnola e il Primo ministro Zapatero. E con questo chiudiamo il punto in questione.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-999" speaker_id="96899" name="José Manuel Fernandes" is_mep="True" mode="written">
      <p sl="pt">Prendo atto del lavoro svolto dalla Presidenza spagnola nonostante le circostanze particolarmente complesse che hanno caratterizzato la prima metà di quest’anno. In primo luogo, il mandato della Presidenza spagnola è coinciso con un periodo di transizione verso una nuova struttura istituzionale, in seguito all’entrata in vigore del trattato di Lisbona. Sono ora previsti dei soggetti nuovi, quali il Presidente del Consiglio e l’Alto rappresentante per gli affari esteri. In questo nuovo contesto istituzionale, mi preme anche porre l’accento sull’aumento delle competenze e dei poteri del Parlamento. In secondo luogo, questa Presidenza ha dovuto affrontare un periodo di grave crisi finanziaria e sociale in Europa. Ha subito l’attacco all’euro e la crisi greca, e ha dovuto far fronte a un incremento allarmante della disoccupazione e del deficit nel suo stesso paese. Ha contribuito alla creazione del meccanismo di stabilità finanziaria di un valore di 75 miliardi di euro, nonché al miglioramento della regolamentazione dei mercati finanziari. Al contempo, la Presidenza spagnola non ha mai perso di vista l’attuazione delle priorità europee in termini di politica, soprattutto in materia ambientale. A tale proposito, sottolineo la cooperazione della Presidenza spagnola nella preparazione e discussione della mia relazione sui bioresidui, che ha ottenuto un appoggio incondizionato e che è stata adottata questa settimana in Aula con una maggioranza schiacciante.</p>
    </intervention>
    <intervention id="2-054" speaker_id="4466" name="Ilda Figueiredo" is_mep="True" mode="written">
      <p sl="pt">Deploro che la Presidenza spagnola non abbia cercato la soluzione ai problemi gravi che affliggono l’Unione europea. Inoltre, durante il suo mandato sono state promulgate misure inaccettabili che dimostrano una mancanza di solidarietà. A ciò si aggiunge un provvedimento molto grave in materia di debito sovrano.</p>
      <p sl="pt">Di fatto, la Presidenza ha atteso le decisioni della Germania e ha fatto sì che il problema si trascinasse, con gravi conseguenze per la Grecia e il Portogallo, nonché per la stessa Spagna, un’ulteriore dimostrazione di chi detiene veramente il potere nell’Unione europea. I poteri maggiori diventano sempre più circoscritti attorno alla Germania e, nel migliore dei casi, alla Francia.</p>
      <p sl="pt">La lentezza delle soluzioni ne ha ovviamente inficiato anche la qualità. Invece di incoraggiare la solidarietà tra i paesi ricchi, e di potenziare i bilanci comunitari per le azioni di solidarietà e la garanzia di una coesione sociale ed economica autentica, la Presidenza spagnola si è rivolta al Fondo monetario internazionale e ha prestato denaro alla Grecia ad un tasso di interesse più elevato di quello imposto dalla Banca centrale europea alle banche private. Per peggiorare ulteriormente le cose, sono state poste condizioni inaccettabili, che hanno fatto ricadere il costo della crisi, che l’UE ha contribuito a originare, sulle spalle dei lavoratori e dei membri più poveri della società, semplicemente per favorire i profitti dei gruppi economici e finanziari. L’approvazione della strategia Europa 2020 si tradurrà nell’adozione del medesimo approccio.</p>
    </intervention>
    <intervention id="2-055" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">La Presidenza spagnola del Consiglio dell’Unione europea, conclusasi di recente, è stata una delle più importanti dell’ultimo decennio, per diverse ragioni.</p>
      <p sl="pl">In primo luogo, la Spagna ha dovuto adempiere al difficile compito di “collaudare” i cambiamenti introdotti dal trattato di Lisbona. Tali modifiche sono state attuate in maniera efficiente, malgrado il fatto che quasi fino all’inizio della Presidenza il governo di Madrid non sapeva quale trattato avrebbe costituito la base da cui partire per forgiare l’agenda dell’Unione.</p>
      <p sl="pl">In secondo luogo, la Spagna ha dovuto fronteggiare la più grande crisi finanziaria della storia della moneta unica, l’euro. Mi preme rammentare a tutti coloro che sono scettici nei confronti della Presidenza appena conclusa che il governo spagnolo è stato uno dei primi a valutare adeguatamente la portata della crisi e ad esigere l’introduzione di contromisure efficaci, tra cui le sanzioni per il superamento del deficit di bilancio ammissibile.</p>
      <p sl="pl">In terzo luogo, alla Presidenza spagnola dovrebbe essere riconosciuto l’enorme contributo offerto ai negoziati SWIFT e alla forma del servizio europeo per l’azione esterna. Grazie al lavoro di Madrid, che a prima vista non è stato molto incisivo, gli accordi in entrambi i settori sono ora estremamente vicini. I risultati della Presidenza spagnola del Consiglio dell’Unione europea possono essere considerati sicuramente eccellenti. Speriamo che la Presidenza belga, che si è appena insediata, mantenga il ritmo di lavoro attuale e imbocchi la strada già segnata dal governo di Madrid.</p>
    </intervention>
    <intervention id="2-056" speaker_id="33984" name="Ioan Mircea Paşcu" is_mep="True" mode="written">
      <p sl="en">Di recente uno dei portavoce della Commissione ha criticato pubblicamente il modo in cui il parlamento rumeno ha emendato la legge sul funzionamento dell’agenzia nazionale per l’integrità. Il parlamento stava tuttavia mettendo in pratica una decisione presa dalla corte costituzionale, che aveva dichiarato incostituzionali alcuni degli articoli della legge iniziale. Il fatto che il governo rumeno – per motivi di politica interna – non abbia reagito e che la Commissione reputi probabilmente tollerabile combattere la corruzione in Romania ricorrendo a mezzi che esorbitano dalle leggi nazionali non rende accettabili tali osservazioni, in quanto mettono di fatto in discussione la costituzione, le azioni del parlamento nazionale e la sovranità di un paese membro, e sono pertanto una questione di principio e non di opportunità politica! Peraltro, se i rumeni sono “corrotti”, chi è stato a “corromperli”?</p>
    </intervention>
    <intervention id="2-057" speaker_id="96789" name="Joanna Senyszyn" is_mep="True" mode="written">
      <p sl="pl">Mi congratulo con la Presidenza spagnola per l’ultimo semestre di leadership dell’Unione. É stata una Presidenza difficile e significativa. Difficile perché è stata la prima dopo l’entrata in vigore del trattato di Lisbona, con la nomina del Presidente del Consiglio europeo e dell’Alto rappresentante dell’Unione per gli affari esteri e la politica di sicurezza. Il programma della Presidenza è stato compilato sulla base del vecchio trattato, poiché durante la fase di preparazione il destino del trattato di Lisbona era ancora incerto. La crisi in Grecia ha rallentato il conseguimento degli obiettivi della Presidenza. Un’altra difficoltà è stata l’approvazione tardiva, nel febbraio 2010, della nuova composizione della Commissione europea e il ritardo risultante nell’adozione del programma legislativo.</p>
      <p sl="pl">La Presidenza è stata significativa: a) istituzionalmente, perché con l’adozione del nuovo trattato ha stabilito determinati principi di funzionamento per le istituzioni e b) nel lungo periodo, in quanto, con l’adozione della strategia 2020, ha stabilito le direttrici del lavoro dell’Unione per i prossimi 10 anni.</p>
      <p sl="pl">I risultati del governo socialista del Primo ministro Zapatero che andrebbero annoverati tra i più importanti sono: a) adozione del piano d’azione per l’attuazione delle disposizioni del programma di Stoccolma (cooperazione su affari interni e sistema di giustizia), b) impegno della Presidenza per l’eliminazione della violenza contro le donne, c) adozione da parte del Consiglio, il 3-4 giugno 2010, del mandato negoziale per l’adesione dell’UE alla Convenzione europea per la salvaguardia dei diritti dell’uomo e delle libertà fondamentali, d) avvio del lavoro del comitato permanente per la cooperazione operativa in materia di sicurezza interna e e) adozione del progetto di regolamento del Parlamento europeo e del Consiglio che stabilisce le procedure e le condizioni richieste per un’iniziativa dei cittadini.</p>
    </intervention>
    <intervention id="2-998" speaker_id="36281" name="Silvia-Adriana Ţicău" is_mep="True" mode="written">
      <p sl="ro">La Presidenza spagnola dell’Unione europea ha stabilito come obiettivo la completa e rapida attuazione delle disposizioni del trattato di Lisbona. Ciò ha creato un nuovo equilibrio istituzionale, ha garantito un accrescimento dei poteri del Parlamento europeo e delle assemblee parlamentari nazionali e ha aggiunto una dimensione europea al rispetto dei diritti fondamentali.</p>
      <p sl="ro">Nel corso della Presidenza spagnola dell’Unione sono stato compiuti progressi importanti in aree quali l’attuazione dell’Iniziativa dei cittadini, i pareri specializzati che devono essere forniti dai parlamenti nazionali sulla base dei protocolli aggiuntivi del trattato di Lisbona, le nuove norme che disciplinano la delega dei poteri esecutivi alla Commissione, nonché il servizio europeo per l’azione esterna. Accogliamo con favore la stipulazione dell’accordo dei cieli aperti tra gli USA e l’UE, che punta al 60per cento del trasporto internazionale dei passeggeri, oltre che gli accordi per l’ottenimento di norme comuni in materia di aviazione civile e sicurezza dei trasporti aerei tra UE e Canada. Vorrei inoltre elogiare i progressi compiuti in merito all’accordo di cooperazione tra UE e Mercosur.</p>
      <p sl="ro">Tuttavia, nel corso della Presidenza spagnola, l’Unione europea ha dovuto anche fronteggiare un aumento allarmante della disoccupazione, sullo sfondo della crisi economica e finanziaria iniziata nel 2008. Per tale ragione, reputo che la riduzione della disoccupazione e la garanzia di una crescita economica sostenibile debbano restare le priorità numero uno anche per la Presidenza belga dell’UE.</p>
    </intervention>
  </section>
  <section id="creitem5" title="5. Accordo UE / Stati Uniti d’America sul trattamento e il trasferimento di dati di messaggistica finanziaria dall’Unione europea agli Stati Uniti ai fini del programma di controllo delle transazioni finanziarie dei terroristi (discussione)">
    <intervention id="2-061" speaker_id="28576" is_mep="True" mode="spoken" role="Presidente">
      <p sl="unknown">L’ordine del giorno reca la relazione dell’onorevole Álvaro, a nome della commissione per le civiltà civili, la giustizia e gli affari interni, sull’accordo UE / Stati Uniti d’America sul trattamento e il trasferimento di dati di messaggistica finanziaria dall’Unione europea agli Stati Uniti ai fini del programma di controllo delle transazioni finanziarie dei terroristi (11222/2010 - C7-0158/2010 - 2010/0178(NLE)) (A7-0224/2010).</p>
    </intervention>
    <intervention id="2-062" speaker_id="28246" name="Alexander Alvaro" is_mep="True" mode="spoken" role="relatore">
      <p sl="de">Signor Presidente, signora Commissario, sono grato della presenza della signora Commissario. Sono certo che la necessità di discussione della Presidenza spagnola stia per esaurirsi. Così come in SWIFT abbiamo dovuto far fronte a trasferimenti di masse di dati, ora in Parlamento ci troviamo di fronte a una riunione di massa. Ebbene, lasciamo che le cose stiano così.</p>
      <p sl="de">Lo scorso febbraio, abbiamo trasmesso un messaggio molto chiaro come Parlamento, cioè che il trattato di Lisbona non solo ci regala più opportunità, ma ci dota anche e soprattutto di più responsabilità in qualità di Parlamento europeo. Governiamo con Commissione e Consiglio a livello europeo. Alla Commissione è stato chiesto di sottoporci un accordo migliore e di avviare nuovamente i negoziati, e il Parlamento europeo ha confermato il mandato di tali negoziati. Date le divergenze che potrebbero sussistere tra i gruppi e, soprattutto, le diverse priorità, ritengo che sarebbe disonorevole negare che la Commissione ha compiuto progressi autentici. É una cosa per la quale dobbiamo renderle pienamente omaggio, soprattutto nel contesto delle circostanze nelle quali ha operato e delle opportunità che le si prospettavano.</p>
      <p sl="de">Al contempo, nel corso dei successivi negoziati è tuttavia emerso l’utilizzo diffuso dell’aggettivo “impossibile”. Era impossibile cambiare determinate cose, o riaprire l’accordo. Era impossibile chiedere concessioni agli Stati Uniti, per non parlare della possibilità del Parlamento europeo di esercitare una qualsivoglia influenza sul Consiglio. Se c’è una lezione che ho personalmente appreso dalla discussione è che, se c’è la volontà politica, il termine “impossibile” non esiste in politica. Abbiamo infatti visto che il Parlamento europeo, in collaborazione con la Commissione, è stato in grado di assicurare che venissero inseriti nel testo dell’accordo determinati miglioramenti. Dopo l’avvio delle procedure per l’accordo, la Commissario è riuscita a convenire con gli Stati Uniti l’inserimento nell’accordo, segnatamente nell’articolo 12, paragrafo 1, di una richiesta importante – vale a dire che i funzionari europei fossero autorizzati a essere presenti a Washington per monitorare l’estrazione dei dati ed eventualmente prevenirla in caso di abuso, se se ne fosse presentata l’occasione.</p>
      <p sl="de">Una questione importante per tutti i gruppi è stato inoltre il trasferimento di masse di dati agli Stati Uniti. É un traguardo che abbiamo raggiunto in collaborazione col Consiglio e, va detto, esercitando determinate pressioni – tanto che nel medio periodo potremo risolvere questo problema. Non si potrà fare da un giorno all’altro, ma disponiamo di una concessione chiara da parte del Consiglio, custodita in un documento del Consiglio – tra parentesi, vi assicuro che mai prima d’ora eravamo riusciti ad emendare un documento del Consiglio con la nostra formulazione, si tratta di un evento storico – secondo cui dopo un anno la Commissione ci deve presentare un quadro tecnico e giuridico relativo all’estrazione di questi dati dal territorio europeo.</p>
      <p sl="de">Dopo tre anni dobbiamo inoltre ricevere una relazione sullo stato di avanzamento che ci chiarisca quanto si sia sviluppato nel frattempo il sistema in questione. Nel testo che è stato inserito si fa riferimento all’articolo 11 dell’accordo, che indica che entro tre anni deve essere presentata tale relazione sullo stato di avanzamento, e l’articolo 11 dell’accordo sancisce che se l’Unione europea stessa lavora su una procedura, entrambe le parti – gli USA e l’Unione europea – devono emendare di conseguenza il testo del’accordo. Ciò significa che abbiamo la possibilità di rivedere il tutto di nuovo senza sorprendere nessuno o danneggiare i reciproci interessi. Siamo riusciti a garantire che, nel caso in cui tale sistema non venga creato entro cinque anni, debbano essere avviate discussioni serie e successivamente i negoziati, che l’accordo debba poi essere risolto ai sensi dell’articolo 21, paragrafo 2, e che debba essere redatto un nuovo accordo sulla base dell’esistente.</p>
      <p sl="de">Mi preme soprattutto rassicurare coloro che temono il trasferimento agli Stati Uniti dei loro dati bancari personali, dei pagamenti dei canoni d’affitto e di rimesse varie. L’accordo stipula espressamente che nel trasferimento di dati agli Stati Uniti non è compreso il trasferimento di alcun dato nazionale. Inoltre, la maggior parte dei trasferimenti di dati interni delle banche europee non avverrà via SWIFT. Si tratta invece di dati SEPA, che sono esplicitamente esclusi dall’accordo. Rimangono pertanto i dati dall’Unione europea ai paesi terzi, che vengono trasferiti negli Stati Uniti e da essi valutati fintantoché noi non saremo in grado di farlo autonomamente.</p>
      <p sl="de">Per concludere, visto che mi è rimasto del tempo dopo questo giro di interventi, vorrei precisare che questo processo ci ha insegnato che la Commissione, il Consiglio e il Parlamento devono lavorare più a stretto contatto e, parlando di cooperazione, devono cooperare meglio. A mio parere, per quanto riguarda i cambiamenti previsti dal trattato di Lisbona, abbiamo dimostrato che possiamo dare loro una forma e che, insieme alla Commissione e al Consiglio, ci siamo resi conto della nostra responsabilità di presentare una soluzione sensata.</p>
      <p sl="de">Come è stato già rilevato, non tutti i membri di quest’Assemblea sono soddisfatti, ma vorrei ringraziare espressamente i miei onorevoli colleghi, compresi quelli che siedono all’opposizione, per la disponibilità a proporre aspetti chiave. E ai deputati dei gruppi più grandi, che si prepareranno a votare con noi su quest’accordo il prossimo giovedì, anche a voi va il mio ringraziamento per la cooperazione e la condivisione del lavoro. Come ho già ricordato, voglio esprimere i miei omaggi a quei deputati che voteranno contro, in quanto hanno svolto un ruolo molto costruttivo nel processo. Quando si hanno quattro diverse parti negozianti, è comunque impossibile ottenere il 100per cento..</p>
    </intervention>
    <intervention id="2-063" speaker_id="photo_generic" name="Stefaan De Clerck" is_mep="True" mode="spoken">
      <p sl="nl">Presidente in carica del Consiglio. – Signor Presidente, onorevoli deputati, vorrei ovviamente esordire congratulandomi col relatore per il duro lavoro svolto, e anche con il Commissario Malmström per il suo operato eccellente e costruttivo. Nel quadro dell’arte della rotazione, vorrei ovviamente ringraziare verbalmente la Presidenza spagnola; il Primo ministro Zapatero è stato qui fino a un minuto fa. Io ho l’onore di essere uno dei primi membri della Presidenza belga a essere presente in quest’Aula. Cercheremo di esercitare la Presidenza a turno con vitalità e una buona dose di arte della persuasione belga. Stiamo per perfezionare una questione per la quale le Presidenze svedese e spagnola hanno svolto il lavoro di preparazione.</p>
      <p sl="nl">Il Parlamento ha chiaramente fatto la propria parte. L’11 febbraio ha deciso di respingere l’accordo interinale. Il nuovo accordo è stato avallato il 28 giugno 2010. Il fatto che abbiamo conseguito un risultato in questo modo, in consultazione con tutte le istituzioni, è di fatto una dimostrazione della determinazione dell’Europa. Non elencherò tutti i numerosi miglioramenti – è già stato fatto – ma mi limiterò a citarne tre di fondamentali. Un aspetto importante è l’introduzione di rimedi legali efficaci per permettere a tutti di verificare eventuali rettifiche, cancellazioni o blocchi di dati. L’articolo 18 è un articolo valido. L’articolo 12 rappresenta un ulteriore miglioramento. Ammetto che è evidente che la supervisione debba essere condotta da autorità indipendenti di monitoraggio e che questa modifica richiesta dal Parlamento è costruttiva. Pertanto, tenuto anche conto dei chiarimenti e delle raccomandazioni aggiunte, le modalità previste per la supervisione giornaliera dell’estrazione dei dati SWIFT costituiscono un miglioramento positivo.</p>
      <p sl="nl">In terzo luogo, mi fa molto piacere che si sia giunti a una soluzione europea e che sia previsto un ruolo per Europol. É una metodologia che dobbiamo conoscere alla perfezione. Dobbiamo rafforzare ulteriormente le nostre stesse istituzioni. Dobbiamo avere fiducia in loro. Europol ha esperienza di norme in materia di protezione dei dati, e dobbiamo presupporre che sia stata una buona scelta.</p>
      <p sl="nl">Va inoltre ricordato che il protocollo di controllo delle transazioni finanziarie dei terroristi (TFTP) ha già prodotto alcuni risultati importanti, e dobbiamo continuare a difendere la sicurezza dei nostri cittadini. La lotta contro il terrorismo è necessaria, e dobbiamo assicurarci che venga portata avanti. Con questo sistema sono già stati consegnati millecinquecento fascicoli. Ritengo pertanto che occorra proseguire con questo approccio in quanto noi, il Consiglio, ci siamo assunti l’impegno di adoperarci in Europa per realizzare progressi e sviluppare il nostro sistema, invece che affidarci semplicemente ai nostri partner o ricorrere al sistema americano. I passi da compiere dopo uno, tre e forse cinque anni sono stati illustrati dal relatore e integrati nel progetto di decisione del Consiglio.</p>
      <p sl="nl">Per concludere, onorevoli parlamentari, dobbiamo offrire garanzie massime di sicurezza per i nostri cittadini. Dobbiamo assumerci la responsabilità che ne consegue e dobbiamo farlo trovando un equilibrio adeguato con la protezione dei dati, tenendo conto del nostro impegno a costruire i nostri meccanismi di protezione. Vi ringrazio anticipatamente dell’appoggio che spero concederete a quest’importante iniziativa, a questo intervento importante del Parlamento europeo.</p>
    </intervention>
    <intervention id="2-064" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, sono veramente lieta di essere ritornata in plenaria oggi per partecipare alla discussione. Sono particolarmente felice del fatto che, come ricordato dal relatore e dal Presidente, abbiamo dato prova di un’ottima cooperazione tra le tre istituzioni per produrre un testo che spero approverete alla fine di questa settimana.</p>
      <p sl="en">Tutto ciò è stato possibile solo grazie alla stretta collaborazione di cui abbiamo dato prova: tutte le istituzioni, il relatore, il gruppo politico, la commissione e i rappresentanti esterni del gruppo. Vorrei ringraziarvi tutti dal profondo del cuore.</p>
      <p sl="en">Sono molto soddisfatta del fatto che l’accordo sottoscritto il 28 giugno costituisca una nuova base e un nuovo inizio per la cooperazione UE-USA. Sono lieta che le strutture e le procedure abbiano funzionato a dovere – non senza difficoltà, ma hanno funzionato bene – e ciò ci ha consentito di negoziare a tempo di record un accordo che garantisce un livello elevato di protezione dei dati personali pur mantenendo un programma antiterroristico che ci consente di salvare vite umane in Europa, negli USA e altrove.</p>
      <p sl="en">L’accordo per cui sono qui a chiedere la vostra approvazione in settimana è notevolmente diverso dall’accordo interinale da voi respinto in febbraio. Vi cito soltanto alcuni punti.</p>
      <p sl="en">Conferisce a un’autorità pubblica europea, ad Europol, il potere di verificare che ogni singola richiesta sia il più ristretta possibile per ridurre al minimo la quantità di dati richiesti.</p>
      <p sl="en">Tiene conto della richiesta del Parlamento di un duplice approccio, che rinvia al medio periodo la prospettiva di un meccanismo comunitario che consenta l’estrazione dei dati sul territorio europeo e un trasferimento più mirato degli stessi.</p>
      <p sl="en">Il relatore ha illustrato le disposizioni che adotteremo. Subito dopo la votazione comincerò a valutare la possibile introduzione di un sistema europeo, che costituirà la base per una valutazione d’impatto completa che tenga conto degli aspetti giuridici, tecnici, economici ed altri di un futuro meccanismo TFTP europeo.</p>
      <p sl="en">L’accordo contempla inoltre una solida protezione dei dati in termini di trasparenza, diritti di accesso, correzione, cancellazione e ricorso giudiziario. Consente alla Commissione di nominare un addetto al monitoraggio dell’estrazione giornaliera di dati dalla banca dati TFTP, addetto che avrà il potere di porre domande sulle ricerche e persino di bloccarle. Tale persona sarà presente nel luogo in cui opereranno gli analisti statunitensi e avrà pieno accesso alle ricerche TFTP per garantire un monitoraggio costante. É un ottimo risultato.</p>
      <p sl="en">Inoltre, l’accordo conferisce all’UE il potere di svolgere revisioni periodiche e dettagliate del TFTP. La prima di queste revisioni avrà luogo sei mesi dopo l’entrata in vigore dell’accordo. La squadra addetta alla revisione comprenderà esperti di protezione dei dati e un esperto con una formazione in campo giudiziario, e tale squadra potrà effettuare controlli randomizzati.</p>
      <p sl="en">Molti di questi cambiamenti sono il frutto diretto di discussioni da me intrattenute con i relatori del Parlamento europeo – con tutti e due, e vorrei ringraziarli entrambi – e con altri deputati chiave dei gruppi politici. Si tratta indubbiamente di una conquista dell’Europa: del Consiglio, del Parlamento e della Commissione.</p>
      <p sl="en">Un altro punto importante a cui ha fatto riferimento il Presidente è che il protocollo di controllo delle transazioni finanziarie dei terroristi ci aiuterà a rendere le nostre vite più sicure. Gli Stati membri hanno confermato il valore incommensurabile di queste informazioni ricavate dal TFTP che le autorità USA condividono con noi.</p>
      <p sl="en">Sappiamo anche che dall’inizio dell’anno le soffiate sui sospetti noti sono state infruttuose in quanto i dati TFTP conservati dall’UE non vengono trasferiti agli USA da sei mesi. É una situazione grave, e sono lieta che stiamo per colmare questo vuoto in termini di sicurezza.</p>
      <p sl="en">Gli attacchi di Londra hanno avuto luogo esattamente cinque anni fa. Questo triste anniversario ci impone di commemorare le vittime e le loro famiglie: vorremmo che questa tragedia non fosse mai accaduta e che non accadesse mai più. Dobbiamo adoperarci per prevenire attacchi futuri, e questo accordo rappresenta uno strumento importante per sventare attacchi terribili come quello che commemoriamo oggi.</p>
      <p sl="en">Per tutte queste ragioni, vi chiederei di avallare l’accordo giovedì prossimo. Confido nel fatto che molti di voi condivideranno il parere del relatore e riconosceranno i numerosi miglioramenti di rilievo apportati all’accordo stesso.</p>
      <a text="(Applausi)"/>
    </intervention>
    <intervention id="2-065" speaker_id="96766" name="Ernst Strasser" is_mep="True" mode="spoken">
      <p sl="de">a nome del gruppo PPE. – Signor Presidente, signora Commissario, questo non è soltanto un accordo; è una pietra miliare nell’attuazione del processo di Lisbona. Grazie ad esso, il Parlamento ha ricevuto delle responsabilità e ha dato anche prova di responsabilità.</p>
      <p sl="de">In secondo luogo, si tratta di un risultato politico straordinario per il Parlamento nei confronti degli americani, del Consiglio e della Commissione. In terzo luogo, è un ottimo risultato in termini di contenuti, in quanto l’accordo, su iniziativa del Parlamento, ha gettato le basi per la nostra installazione di TFTP, quanto mai necessaria per progredire in tal senso in Europa.</p>
      <p sl="de">Non abbiamo realizzato tutti i nostri obiettivi, ma ne abbiamo messi in moto molti, grazie all’ottima collaborazione con Commissione e Consiglio – il Consiglio è stato molto attivo – e tra i gruppi in Parlamento. Mi preme ringraziare in maniera particolare i relatori per il lavoro eccellente svolto.</p>
    </intervention>
    <intervention id="2-066" speaker_id="4519" name="Claude Moraes" is_mep="True" mode="spoken">
      <p sl="en">a nome del gruppo S&amp;D. – Signor Presidente, alla luce della mancata accettazione dell’accordo TFTP da parte del nostro gruppo, accogliamo con favore la decisione della Presidenza spagnola e degli USA di riaprire i negoziati per inserire salvaguardie chiave per la protezione dei dati a favore di tutti i cittadini del’UE.</p>
      <p sl="en">Oggi il nostro gruppo esprime il proprio assenso alla relazione Alvaro non perché rappresenti l’accordo perfetto, bensì perché contiene le protezioni chiare che tutti vorremmo fossero contemplate in un accordo internazionale di condivisione dei dati di questa portata – come rilevato dall’onorevole Strasser, si tratta di una pietra miliare. Testimonia la capacità del Parlamento, dopo l’entrata in vigore del trattato di Lisbona, di rappresentare gli interessi di tutti i cittadini UE nella sua interazione con Consiglio, Commissione e paesi terzi. É un nuovo inizio, per riprendere le parole del Commissario Malmström.</p>
      <p sl="en">Per quanto riguarda l’aspetto centrale, il trasferimento di masse di dati di cittadini comunitari, abbiamo negoziato con successo il cosiddetto duplice approccio, che coniuga salvaguardie rigorose, quali la nomina da parte dell’UE di personale UE nel Tesoro USA, con un calendario concreto che conduce verso una soluzione europea per l’estrazione di dati dal territorio dell’Unione.</p>
      <p sl="en">L’accordo è un compromesso serio tra la lotta al terrorismo e la tutela delle libertà dei nostri cittadini. Domani nella mia circoscrizione elettorale di Londra commemoreremo gli attacchi del 7 luglio. Sappiamo tutti di cosa tratta l’accordo, ma l’equilibrio è essenziale. In ogni negoziato ci devono essere concessioni da entrambe le parti, ma il mio gruppo ritiene che i cittadini comunitari possano avere la certezza che il loro Parlamento, in collaborazione con una Presidenza efficace, ha inserito molte delle salvaguardie che essi stessi auspicano e ha portato a casa un accordo che elimina alla radice i potenziali effetti negativi insiti in 27 accordi bilaterali. Tali accordi potrebbero non prevedere clausole sul ricorso giudiziario su base non discriminatoria, la possibilità di correggere ed eliminare e il divieto del data mining e la profilazione. Meglio un accordo comunitario con salvaguardie reali di accordi bilaterali con conseguenze sconosciute.</p>
      <p sl="en">Per tutti questi motivi il nostro gruppo appoggerà l’accordo nella sua versione rinegoziata e difenderà con orgoglio le salvaguardie che abbiamo contribuito a inserire col relatore e tutti gli altri gruppi a nome dei cittadini comunitari e delle loro libertà.</p>
    </intervention>
    <intervention id="2-067" speaker_id="39713" name="Renate Weber" is_mep="True" mode="spoken">
      <p sl="en">a nome del gruppo ALDE. – Signor Presidente, vorrei esordire ringraziando il mio collega, onorevole Alvaro, per il risultato odierno. So che ha lavorato duramente per conseguire tali risultati. Consentitemi anche di ringraziare l’onorevole Hennis-Plasschaert per l’instancabile lavoro su questo spinoso fascicolo durante il suo mandato di europarlamentare.</p>
      <p sl="en">Il testo dell’accordo non è perfetto. Tuttavia, nei mesi intercorsi tra febbraio e oggi, quando abbiamo respinto la prima versione, il Parlamento si è dimostrato un soggetto affidabile e responsabile. Siamo stati costruttivi fin dall’inizio. Non abbiamo mai avuto l’intenzione di ostacolare l’intero processo senza motivo, in quanto la lotta al terrorismo è importante per noi tanto quanto per i nostri partner americani, tuttavia, al contempo, non vogliamo rinunciare ai nostri valori e principi.</p>
      <p sl="en">Pertanto votiamo su questo nuovo accordo e concentriamoci sul futuro, accertandoci che sia la Commissione sia il Consiglio mantengano le rispettive promesse contenute nell’accordo o allegate allo stesso, perché il nostro obiettivo finale rimane comunque una soluzione europea durevole e legalmente corretta. Abbiamo promesso ai nostri cittadini l’estrazione dei dati da parte dell’UE su territorio comunitario – una promessa che dobbiamo mantenere.</p>
    </intervention>
    <intervention id="2-068" speaker_id="96736" name="Jan Philipp Albrecht" is_mep="True" mode="spoken">
      <p sl="de">a nome del gruppo Verts/ALE. – Signor Presidente, onorevoli parlamentari, le buone intenzioni corrispondono spesso al contrario del bene. Il modo in cui gli oratori conservatori, socialdemocratici e liberali che mi hanno preceduto hanno giustificato il loro sostegno preconfezionato a favore del nuovo accordo SWIFT mi fa pensare che si siano lasciati ispirare dal principio secondo cui l’attacco è la miglior forma di difesa invece che essere effettivamente convinti delle loro parole.</p>
      <p sl="de">Infatti, la verità è che il nuovo accordo SWIFT non ha fatto praticamente nulla per cambiare la sostanza della critica espressa chiaramente dalla stragrande maggioranza di quest’Assemblea quando ha respinto il documento in febbraio e ha proposto la risoluzione in marzo. Un volume enorme di dati bancari personali relativi a cittadini perlopiù al di sopra di ogni sospetto continuerà a essere trasferito alle autorità statunitensi, che conserveranno tali dati per cinque anni senza alcuna revisione da parte di un’autorità giudiziaria indipendente.</p>
      <p sl="de">Solamente l’autorità di polizia europea, Europol, essa stessa interessata ai risultati delle indagini, autorizzerà le richieste delle autorità americane. Tutto ciò non solo è politicamente sbagliato e deleterio per la difesa dei diritti fondamentali europei, bensì è anche totalmente contrario al diritto costituzionale europeo. Sia la Corte europea per i diritti dell’uomo sia le corti costituzionali nazionali, oltre che i funzionari addetti alla protezione dei dati, hanno sentenziato che i meccanismi fondamentali previsti dall’accordo violano la legge. Come Parlamento europeo, non siamo nemmeno riusciti a chiedere ai nostri servizi legali di esprimere una valutazione prima della votazione.</p>
      <p sl="de">Per tali ragioni, noi come Parlamento non dovremmo avallare tale accordo. Come Verdi, ci esprimeremo pertanto a favore di un secondo rifiuto e di un negoziato autentico dei principi comuni con gli Stati Uniti prima di ampliare in questa maniera lo scambio di informazioni.</p>
    </intervention>
    <intervention id="2-069" speaker_id="4542" name="Timothy Kirkhope" is_mep="True" mode="spoken">
      <p sl="en">a nome del gruppo ECR. – Signor Presidente, vorrei ringraziare l’onorevole Alvaro e la relatrice che l’ha preceduto, onorevole Hennis-Plasschaert, nonché le autorità americane e in particolare l’ambasciatore americano Kennard per il duro lavoro svolto, la perseveranza e la determinazione a produrre un altro accordo e a mantenere un rapporto costruttivo tra UE e USA. Dovremmo complimentarci con gli USA per la loro incrollabile convinzione di poter mettere a segno dei progressi in questo campo, e per aver proseguito ancora una volta lungo la via che conduce a un accordo internazionale UE-USA.</p>
      <p sl="en">Credo che questa volta siamo tutti armati di una maggiore buona volontà e coesione dopo sei mesi di negoziati generalmente riusciti ma molto impegnativi. Il Parlamento ha dovuto insistere per farsi ascoltare e rispettare. Quello che abbiamo ora sul tavolo è un accordo che non è solo nuovo, ma anche migliore; un accordo che possiamo accettare e che dovrebbe renderci soddisfatti, soprattuttto per le lezioni vitali apprese in seno al nostro Parlamento e alle istituzioni europee. L’accordo è accettabile rispetto a quello che l’ha preceduto, in quanto ora prevede un ricorso giudiziario, la supervisione dell’UE, procedure di revisione e meccanismi di blocco. Per noi rappresenta la possibilità futura di mettere a punto un nostro personale sistema comunitario di TFTP. É sicuramente più equo, aperto e democratico.</p>
      <p sl="en">Ai deputati che mostrano ancora qualche perplessità, voglio dire che l’accordo non è perfetto, ma vorrei anche ricordare all’Assemblea che non viviamo in un mondo perfetto. Anzi, viviamo in un mondo pieno di pericoli, come poc’anzi sottolineato dall’onorevole Moraes parlando di Londra. Proprio per questo serve un accordo del genere. É per questo che non abbiamo soltanto il dovere di proteggere i dati e i diritti dei nostri cittadini, ma anche la loro sicurezza personale e collettiva.</p>
      <p sl="en">Ieri sera in sede di commissione l’accordo è stato ampiamente avallato. É stata una vittoria del buonsenso e spero che lo stesso risultato verrà conseguito anche in Aula quando voteremo insieme. É tempo di mettere da parte i nostri ideali singoli e di essere concreti per il bene delle persone che rappresentiamo. É tempo di rinverdire la reputazione dell’UE quale soggetto internazionale serio. É tempo di comportarci in maniera ragionevole e responsabile. É tempo che quest’Aula voti a favore del testo, come farà sicuramente il mio gruppo.</p>
    </intervention>
    <intervention id="2-070" speaker_id="96821" name="Rui Tavares" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, onorevoli colleghi, di cosa stiamo parlando? Parliamo di quasi 90 milioni di messaggi finanziari al mese, una cifra che equivale a più di un miliardo di messaggi finanziari all’anno. Tali messaggi vengono originati in Europa e scambiati o tra paesi europei oppure tra l’Europa e il resto del mondo. Da mesi e anni qui in Parlamento parliamo di tali bulk data , il trasferimento di masse di dati.</p>
      <p sl="pt">Il Parlamento ha preso in considerazione per la prima volta l’ipotesi di respingere il trasferimento di masse di dati lo scorso febbraio, quando si è espresso a sfavore dell’accordo. L’ha fatto per la seconda volta in maggio, con una risoluzione in cui stabiliva chiaramente l’illegalità del trasferimento di masse di dati. Adesso tale trasferimento è diventato realtà. É questa la sostanza dell’accordo; la sostanza dell’accordo non cambia, e tutti in quest’Assemblea lo sappiamo bene. Ci sono pertanto ottimi motivi per continuare a votare contro l’accordo.</p>
      <p sl="pt">Il documento presenta molti punti deboli. Quando sancisce di conferirci il diritto al ricorso giudiziario, alla trasparenza … miei cari colleghi, sappiamo tutti che si tratta di un accordo esecutivo con la Casa Bianca. Il diritto americano non cambia; non passa per il Congresso. I cittadini europei che risiedono negli Stati Uniti d’America sono vittima di discriminazione a causa di questo accordo. Le belle parole in esso contenute non hanno alcuna base nella prassi, e ne siamo tutti consapevoli.</p>
      <p sl="pt">Eppure, ci viene poi presentata la questione cruciale del ruolo di Europol. Occorre tuttavia sancire con chiarezza che Europol non è incaricata della protezione dei dati. Disponiamo di un’agenzia europea per la protezione dei dati che la Commissione europea e il Consiglio europeo non hanno mai voluto inserire nell’accordo.</p>
      <p sl="pt">Europol è un’agenzia che dev’essere controllata, in quanto beneficia dell’accordo. Riceve indizi per le indagini di polizia, ma non è un’agenzia che filtra e protegge i dati dei cittadini europei. Sappiamo che tutto ciò è sbagliato; sappiamo che è sia illegale sia incostituzionale. Eppure soltanto ieri la commissione per le libertà civili, la giustizia e gli affari interni è stata responsabile di un disservizio al Parlamento, rifiutandosi di chiedere il parere dei servizi legali del Parlamento sul ruolo di Europol in tale frangente, un comportamento che sappiamo essere completamente scorretto.</p>
      <p sl="pt">Il gruppo della Sinistra chiederà ai servizi legali di produrre quel parere – e vorrei ringraziare il nostro onorevole collega Alvaro, che si è impegnato molto e ha adottato un atteggiamento trasparente nel proprio lavoro, collaborando con i relatori di ciascun gruppo – perché, cari colleghi, possiamo scegliere se sapere o meno. Come legislatori, abbiamo il compito di prevedere le implicazioni legali di questo accordo, e il gruppo della Sinistra voterà decisamente contro questo accordo.</p>
    </intervention>
    <intervention id="2-071" speaker_id="28497" name="Gerard Batten" is_mep="True" mode="spoken">
      <p sl="en">a nome del gruppo EFD. – Signor Presidente, l’accordo ci viene proposto ai sensi del trattato di Lisbona e per questo manca di qualsiasi legittimità democratica. Ai popoli europei sono stati sistematicamente negati i referendum sul trattato di Lisbona, in quanto l’elite politica eurofila sapeva che sarebbe stato respinto.</p>
      <p sl="en">É un problema che continuerà a perseguitarci negli anni a venire. Avete creato uno Stato illegale e adesso promulgate leggi illegali! Guardate come si sono mossi in questo caso. I pochi europarlamentari che hanno avuto la possibilità di visionare questa relazione o accordo segreto, hanno potuto vederlo solo dopo aver sottoscritto una dichiarazione d’onore in cui si impegnavano a non rivelarne i contenuti. E, quel che più conta, il popolo europeo, a cui appartiene di fatto tale informazione, è totalmente all’oscuro dei suoi contenuti. In particolare, la legislazione proposta è illegale ai sensi della legge britannica esistente in materia di protezione dei dati che disciplina il trasferimento internazionale dei dati personali dei cittadini privati. Ai sensi di tale legge, tali informazioni non possono essere condivise senza il consenso degli individui interessati. Le autorità americane hanno già dimostrato che attingeranno a tali dati come e quando lo vorranno. Non possiamo confidare nel fatto che gli USA osservino i diritti di altre nazioni.</p>
      <p sl="en">I dati finanziari riservati e privati appartengono all’individuo – e non all’Unione europea o al Parlamento europeo. Non hanno il diritto di condividerli con gli USA né con nessun altro. Il rappresentante britannico in seno al Consiglio sembra esser passato sopra al diritto nazionale esistente per raggiungere questo accordo. In nome di quale diritto? Tuttavia, sappiamo tutti che la legislazione comunitaria totalmente ademocratica e illegittima ha la precedenza sul diritto nazionale democratico!</p>
      <p sl="en">Il terrorismo va combattuto, ma non va usato alla stregua di un mantello per abolire i diritti e le tutele dei cittadini. É solo l’ultimo degli esempi di come l’UE stia dando vita ad uno Stato politico ademocratico e illegittimo. L’Independence Party britannico voterà contro.</p>
    </intervention>
    <intervention id="2-072" speaker_id="96946" name="Daniël van der Stoep" is_mep="True" mode="spoken">
      <p sl="nl">Signor Presidente, il Partij voor de Frijheid (PVV) olandese voterà a favore dell’accordo con gli Stati Uniti e quindi della relazione in esame. La cooperazione nella lotta contro il terrorismo è estremamente importante per me e anche per il mio partito. Cerchiamo tuttavia di non dimenticare il motivo per cui – e me ne rammarico – occorre collaborare con gli Stati Uniti in questo modo. La jihad globale costituisce una minaccia crescente per il mondo. La lotta contro i valori occidentali riceve finanziamenti e incoraggiamenti ideologici dal Medioriente. Diciamocelo molto chiaramente.</p>
      <p sl="nl">Signor Presidente, io mi trovavo a Washington, DC l’11 settembre 2001 e ho visitato la scena del disastro al Pentagono poche ore dopo gli attentati. Nell’aria aleggiava l’odore impenetrabile e indefinibile di un aeroplano che era finito contro un edificio; l’odore del terrorismo. Se questa settimana riusciremo a prevenire attacchi terroristici dando il nostro consenso a un accordo con gli Stati Uniti, sarà un risultato fantastico.</p>
    </intervention>
    <intervention id="2-073" speaker_id="28120" name="Simon Busuttil" is_mep="True" mode="spoken">
      <p sl="en">Signor Presidente, sono un cittadino che rispetta la legge e voglio che la mia sicurezza sia garantita senza un’intrusione eccessiva nella mia privacy. Allo stesso modo, voglio che la mia privacy venga rispettata senza che questo debba andare a discapito della mia sicurezza.</p>
      <p sl="en">É proprio quello che abbiamo fatto con questo accordo. Abbiamo dimostrato che privacy e sicurezza non devono necessariamente competere tra loro. Abbiamo confermato che le possiamo ottenere entrambe. Abbiamo dato prova del fatto che siamo in grado di trovare un equilibrio equo. Non è un gioco a somma zero. Ritengo che sia esattamente il tipo di equilibrio che i nostri cittadini rispettosi della legge si aspettano da noi. Per questo dovremmo sostenere l’accordo ed essere orgogliosi di appoggiarlo, perché abbiamo svolto un ruolo chiave nella sua elaborazione.</p>
    </intervention>
    <intervention id="2-074" speaker_id="96932" name="Birgit Sippel" is_mep="True" mode="spoken">
      <p sl="de">Signor Presidente, un’osservazione preliminare. Accettare o respingere, entrambe le decisioni meritano rispetto. Quello che non è accettabile, tuttavia, sono determinate esagerazioni, mezze verità e falsità, spesso prive di qualsivoglia conoscenza dei fatti, che sono state anche espresse nella discussione resa pubblica. Sarebbe stata opportuna una maggiore obiettività e un’emotività più contenuta.</p>
      <p sl="de">Per venire al punto, la lotta al terrorismo coincide con la difesa dei valori e libertà democratiche. L’una presuppone l’utilizzo dei dati, l’altra un livello elevato di protezione degli stessi. É proprio su questo punto che, grazie alle pressioni esercitate dal Parlamento europeo, siamo riusciti a ottenere ottimi risultati: verifica che una richiesta si basi effettivamente su un sospetto legittimo di terrorismo, e controlli giornalieri da parte di funzionari dell’UE presso il Dipartimento del Tesoro americano che vengano esaminati solamente i dati relativi a individui sospettati di terrorismo, tra cui la possibilità di interrompere l’estrazione dei dati. Noi al Parlamento siamo convinti che tale funzione importante vada regolamentata in accordo con tutte le istituzioni. La conformità con gli standard, con il coinvolgimento dei funzionari addetti alla protezione dei dati, dev’essere rivista con scadenza annuale e, per i cinque anni di conservazione dei dati, è prevista una verifica annuale per garantire che i dati non necessari vengano cancellati in tempo utile.</p>
      <p sl="de">Lo ripeto ancora una volta, i trasferimenti intereuropei non vengono toccati. Non sono stati comunque raggiunti tutti gli obiettivi.</p>
      <p sl="de">Un esempio è rappresentato da Europol. Vorrei chiedere alla Commissione europea di non aspettare fino al 2013, bensì di redigere rapidamente un progetto di legislazione che garantisca il controllo parlamentare mediante la codecisione.</p>
    </intervention>
    <intervention id="2-075" speaker_id="28266" name="Sophia in 't Veld" is_mep="True" mode="spoken">
      <p sl="en">Signor Presidente, voterò a favore, ma con grande riluttanza ed esitazione. L’accordo presenta delle gravi lacune che lo espongono a ricorsi legali. Ripone il verdetto finale nelle mani dei tribunali, invece che dei politici, dove invece dovrebbe stare. Sottoscrivere accordi internazionali che non siano legalmente inattaccabili è una strategia rischiosa. Pertanto, l’accordo non deve essere motivo di tripudio, bensì si tratta della soluzione meno grave.</p>
      <p sl="en">Pur condividendo molti dei dubbi e delle perplessità di coloro che voteranno contro, respingere l’accordo non darà luogo a un documento migliore, e lo sappiamo tutti. Perché? Perché i governi dei paesi membri – non quello americano, i nostri governi – insistono per far elaborare a paesi terzi i dati bancari dei cittadini europei. É solo grazie al Parlamento europeo che i nostri dati personali, in futuro, verranno filtrati dalle autorità europee poste sotto il nostro controllo. L’aver posto fine al trasferimento di masse di dati nel lungo termine è un passo in avanti ingente che dovremmo riconoscere.</p>
      <p sl="en">Infine, cari colleghi, se quest’Assemblea optasse per il “no” avrebbe l’onerosa responsabilità di garantire un’esecuzione rapida e completa della decisione del Consiglio.</p>
    </intervention>
    <intervention id="2-076" speaker_id="4385" name="Hélène Flautre" is_mep="True" mode="spoken">
      <p sl="fr">Signor Presidente, vorrei ringraziare l’onorevole in ’t Veld per il suo contributo. Per lo meno illustra chiaramente i motivi del suo voto a favore, visto che fin dall’inizio, negli interventi dei due gruppi principali, gli oratori non hanno fatto altro che gettarci fumo negli occhi.</p>
      <p sl="fr">La verità è che questo accordo non è poi così diverso, per lo meno nei punti principali che hanno scatenato l’opposizione del Parlamento europeo in febbraio. Vi sono ancora casi di trasferimenti di dati fatti a casaccio, ed è stata mantenuta la conservazione dei dati per cinque anni. Manca ancora sostanzialmente il diritto di ricorso per i cittadini europei che vivono in territorio americano, e poi c’è l’interrogativo importantissimo sollevato dall’onorevole Tavares a proposito di Europol. Europol non è un’istituzione giudiziaria, e non sono io a dirlo – lo dicono i testi, i trattati. I controllori europei e nazionali in materia di protezione dei dati concordano tutti su questi punti essenziali.</p>
      <p sl="fr">Quanto a me, ho la sensazione che dopo aver mostrato i nostri muscoli – come ha detto lei, onorevole De Clerck – ci siamo arresi irrimediabilmente, e questa non è una buona notizia per i cittadini europei.</p>
      <a text="(Applausi)"/>
    </intervention>
    <intervention id="2-077" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, l’oggetto dei negoziati dell’accordo SWIFT che ci viene ora venduto come protezione dei dati è, di fatto, un’autoillusione imbarazzante da parte degli europei. Fintantoché cittadini che non hanno commesso alcun reato potranno entrare nel mirino dei servizi segreti americani solamente tramite trasferimenti esterni all’Europa grazie ai pacchetti di dati, è evidente che la protezione dei dati sarà soltanto una presa in giro.</p>
      <p sl="de">Viene infatti precisato in maniera lapidaria che attualmente non è tecnicamente possibile scendere nei dettagli dei singoli cittadini. Se la limitazione del trasferimento di dati a richieste specifiche non è ancora fattibile, allora tali dati non dovrebbero essere semplicemente forniti, punto e basta. Una volta attuato l’accordo, state certi che a nessuno importerà nulla di stabilire dei limiti.</p>
      <p sl="de">Tra pochi anni il sistema di monitoraggio specifico dell’UE che verrà realizzato si rivelerà un placebo, un modo per mettere a tacere le critiche. Immagazzinare pacchetti illimitati di dati per un periodo così lungo – e cinque anni sono una piccola eternità dal punto di vista del diritto in materia di informazioni – in assenza di qualsivoglia intervento giudiziario è contrario alla nostra concezione di Stato moderno fondato sullo stato di diritto. Questo accordo pertanto non prevede assolutamente alcun incremento della protezione dei dati.</p>
    </intervention>
    <intervention id="2-078" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Signor Presidente, ci complimentiamo con il Commissario Malmström, l’onorevole Alvaro e noi stessi per l’appoggio promesso all’accordo dai vari gruppi che formano la maggioranza più ampia dell’Assemblea. Vogliamo anche esprimere il nostro rispetto a chi si trova in disaccordo.</p>
      <p sl="es">La sicurezza transatlantica circondata da garanzie democratiche è essenziale per mandare in tilt i finanziamenti a favore del terrore. Oggi riaffermiamo il nostro sostegno per un nuovo accordo che protegge meglio l’interesse pubblico, e nel quale il Parlamento ha svolto un ruolo maggiore. Il Consiglio deve capire, ascoltare e collaborare di più e meglio con un Parlamento diverso, contemplato dal trattato di Lisbona.</p>
      <p sl="es">All’UE serve un protocollo di controllo delle transazioni finanziarie dei terroristi autonomo, in una forma che preveda che l’estrazione dei dati avvenga in territorio comunitario e sotto la supervisione di funzionari europei. La Commissione ha un ruolo essenziale da svolgere per promuovere tale iniziativa.</p>
      <p sl="es">Infine, non dobbiamo dimenticare che le informazioni ottenute dagli Stati Uniti mediante SWIFT sono state determinanti per sventare attentati a Barcellona, Madrid e Londra, e la jihad in Germania.</p>
      <p sl="es">Ritengo che l’accordo sia utile.</p>
    </intervention>
    <intervention id="2-079" speaker_id="96818" name="Salvatore Iacolino" is_mep="True" mode="spoken">
      <p sl="it">Signor Presidente, onorevoli colleghi, dal 1° febbraio 2010 il precedente accordo swift con gli USA cessava i suoi effetti, adesso vi è un nuovo accordo! Si potrebbe dire unicamente che è prevalso il senso di responsabilità, a me invece non pare, basterebbe accostare la vecchia ipotesi di disciplina con quella definita dei giorni scorsi per valutare appieno i sensibili miglioramenti intervenuti grazie al contributo del Parlamento europeo, ma grazie alla negoziazione della Commissione e della Presidenza spagnola.</p>
      <p sl="it">Diceva il mio professore di diritto pubblico che il miglior accordo è quello che dovrà essere perfezionato. Dovremo quindi accontentarci di un buon accordo, che definisce una volontà, una strategia comune contro il terrorismo, ma adesso bisogna coinvolgere i paesi terzi, essenziali in questo processo di contrasto. Ritengo infine che questo accordo definisca un punto d'equilibrio adeguato fra diritto alla privacy e diritto alla sicurezza.</p>
    </intervention>
    <intervention id="2-080" speaker_id="1892" name="Carlos Coelho" is_mep="True" mode="spoken">
      <p sl="pt">Signor Presidente, mi preme complimentarmi con la Commissario Malmström, il relatore onorevole Alvaro e tutti coloro che hanno collaborato al fascicolo. La voce del Parlamento europeo si sta facendo sentire; ci sono stati dei negoziati. L’accordo in questione è diverso e migliore rispetto a quello da noi respinto in febbraio.</p>
      <p sl="pt">Detto ciò, vorrei precisare che nutro ancora dei dubbi sull’articolo 20. Il modo in cui è formulato sembra mettere in dubbio l’efficacia dei diritti anticipati in tutto l’accordo, e continuo a non trovarmi d’accordo con la scelta di Europol, che non rappresenta né un’autorità giudiziaria indipendente né un’agenzia per la protezione dei dati.</p>
      <p sl="pt">Non credo seriamente che possiamo respingere questo accordo. É diverso da quello che ci era stato presentato in febbraio, tuttavia non me la sento nemmeno di approvarlo, per cui mi asterrò.</p>
    </intervention>
    <intervention id="2-081" speaker_id="28352" name="Zuzana Roithová" is_mep="True" mode="spoken">
      <p sl="cs">Respingo le argomentazioni avanzate dagli oppositori. Ci tengo a precisare che da febbraio, quando l’accordo SWIFT è stato bloccato dalla Sinistra e dagli euroscettici, i dati bancari sono stati trasferiti senza che vi fosse alcun accordo a sostegno di tale procedura. Non dimentichiamo che, dal settembre 2001, non si sono verificati casi noti di abuso di dati sensibili dei cittadini europei. Accolgo con favore il fatto che, grazie al trattato di Lisbona, il Parlamento europeo ha assicurato che spetterà ora a un funzionario europeo, e non a un funzionario americano o a un membro di Europol, decidere negli Stati membri sul trasferimento di qualsiasi tipo di dati individualizzati.</p>
      <p sl="cs">Vorrei chiedere al Commissario di specificare una scadenza entro la quale verranno resi noti i nomi dei tre candidati a tale carica. Vorrei informare gli strenui oppositori della cooperazione UE-USA che è nostro dovere tutelare la vita dei nostri cittadini da attacchi terroristici in maniera efficiente. Tale accordo fornisce ora garanzie solide e, al contempo, protegge i dati e dà la possibilità di intentare cause legali di indennizzo in caso di abuso di dati commerciali. Vorrei ringraziare i membri della Commissione e della commissione per le libertà civili, la giustizia e gli affari interni per il risultato raggiunto.</p>
    </intervention>
    <intervention id="2-082" speaker_id="96832" name="Kinga Göncz" is_mep="True" mode="spoken">
      <p sl="hu">Sarò conciso. L’accordo non è né ideale né perfetto, ma penso che sia il migliore possibile che siamo riusciti a concludere in un arco di tempo così breve. É equilibrato nel senso che presta attenzione alla sicurezza dei cittadini europei, nonché al loro diritto alla libertà e alla protezione dei dati. É essenziale avallarlo in luglio, visto che sarà cruciale per la sicurezza. Per ragioni di protezione dei dati, è anche importante che i dati non vengano trasferiti senza controllo. Nel testo sono state inserite ulteriori garanzie, in parte in relazione alla giustificazione della diffusione di dati e in parte in relazione alla giustificazione della prioritarizzazione dei dati. D’ora in poi i rimedi legali proposti saranno trasparenti. Restano ovviamente delle questioni in sospeso, già citate dai precedenti oratori: la logica che ha portato alla scelta di Europol e la lunghezza del periodo di conservazione. Oltre al contenuto, è anche importante disporre di un calendario chiaro per sviluppare un TFTP europeo – riceveremo una proposta al riguardo entro un anno – e che d’ora in avanti i rapporti tra Consiglio, Commissione e Parlamento cambino.</p>
    </intervention>
    <intervention id="2-083" speaker_id="28139" name="Carl Schlyter" is_mep="True" mode="spoken">
      <p sl="sv">Signor Presidente, sono favorevole a un accordo che fornisce informazioni specifiche su un individuo che appoggia attivamente e intenzionalmente il terrorismo, e i cui diritti vengono difesi in tribunale. Vorrei ringraziare l’onorevole Alvaro e la Commissario Malmström per aver almeno tentato di realizzare tale obiettivo. Avevamo detto no alle masse di dati, eppure tali dati saranno scambiati almeno per tre anni. Avevamo detto che, in nome della certezza giuridica, volevamo che fosse un tribunale a difendere i nostri diritti umani, e invece ci viene proposta un’Europol per giustificare il fatto che l’accordo si uniforma all’accordo, e non ai diritti umani. Disponiamo inoltre di una definizione di terrorismo che coincide con quella statunitense, vale a dire una sezione elastica che può essere liberamente applicata a organizzazioni che si occupano di aiuti che non operano lealmente negli interessi di politica estera degli Stati Uniti.</p>
      <p sl="sv">No, purtroppo la protezione dei diritti umani contemplata da questo accordo è nuda come il famoso imperatore.</p>
    </intervention>
    <intervention id="2-084" speaker_id="96852" name="Cornelia Ernst" is_mep="True" mode="spoken">
      <p sl="de">Signor Presidente, onorevoli colleghi, la nostra discussione dev’essere incentrata su due aspetti. Uno dei due, segnatamente la protezione dei dati, è stato ora ampiamente affrontato. É verissimo che alcune cose sono migliorate, ma la verità nuda e cruda è che il trasferimento massiccio dei dati non è stato abolito. Quello che più mi infastidisce è che, in termini di protezione dei dati, Europol ha di fatto ricevuto un ampliamento dei propri poteri: su quale base giuridica, ci chiediamo?</p>
      <p sl="de">Voglio tuttavia ribadire con chiarezza che c’è un altro aspetto del quale dobbiamo discutere molto seriamente, e cioè che anche se dovessero venir risolti tutti i problemi concernenti la protezione dei dati, tutti senza eccezione, resterebbe da chiedersi se il principio secondo cui i dati bancari di milioni di cittadini europei possono venir trasferiti a scopo preventivo offra un reale contributo alla lotta al terrore. Ne dubito profondamente, e non ci sono state né valutazioni né altro a suffragio di tale ipotesi. Verrà invece introdotta una sorveglianza di fatto dei cittadini, e mi preme ricordarvi che persino il funzionario addetto alla protezione dei dati non vede la necessità di una norma del genere.</p>
    </intervention>
    <intervention id="2-085" speaker_id="96654" name="Jaroslav Paška" is_mep="True" mode="spoken">
      <p sl="sk">Il 28 giugno è stato sottoscritto un nuovo accordo sul trasferimento negli Stati Uniti di dati relativi ai cittadini europei. A mio parere, le modifiche apportate all’accordo non sono totalmente convincenti.</p>
      <p sl="sk">Abbiamo discusso di come i funzionari europei a Washington potranno influire sulla scelta dei dati da elaborare. Ciò dipenderà ovviamente dalla competenza di tali funzionari, ma a noi non serve che siano presenti per esprimere un’opinione, in quanto saranno soprattutto i funzionari dei servizi segreti americani ad elaborare i dati.</p>
      <p sl="sk">Abbiamo inoltre chiarito che un tribunale indipendente potrebbe cambiare una decisione. Tuttavia, il tribunale agirà sulla base di un appello promosso dai cittadini, i quali non sapranno che ora sono soggetti al monitoraggio dei servizi segreti. Pertanto come farà il tribunale a prendere una qualsiasi decisione, se non sa che i cittadini sono sottoposti a monitoraggio?</p>
      <p sl="sk">Si è anche parlato di come l’UE in futuro allestirà la propria procedura indipendente, ma si sarebbe già dovuti procedere all’adozione e approvazione di una procedura.</p>
    </intervention>
    <intervention id="2-086" speaker_id="96749" name="Andrew Henry William Brons" is_mep="True" mode="spoken">
      <p sl="en">Signor Presidente, la cosiddetta salvaguardia nella nuova bozza di accordo è un elemento di controllo comunitario sull’estrazione negli Stati Uniti di dati trasferiti in massa. Anche se questo controllo dovesse essere esercitato in buona fede, non credo che i singoli avrebbero il coraggio di rifiutare richieste di estrazione provenienti dagli Stati Uniti se venisse loro detto, in maniera del tutto menzognera, che servono a combattere il terrorismo. Tuttavia, la politica estera americana è molto più ampia dell’opposizione al terrorismo ed è alquanto probabile che gli Stati Uniti cercheranno di accedere a dati finanziari che verrebbero utilizzati contro gli avversari politici più rilevanti, e non solo contro i veri terroristi.</p>
      <p sl="en">La mia opposizione al documento non si limita tuttavia soltanto al suo contenuto. La responsabilità di trattati che riguardano informazioni riservate sensibili spetta giustamente agli Stati sovrani e non a organi sovranazionali come l’UE.</p>
    </intervention>
    <intervention id="2-087" speaker_id="96652" name="Alajos Mészáros" is_mep="True" mode="spoken">
      <p sl="hu">Vorrei ringraziare la Commissario Malmström e l’onorevole Alvaro per la relazione. Possiamo ritenerci soddisfatti del progresso compiuto rispetto a questo accordo, così accesamente dibattuto ma così importante. Pur avendo già votato a favore in febbraio, insieme alla maggioranza del gruppo PPE, ritengo che la nuova formulazione garantisca termini più vantaggiosi per i cittadini dell’UE, indipendentemente dal notevole ritardo. Abbiamo dovuto individuare l’equilibrio adatto tra protezione dei dati e sicurezza, e ritengo che ci siamo riusciti in ampia misura. É comunque importante stabilire in futuro il nostro sistema autonomo di sicurezza contro i finanziamenti ai terroristi, un sistema che sia in grado di funzionare in maniera indipendente nell’Unione. Durante lo sviluppo e il funzionamento del sistema, dovremo garantire il pieno rispetto della protezione dei dati dei cittadini.</p>
    </intervention>
    <intervention id="2-088" speaker_id="96814" name="Elena Băsescu" is_mep="True" mode="spoken">
      <p sl="ro">Vorrei congratularmi con l’onorevole Alvaro e dichiarare fin dall’inizio che appoggio l’adozione dell’accordo UE-USA sul trasferimento di dati bancari nella lotta contro il terrorismo.</p>
      <p sl="ro">La nuova versione dell’accordo garantisce una maggiore protezione dei diritti dei cittadini europei. I clienti delle banche europee potranno ora ottenere informazioni sull’uso che viene fatto dei loro dati bancari personali.</p>
      <p sl="ro">A mio parere, Europol avrà un importantissimo ruolo da svolgere, in quanto verificherà se la condizione di sospetto di terrorismo associato al cliente di una banca sia o meno giustificata. La nomina da parte della Commissione europea di un addetto alla supervisione dell’estrazione giornaliera di dati rafforzerà il ruolo dell’Unione europea.</p>
      <p sl="ro">Desidero infine sottolineare che dobbiamo mantenere un equilibrio tra la responsabilità di garantire la sicurezza dei cittadini e la protezione dei dati personali.</p>
    </intervention>
    <intervention id="2-089" speaker_id="photo_generic" name="Stefaan De Clerck" is_mep="True" mode="spoken">
      <p sl="nl">Presidente in carica del Consiglio. – Signor Presidente, onorevoli parlamentari, è stata una discussione appassionata. Apprezzo i contributi dei vari gruppi politici e oratori, ma non posso che concludere che la discussione in corso in tutta Europa, in tutti i parlamenti, riguarda l’equilibrio tra sicurezza e lotta al terrorismo da una parte, e la protezione dei dati e della privacy dall’altra. Dobbiamo monitorare con attenzione tale equilibrio. Si tratta di un processo evolutivo. Noi producevamo accordi che venivano poi respinti da quest’Assemblea, ma adesso abbiamo redatto un nuovo accordo che è molto migliorato e che continuerà ad evolversi. Sono fiducioso nel fatto che questo accordo rappresenti un passo avanti notevole, e che anche l’accordo quadro sulla protezione dei dati tra Unione europea e Stati Uniti d’America, che implica ulteriori negoziati e che potrebbe essere molto influente, verrà adottato. Dovremo esaminare com’è organizzata la supervisione, in parte soggetta alla vigilanza della Commissione, per poter promuovere una supervisione europea professionale negli Stati Uniti. Sono tutti aspetti positivi.</p>
      <p sl="nl">Signor Presidente, onorevoli parlamentari, è tuttavia anche vero che se in questa sede critichiamo un eventuale partenariato tra Europa e Stati Uniti, dobbiamo assumerci la responsabilità di elaborare un sistema nostro, cosa che abbiamo fatto. É stato proposto un sistema europeo, e ci impegneremo in tal senso. É facile criticare un sistema che coinvolge gli Stati Uniti, ma poi dobbiamo essere coerenti e fare quello che è stato ora convenuto, vale a dire sviluppare un sistema europeo indipendente. Ritengo che sia il prossimo passo, e sono oltremodo fiducioso nel fatto che concedere il proprio assenso rappresenti un contributo positivo all’incremento della sicurezza in Europa e che, al contempo, verranno sviluppati altri strumenti europei indipendenti per consentirci di adottare in maniera ancora maggiore un metodo di lavoro propriamente europeo. Mi auguro pertanto che quest’accordo riceva ora l’autorizzazione del Parlamento.</p>
    </intervention>
    <intervention id="2-090" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, grazie della discussione. L’accordo può piacere o meno. Tutti gli accordi che stipuliamo, che sia internamente tra le istituzioni o con un paese terzo, sono il risultato di ardui negoziati, sforzi ingenti e compromessi. Il compromesso rappresenta l’essenza più autentica del metodo comunitario. Non raggiunge sempre il massimo del risultato, ma solitamente è una transazione ragionevole che possiamo accettare.</p>
      <p sl="en">Potrà anche non piacervi, ma è ingiusto dire che questo accordo è equivalente a quello da voi respinto in febbraio. Non è vero. Sono stati introdotti notevoli miglioramenti sulla protezione dei dati, i diritti fondamentali e l’integrità. Le richieste saranno quanto più specifiche e dettagliate possibile: esistono diversi meccanismi di revisione e verifica, ed è inoltre stata promossa l’idea di un meccanismo TFTP comunitario. Non era nemmeno in agenda qualche mese fa, e il risultato è stato conseguito grazie a voi, al vostro approccio oltremodo costruttivo e responsabile, e a negoziati estenuanti.</p>
      <p sl="en">É stato reso possibile anche all’approccio costruttivo, aperto e determinato della nostra controparte americana. Ci hanno dato ascolto, hanno compreso le nostre perplessità, e insieme siamo addivenuti a un accordo che ne tiene conto, ma che è anche un’arma per combattere il terrorismo e, si spera, salvare vite umane in futuro. Sono disponibile per discutere gli ulteriori dettagli e sviluppi, il meccanismo TFTP futuro e l’esecuzione dell’accordo.</p>
      <p sl="en">Vorrei ringraziare nuovamente tutte le persone coinvolte – il relatore, i relatori ombra, il Consiglio e i gruppi politici – per una relazione molto costruttiva.</p>
    </intervention>
    <intervention id="2-091" speaker_id="28246" name="Alexander Alvaro" is_mep="True" mode="spoken" role="relatore">
      <p sl="de">Signor Presidente, a mio parere occorre tenere a mente due aspetti correlati a questa discussione. Il primo è che il Parlamento europeo ha dimostrato che, in seguito al trattato di Lisbona, è pronto a intervenire in maniera collaborativa. Il segretario di Stato Garrido ha dichiarato di aver sottovalutato il Parlamento europeo. Sono d’accordo, ha sottostimato non solo la sua disponibilità a collaborare, ma anche la volontà di dare prova di responsabilità. Credo che abbiamo inaugurato una nuova era nel campo della formulazione delle leggi europee.</p>
      <p sl="de">Mi rivolgo ora agli onorevoli colleghi che si sono espressi esprimendo dissenso. Con tutto il dovuto rispetto per la vostra posizione contraria, mi aspetto che lo stesso rispetto venga mostrato nei confronti della verità. Il fatto è che abbiamo individuato una soluzione a medio termine per come prevenire i trasferimenti massicci di dati. In precedenza questo accordo non conteneva disposizioni che garantissero un’interruzione legalmente vincolante dei trasferimenti di masse di dati nel medio periodo.</p>
      <p sl="de">Sostenere ora che avremmo dovuto farlo da un giorno all’altro è altrettanto realistico del pensare di poter eliminare l’energia nucleare dall’oggi al domani, una soluzione anch’essa politicamente e concretamente impraticabile. Dobbiamo pertanto mostrare un po’ più di onestà, che deve andare di pari passo col rispetto reciproco.</p>
    </intervention>
    <intervention id="2-092" speaker_id="28576" is_mep="True" mode="written" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 8 luglio alle 12:00.</p>
      <p sl="unknown">L’ordine del giorno reca la votazione.</p>
      <p sl="unknown">Dichiarazioni scritte (articolo 149 del regolamento)</p>
      <p sl="en">Invece della rapida conclusione dell’accordo SWIFT a cui aspiravano, il coinvolgimento del Parlamento ha costretto la Commissione e l’Amministrazione americana a negoziare un accordo SWIFT di qualità. Si tratta di una vittoria non indifferente per l’Europa e il futuro delle relazioni transatlantiche. É vero, l’accordo definitivo ha impiegato un po’ più di tempo del previsto, ma è molto più equilibrato in termini di lotta al terrorismo e protezione dei diritti fondamentali rispetto a qualche mese fa. Ha dimostrato che il Parlamento è un interlocutore serio che può esercitare responsabilmente ed efficacemente i suoi nuovi poteri. Ha inoltre inaugurato un nuovo e quanto mai opportuno spirito di apertura e cooperazione nei rapporti tra l’Amministrazione americana e l’UE. Non è un accordo perfetto. Auspicherei, ad esempio, che la Commissione escogitasse un modo per collocare in Europol un rappresentante del controllore europeo per la protezione dei dati addetto alla verifica di quei trasferimenti iniziali di masse di dati, così come siamo riusciti a collocare un supervisore UE al Tesoro. Tutto considerato, ritengo fermamente che questa versione migliorata dell’accordo – diversa dall’accordo interinale molto problematico dello scorso febbraio – meriti l’approvazione di questo Parlamento.</p>
    </intervention>
    <intervention id="2-997" speaker_id="4412" name="Véronique Mathieu" is_mep="True" mode="written">
      <p sl="fr">Vorrei complimentarmi con la Commissione per il risultato da essa conseguito al termine di questi negoziati complessi. L’accordo soddisfa le richieste espresse qualche mese fa dal Parlamento. Le autorità statunitensi hanno acconsentito a introdurre numerose garanzie sulla protezione dei dati che mancavano nell’accordo precedente. L’efficacia di questi trasferimenti di dati per la lotta contro il terrorismo è stata messa in luce diverse volte negli ultimi mesi. Tuttavia, è giunto ora il momento che l’Unione disponga di un proprio meccanismo per combattere i finanziamenti ai terroristi. A questo proposito, accolgo con soddisfazione il desiderio della Commissione di andare avanti in tal senso, e le chiedo di proporre quanto prima azioni specifiche. Infine, questo “affare Swift” ha rappresentato per il Parlamento l’occasione di esercitare i nuovi poteri ad esso conferiti dal trattato di Lisbona. Gli Stati membri e i nostri partner dei paesi terzi ora sanno che devono operare a stretto contatto con quest’Assemblea nell’adozione di tali accordi. I contenuti dell’accordo testimoniano questi nuovi rapporti istituzionali. Le nostre preoccupazioni sono state ascoltate e sono state individuate risposte ragionevoli.</p>
    </intervention>
    <intervention id="2-996" speaker_id="96981" name="Franz Obermayr" is_mep="True" mode="written">
      <p sl="de">Con il pretesto di combattere il terrorismo vengono trasferiti in massa agli Stati Uniti i dati contabili di cittadini europei onesti. La nuova versione dell’accordo SWIFT non fa poi molto per cambiare la situazione. Non siamo in grado di promettere ai nostri cittadini una protezione dei dati adeguata, in quanto i dati sensibili vengono conservati in massa invece che soltanto nei casi individuali ove sussistono motivi di ragionevole sospetto. I dati verranno immagazzinati arbitrariamente per cinque anni. La conformità alla protezione dei dati dovrebbe essere garantita da Europol, benché quest’agenzia abbia essa stessa un interesse per i dati. L’esecutivo pertanto monitora se stesso – credete veramente che sia un organo di controllo indipendente? I cittadini comunitari i cui diritti sono stati violati non hanno di fatto alcuna possibilità di intraprendere un’azione legale con speranze di successo. I cittadini dovrebbero prima far fronte al costo di avviare un procedimento legale negli Stati Uniti! Quello che in febbraio era stato inizialmente festeggiato come un successo per il Parlamento europeo si è ora tramutato in un fallimento. Persino il relatore ammette di non essere completamente soddisfatto. L’accordo non offre alcuna protezione reale ed efficace dei dati e dovrebbe pertanto essere respinto.</p>
    </intervention>
    <intervention id="2-995" speaker_id="97016" name="Angelika Werthmann" is_mep="True" mode="written">
      <p sl="de">L’accordo SWIFT che abbiamo ora sul tavolo rappresenta un miglioramento evidente grazie all’eliminazione di SEPA e all’inserimento di una definizione di terrorismo. Tuttavia, le discussioni politiche in merito a SWIFT indicano chiaramente quanto sia difficile e importante individuare e mantenere un equilibrio tra i diritti dei cittadini e un impegno nei confronti della sicurezza a livello mondiale. Restano aperte e senza risposta numerose questioni. Ad esempio: 1) Perché i dati devono essere conservati addirittura per cinque anni? 2) Se avessimo potuto negoziare più a lungo, credo che saremmo certamente riusciti a rivedere le aree deboli e coinvolgere i nostri servizi legali; avremmo quindi potuto redigere un accordo accettabile per tutti, sia per l’UE sia per gli USA. A mio parere, nonostante la revisione e le varie concessioni, l’accordo continua a non tenere conto della proporzionalità tra interessi di sicurezza e rispetto della privacy. Sono infine convinta che un periodo di negoziati più lungo per entrambe le parti – gli Stati Uniti e l’Europa – ci avrebbe permesso di conseguire risultati migliori e più dettagliati. Grazie.</p>
    </intervention>
    <intervention id="2-095" speaker_id="97086" name="Sonia Alfano" is_mep="True" mode="spoken">
      <p sl="it">Signor Presidente, onorevoli colleghi, vorrei portare all'attenzione dell'Unione europea la sorte di duecentocinquanta eritrei che in questo momento stanno lanciando SMS di allarme perché rinchiusi nel deserto del Sahara dalle autorità libiche. Stanno morendo, hanno bisogno di aiuto e chiedo all'Unione europea di occuparsene.</p>
    </intervention>
  </section>
  <section id="creitem6" title="6. Turno di votazioni">
    <intervention id="2-097" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Signor Presidente, vorrei cortesemente chiederle di sospendere per un minuto le votazioni, in quanto stanno distribuendo le liste di voto del Partido Popular , come può vedere lei stesso.</p>
    </intervention>
    <intervention id="2-098" speaker_id="4308" is_mep="True" mode="spoken" role="Presidente">
      <p sl="unknown">Procederemo ora alla votazione.</p>
    </intervention>
  </section>
  <section id="creitem7" title="6.1. Adesione degli Stati membri alla convenzione sulle esposizioni internazionali, firmata a Parigi il 22 novembre 1928 (A7-0201/2010, George Sabin Cutaş) (votazione)"/>
  <section id="creitem8" title="6.2. Conclusione del Protocollo alla Convenzione per la protezione dell'ambiente marino e del litorale del Mediterraneo relativo alla gestione integrata delle zone costiere del Mediterraneo (A7-0191/2010, Jo Leinen) (votazione)"/>
  <section id="creitem9" title="6.3. Accordo UE/Islanda e Norvegia per l'applicazione di talune disposizioni delle decisioni 2008/615/GAI e 2008/616/GAI del Consiglio (A7-0173/2010, Simon Busuttil) (votazione)"/>
  <section id="creitem10" title="6.4. Partecipazione della Svizzera e del Liechtenstein alle attività FRONTEX (A7-0172/2010, Philip Claeys) (votazione)"/>
  <section id="creitem11" title="6.5. Richiesta di difesa dell'immunità dell'on. Valdemar Tomaševski (A7-0214/2010, Bernhard Rapkay) (votazione)"/>
  <section id="creitem12" title="6.6. ENQualità dei dati statistici nel contesto della procedura per i disavanzi eccessivi (A7-0220/2010, Othmar Karas) (votazione)">
    <intervention id="2-106" speaker_id="4246" name="Othmar Karas" is_mep="True" mode="spoken" role="relatore">
      <p sl="de">Signor Presidente, onorevoli colleghi, vorrei solo precisare che con la decisione odierna conseguiremo un risultato a cui ambiamo dal 2004 e che il Consiglio non ci ha permesso di raggiungere nella primavera di quell’anno, vale a dire ampliare le possibilità di revisione di Eurostat, conferire ad essa maggiori poteri ed automatizzare il processo di revisione.</p>
      <p sl="de">Per quanto riguarda la crisi, si tratta del primo passo legislativo importante in risposta alle esperienze delle scorse settimane. Occorre rafforzare l’autonomia di Eurostat e ridimensionare la sua dipendenza dai dati provenenti dagli Stati membri. Gli sviluppi odierni sono un passo nella giusta direzione, ma a mio avviso non siamo ancora giunti alla fine. Dev’essere prevista la possibilità di effettuare visite di controllo nei paesi membri in qualsiasi momento senza preavviso, e tutti i dati rilevanti devono essere a disposizione per procedere alla verifica.</p>
      <p sl="de">Va intensificata la collaborazione con la Banca centrale europea e dobbiamo accertarci che a Eurostat affluiscano maggiori finanziamenti e che disponga di un personale più nutrito, che deve ricevere formazione di alta qualità.</p>
      <p sl="de">Che cos’altro vuole il Parlamento europeo? Sanzioni contro gli Stati membri che falsificano le statistiche e forniscono dati non veritieri. La Commissione deve presentare al Parlamento una relazione completa sugli errori degli ultimi sei anni. Vogliamo sapere dove sono stati commessi gli errori e di che tipo di errori si trattava – di carattere politico, giuridico o di giurisdizione – in modo da poter trarre le debite conclusioni.</p>
      <p sl="de">La Commissione dovrebbe mettere sul tavolo e portare avanti un’armonizzazione della raccolta dei dati statistici e un’armonizzazione dei criteri per le autorità statistiche degli Stati membri. Oggi compiamo un passo giusto e significativo verso l’indipendenza e l’accrescimento dei poteri, ma non abbiamo ancora finito. Dobbiamo proseguire su questa strada.</p>
      <a text="(Applausi)"/>
    </intervention>
  </section>
  <section id="creitem13" title="6.7. La strategia dell'Unione europea per la regione del mar Baltico e il ruolo delle macroregioni nella futura politica di coesione (A7-0202/2010, Wojciech Michał Olejniczak) (votazione)"/>
  <section id="creitem14" title="6.8. Contributo della politica regionale dell'UE alla lotta contro la crisi finanziaria ed economica, segnatamente nell'ambito dell'obiettivo 2 (A7-0206/2010, Rodi Kratsa-Tsagaropoulou) (votazione)">
    <intervention id="2-110" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signor Presidente, sarò breve, il nostro gruppo desidera richiedere una votazione elettronica, una votazione per appello nominale</p>
    </intervention>
  </section>
  <section id="creitem15" title="6.9. Diritti dei passeggeri nel trasporto in autobus e pullman (A7-0174/2010, Antonio Cancian) (votazione)"/>
  <section id="creitem16" title="6.10. Diritti dei passeggeri che viaggiano per mare o in acque interne (A7-0177/2010, Inés Ayala Sender) (votazione)"/>
  <section id="creitem17" title="6.11. Sistemi di trasporto intelligenti nel settore dei trasporti stradali e interfacce con altri modi di trasporto (A7-0211/2010, Anne E. Jensen) (votazione)"/>
  <section id="creitem18" title="6.12. Formalità di dichiarazione delle navi in arrivo e/o in partenza dai porti (A7-0064/2010, Dirk Sterckx) (votazione)"/>
  <section id="creitem19" title="6.13. Un futuro sostenibile per i trasporti (A7-0189/2010, Mathieu Grosch) (votazione)">
    <intervention id="2-118" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signor Presidente, a nome del gruppo del Partito Popolare Europeo (Democratico Cristiano), vorrei richiedere una votazione per appello nominale durante la votazione finale, se è possibile.</p>
    </intervention>
  </section>
  <section id="creitem20" title="6.14. Relazione annuale della commissione per le petizioni 2009 (A7-0186/2010, Carlos José Iturgaiz Angulo) (votazione)"/>
  <section id="creitem21" title="6.15. Promozione dell'accesso dei giovani al mercato del lavoro, rafforzamento dello statuto dei tirocinanti e degli apprendisti (A7-0197/2010, Emilie Turunen) (votazione)">
    <intervention id="2-123" speaker_id="2155" name="Graham Watson" is_mep="True" mode="spoken">
      <p sl="en">Signor Presidente, in qualità di presidente della delegazione per i rapporti con l’India, vorrei richiamare l’attenzione dell’Aula sul fatto che oggi in galleria ospitiamo un gruppo di visitatori del Lok Sabha, il parlamento indiano. Sono certo che l’Assemblea desidera unirsi al nostro saluto di benvenuto.</p>
      <a text="(Applausi)"/>
    </intervention>
  </section>
  <section id="creitem22" title="6.16. Contratti atipici, percorsi professionali garantiti, flessicurezza e nuove forme di dialogo sociale (A7-0193/2010, Pascale Gruny) (votazione)"/>
  <section id="creitem23" title="6.17. Libro verde della Commissione sulla gestione dei rifiuti organici biodegradabili nell'Unione europea (A7-0203/2010, José Manuel Fernandes) (votazione)">
    <intervention id="2-126" speaker_id="4308" is_mep="True" mode="spoken" role="Presidente">
      <p sl="unknown">Con questo si conclude la votazione.</p>
    </intervention>
  </section>
  <section id="creitem24" title="7. Dichiarazioni di voto">
    <intervention id="2-130" speaker_id="28320" name="Ivo Strejček" is_mep="True" mode="spoken">
      <p sl="cs">Gradirei rilasciare una dichiarazione per spiegare il mio voto sulla relazione Karas concernente la qualità dei dati statistici. La relazione presenta moltissimi punti eccellenti, naturalmente, ma io mi sono astenuto in quanto non condivido la posizione del relatore sul fatto che Eurostat dovrebbe avere un diritto dominante a interferire, senza alcun tipo di preavviso, sull’esercizio dei diritti delle autorità statistiche nazionali.</p>
    </intervention>
    <intervention id="2-131" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, è diventato un cliché giornalistico parlare degli avvenimenti in Grecia descrivendoli come tragedia, tuttavia ritengo che li possiamo correttamente definire tragici nel senso classico di Sofocle. Abbiamo vissuto l’hubris degli anni del boom, quando fingevamo che il debito greco e tedesco fossero intercambiabili. Ora subiamo la nemesis della correzione del mercato, da tempo dovuta.</p>
      <p sl="en">Ma la catarsi è stata sospesa artificialmente. Invece di consentire una correzione naturale del mercato, vale a dire lasciare che la Grecia battesse la sua moneta e rientrasse poi nei mercati europei in base ad un prezzo da essa stabilito, stiamo perseguendo una politica della finzione secondo cui statistiche migliori, aiuti regionali più consistenti o una ricircolazione del denaro mediante imposte sulle vendite o agenzie europee del debito riusciranno in qualche modo a rimandare l’inevitabile.</p>
      <p sl="en">Di fatto, stiamo condannando i cittadini greci e – spero di sbagliarmi – forse i cittadini di altri paesi mediterranei ad anni di recessione, stagnazione e disoccupazione – ma per lo meno generiamo occupazione per noi, visto che giustifichiamo la nostra stessa esistenza. Vediamo quindi con chiarezza quale sia il vero obiettivo dell’Unione europea, segnatamente garantire il lavoro dei suoi dipendenti.</p>
    </intervention>
    <intervention id="2-132" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, se si esamina la qualità dei dati statistici di alcuni Stati membri – quando è emerso con chiarezza che stavano falsificando i libri e non fornivano un’immagine accurata dello stato dell’economia nazionale – si comprende la richiesta di ottenere dati statistici migliori. Possiamo tutti comprendere la necessità di migliorare la raccolta dei dati concernenti lo stato delle nostre economie nazionali. Tuttavia, il fatto è che non dovrebbe essere usata come pretesto per quella che è stata definita “governance economica europea”. Non dovrebbe essere usata come scusa per permettere alle istituzioni comunitarie e alla Commissione di accedere ai bilanci nazionali dei paesi membri prima che gli stessi vengano presentati ai rispettivi parlamenti nazionali.</p>
      <p sl="en">Non usiamo la crisi e gli errori commessi durante la stessa come pretesto per incrementare la governance economica europea. Dovremmo usare la crisi per apprendere le lezioni che ci insegna e accertarci di raccogliere dati migliori, assicurandoci tuttavia di adoperarci tutti per rimettere ordine tra i nostri conti nazionali.</p>
    </intervention>
    <intervention id="2-134" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, ho appoggiato la relazione sulla strategia per la regione del Mar Baltico e sono soddisfatto che i miei emendamenti siano stati presi in considerazione, ma in certi punti avrei preferito formulazioni più esplicite. Nel paragrafo 34 chiediamo alla Commissione di fornire una valutazione di impatto ambientale dei progetti infrastrutturali per l’energia, ma non abbiamo menzionato il fatto che la Commissione non ha ottemperato al proprio dovere di presentare uno studio di impatto ambientale obiettivo e imparziale per il progetto Nord Streamerit. Chiediamo a tutti gli Stati bagnati dal Mar Baltico di aderire alla convenzione Espoo, ma credo che sarebbe ragionevole invitare esplicitamente anche la Russia a farlo. In questo modo otterremmo il nostro scopo.</p>
    </intervention>
    <intervention id="2-135" speaker_id="96817" name="Erminia Mazzoni" is_mep="True" mode="spoken">
      <p sl="it">Signor Presidente, onorevoli colleghi, ho sostenuto questa risoluzione; credo sia molto importante l'iniziativa portata avanti dai paesi dell'area baltica ai quali va il merito di avere introdotto finalmente nel nostro sistema il concetto di macroregione.</p>
      <p sl="it">Credo che sia apprezzabile questa iniziativa, sia sul piano politico che sul piano strategico, per gli importanti elementi di merito che inserisce all'interno della strategia operativa di questa azione e soprattutto credo che sia importante la prospettiva che noi ci assegniamo con questa iniziativa di poter immaginare la creazione di altre macroaree che utilizzino quindi questa esperienza come esperienza pilota per poter dare uno slancio ulteriore, possibilmente, alla politica di coesione.</p>
      <p sl="it">Rispetto a questa iniziativa, la mia richiesta alla Commissione di maggiore attenzione è rispetto all'approvvigionamento di risorse finanziarie, perché condivido pienamente il "no" che abbiamo espresso a tutti i livelli sulla utilizzazione di nuove risorse, di risorse supplementari, ma sono altrettanto convinta che senza risorse questi grandi progetti, i progetti per le macroregioni, non potranno andare avanti, quindi è importante una regolazione per l'approvvigionamento delle risorse.</p>
    </intervention>
    <intervention id="2-136" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Ho votato a favore di questo documento e sono lieta che sia stato adottato. Il documento tratta della strategia per il Mar Baltico e del suo principale obiettivo – incoraggiare il coordinamento delle azioni degli Stati membri nelle politiche con impatto territoriale. Questa strategia si basa su quattro politiche fondamentali, una delle quali è la salvaguardia di un ambiente ecologicamente sostenibile. Pertanto, mi fa molto piacere che il documento rispecchi anche i miei emendamenti concernenti la pianificazione ed esecuzione di progetti di infrastrutture per l’energia nella zona del Mar Baltico che potrebbero esercitare un determinato impatto sugli ecosistemi del Mar Baltico stesso. Dobbiamo inoltre garantire l’applicazione di principi marittimi adeguati e ridurre l’impatto dell’agricoltura sul Mar Baltico; inoltre, convengo appieno col parere del Parlamento europeo secondo cui al cuore della strategia dobbiamo rafforzare la cooperazione con i paesi terzi. Ciò vale soprattutto per le questioni ambientali. Mi auguro pertanto che prima della valutazione dell’attuazione della strategia nel 2011 riusciremo a compiere progressi considerevoli e a stabilire un nuovo standard.</p>
    </intervention>
    <intervention id="2-137" speaker_id="28617" name="Inese Vaidere" is_mep="True" mode="spoken">
      <p sl="lv">Mi riferisco pertanto alla strategia per la regione del Mar Baltico. Tale regione offre grandi possibilità di sviluppo, e questa strategia ha già ricevuto un determinato volume di finanziamenti dall’Unione europea. Occorre tuttavia che venga istituita una piccola unità specificamente incaricata dell’attuazione della strategia per la regione del Mar Baltico. Servono inoltre programmi specifici e coordinati per collaborare con le imprese private ai fini dell’innovazione e dello sviluppo della ricerca. Il piano d’azione per la strategia per la regione del Mar Baltico prevede una politica dei brevetti unificata, una rete di cooperazione tra le piccole e medie imprese individuali e la costituzione di un fondo per il Mar Baltico destinato alla ricerca e innovazione. Come accade altrove, la crescita economica futura della regione del Mar Baltico dipenderà direttamente da una politica dell’innovazione efficace. L’attuazione del progetto ferroviario baltico è stata rinviata per troppo tempo – va portata a termine il prima possibile. La relazione sulla strategia per la regione del Mar Baltico rileva la necessità di aumentare la competitività della regione, ma un requisito imprescindibile in tal senso è lo sviluppo di progetti innovativi e infrastrutturali, per questo ho appoggiato la relazione.</p>
    </intervention>
    <intervention id="2-139" speaker_id="28617" name="Inese Vaidere" is_mep="True" mode="spoken">
      <p sl="lv">Per quanto riguarda la relazione sulla politica regionale, il secondo obiettivo della politica di coesione prevede che vengano erogati aiuti alle regioni europee colpite da disoccupazione, criminalità e spopolamento galoppante. Il quadro finanziario prevede di accantonare 54,7 milioni di euro allo scopo, ma esistono ancora ingenti disparità economiche tra gli Stati membri dell’Unione europea, e sono proprio le regioni più povere a esser state maggiormente penalizzate dalla crisi economica. Gli aiuti a favore di questi paesi devono essere considerati una priorità assoluta della politica regionale dell’Unione europea. Il primo passo per l’Unione europea, senza il quale lo sviluppo sostenibile è impensabile, è rappresentato dalla creazione di condizioni di concorrenza leale e uguaglianza economica. La politica regionale deve continuare a sostenere le regioni europee con un PIL inferiore agli indicatori medi dell’Unione europea. Va sostenuta la posizione che prevede uno sviluppo continuo dei finanziamenti elastici. Dovremmo comunque puntare a un sostegno pratico e finanziario di queste piccole e medie imprese impegnate nell’innovazione [e appoggiare] tecnologie e imprese, una posizione che condivido appieno. Grazie.</p>
    </intervention>
    <intervention id="2-140" speaker_id="4308" is_mep="True" mode="spoken" role="Presidente">
      <p sl="unknown">Onorevole Hannan, la prego di continuare a illuminarci con la sua conoscenza dei classici greci.</p>
    </intervention>
    <intervention id="2-141" speaker_id="4555" name="Daniel Hannan" is_mep="True" mode="spoken">
      <p sl="es">Signor Presidente, è troppo gentile, ed è un piacere vederla esercitare la Presidenza dell’Assemblea.</p>
      <p sl="en">Signor Presidente, quali sono i paesi più ricchi d’Europa, o meglio i paesi con i cittadini più abbienti d’Europa? L’altro giorno mi è capitato di esaminare i dati dell’OCSE e nel 2008, l’ultimo anno per il quale disponiamo di dati, i paesi più ricchi erano i membri dell’Accordo europeo di libero scambio – nonostante tutto quello che hanno passato! Malgrado l’impatto sproporzionato della crisi bancaria su Svizzera e Islanda, il reddito pro capite dei paesi SEE supera quello dell’Unione europea del 214 per cento. I membri dell’EFTA sono due volte più ricchi dei cittadini degli Stati membri dell’UE!</p>
      <p sl="en">E come mai? Mi permetto di suggerire che potrebbe c’entrare l’accordo da essi sottoscritto con l’Unione europea, ai sensi del quale tali paesi godono del libero mercato, delle quattro libertà – libera circolazione di beni, servizi, persone e capitali – ma sono esclusi dalla politica comune della pesca e dalla politica agricola comune, controllano i propri confini e decidono chi può attraversarli, risolvono in maniera autonoma le questioni relative ai diritti umani, controllano le proprie riserve di energia e possono acquistare e vendere a paesi terzi senza essere soggetti alla tariffa esterna comune.</p>
      <p sl="en">Non potrebbe il nostro paese, il Regno Unito, godere di condizioni per lo meno equivalenti a quelle raggiunte da sette milioni di svizzeri e quattro milioni di norvegesi? Siamo una nazione di 60 milioni di abitanti, un paese intraprendente e attivo nel commercio, una nazione le cui energie colonizzatrici hanno toccato ogni continente. Sicuramente saremmo perfettamente in grado di gestire autonomamente i nostri affari nel nostro interesse, vero?</p>
    </intervention>
    <intervention id="2-143" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, ogni volta che parliamo della crisi economica e finanziaria, sarebbe opportuno ripensare alle lezioni che ci ha insegnato. Abbiamo tratto l’insegnamento secondo cui è stata la regolamentazione inadeguata vigente negli Stati Uniti a costringere le banche a prestare denaro a clienti non affidabili dal punto di vista creditizio, scatenando pertanto inevitabilmente la crisi dei mutui subprime, visto che uno su dieci dei clienti che hanno contratto un prestito era inaffidabile dal punto di vista del credito e pertanto non ha ripagato tali prestiti dando luogo a ripercussioni che si sono fatte sentire in tutto il mondo? Abbiamo tratto l’insegnamento da quei paesi che coniano denaro come se non avesse alcun valore, e dimenticano invece gli insegnamenti dell’economista austriaco Ludwig von Mises, l’unico ad aver previsto la crisi finanziaria? Aveva dichiarato che il denaro ha un valore e che quando allo stesso viene invece attribuito un valore irrilevante, le aziende e i privati effettuano quelli da lui definiti “cattivi investimenti”, che a loro volta creano una bolla del credito destinata a scoppiare quando poi il mercato alla fine recupera terreno. É quello che abbiamo fatto, è così che è iniziata la crisi finanziaria e dobbiamo accertarci di aver fatto nostre queste lezioni.</p>
    </intervention>
    <intervention id="2-145" speaker_id="28178" name="Miroslav Mikolášik" is_mep="True" mode="spoken">
      <p sl="sk">Appoggio pienamente la relazione Cancian sui diritti dei passeggeri nel trasporto in autobus e pullman. Malgrado la sottoscrizione della Convenzione delle Nazioni Unite sui diritti delle persone con disabilità, tali persone subiscono ancora discriminazioni in termini di accesso ai trasporti.</p>
      <p sl="sk">La parità di accesso ai mezzi di trasporto rappresenta una delle condizioni imprescindibili per condurre una vita indipendente. Visto che la maggior parte dei tragitti vengono compiuti a livello locale, l’accesso al trasporto con autobus è d’importanza fondamentale per le persone disabili, compresi i non vedenti e gli ipovedenti.</p>
      <p sl="sk">Concordo pienamente con le modifiche e le integrazioni proposte, che rafforzano i diritti delle persone con disabilità fisiche, e nello specifico il diritto al trasporto, il diritto all’assistenza e il diritto all’informazione in forme accessibili, compreso l’alfabeto Braille e la stampa a caratteri grandi.</p>
      <p sl="sk">Accolgo con particolare favore la richiesta di fornire ad autisti e persone che lavorano presso le stazioni degli autobus una formazione specifica sulle disabilità fisiche.</p>
      <p sl="sk">Garantire tali diritti cambierà in maniera fondamentale la vita dei nostri cittadini non vedenti e ipovedenti.</p>
    </intervention>
    <intervention id="2-146" speaker_id="28352" name="Zuzana Roithová" is_mep="True" mode="spoken">
      <p sl="cs">Il risultato della votazione sulla relazione Cancian testimonia che il Parlamento europeo, contrariamente al Consiglio, ha delle priorità chiare, soprattutto se si tratta di salvaguardare i diritti dei cittadini che viaggiano per l’Europa in autobus e pullman. La posizione forte che abbiamo assunto ci consentirà di tutelare meglio i diritti dei passeggeri, soprattutto quelli con disabilità fisiche e mobilità ristretta. La proposta è di abrogare l’articolo 11 e impedire pertanto la possibilità di rifiutare la prenotazione ai disabili; inoltre, obblighiamo le imprese a fornire assistenza gratuita al momento dell’accesso all’autobus e durante il viaggio, come accade per il trasporto aereo. In tal modo le persone fisicamente disabili potranno viaggiare autonomamente per l’Europa e migliorare la loro qualità di vita. La posizione forte assunta dal Parlamento lancia il guanto di sfida agli Stati membri che, a mio parere, non riusciranno a indebolire la nostra proposta in seno al Consiglio in seconda lettura.</p>
    </intervention>
    <intervention id="2-147" speaker_id="28116" name="Marian Harkin" is_mep="True" mode="spoken">
      <p sl="en">Signor Presidente, ho appoggiato l’emendamento n. 15 in quanto sono a favore dell’esenzione per i servizi nazionali, regionali, urbani, suburbani e rurali per un periodo di tempo limitato.</p>
      <p sl="en">Presumo che la mia motivazione sia costituita dal fatto che alcuni requisiti e costi che dovranno essere sostenuti dalle PMI, e in particolare dai piccoli operatori, saranno tali da far rischiare ad alcuni il fallimento. Ritengo che in alcuni casi dovranno sicuramente abolire determinate tratte e mercati, privando i clienti del trasporto pubblico. Mi preoccupa in particolare il settore dei trasporti rurali. Forse i trasporti urbani e regionali sopravviveranno, ma per i trasporti rurali, credo che rischieremmo – se la legislazione dovesse essere promulgata – di trovarci in una situazione in cui gli operatori dei trasporti rurali cesseranno di servire tali tratte.</p>
      <p sl="en">In questa sede trattiamo spesso la questione degli oneri eccessivi per le PMI e dei costi. A mio avviso, nella situazione economica attuale, un compromesso ragionevole consisterebbe nell’autorizzare un’eccezione per un periodo di tempo prestabilito.</p>
    </intervention>
    <intervention id="2-149" speaker_id="96816" name="Giovanni La Via" is_mep="True" mode="spoken">
      <p sl="it">Signor Presidente, onorevoli colleghi, ho votato a favore della relazione sulla proposta di direttiva sulle formalità di dichiarazione delle navi in arrivo o in partenza da porti degli Stati membri della Comunità perché credo che la creazione di uno spazio di trasporti marittimi senza ostacoli possa rendere più efficiente la circolazione costiera. Il trasporto di merci per mare è infatti soggetto a procedure amministrative molto complesse.</p>
      <p sl="it">A tale situazione si è aggiunto il problema della scarsa armonizzazione della disciplina di settore, dovuta alla differente implementazione della direttiva 2002 nei diversi Stati membri. È pertanto necessaria una direttiva precisa e dettagliata che riduca al minimo le possibilità di addivenire a diverse interpretazioni.</p>
      <p sl="it">Lo scopo principale della nuova normativa è quello di arrivare a una semplificazione delle procedure amministrative che tenga anche conto delle moderne tecnologie informatiche. A tal fine auspico un buon livello di cooperazione tra le varie autorità competenti coinvolte.</p>
    </intervention>
    <intervention id="2-151" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signor Presidente, onorevoli colleghi, il settore dei trasporti è uno di quegli ambiti le cui implicazioni coinvolgono una molteplicità di temi cruciali e importanti per l'Unione europea: dalla competitività del mercato interno alla salute dei cittadini, dall'efficienza della mobilità urbana alla sicurezza stradale, dall'istituzione e il rafforzamento di agenzie specifiche per le diverse modalità di trasporto alla riduzione di emissioni di CO2 .</p>
      <p sl="it">Ritengo pertanto sia preciso dovere dell'Unione europea fornire una strategia sui trasporti che garantisca efficienza e sostenibilità, oltre a un quadro finanziario adeguato per rispondere alle prossime sfide in maniera opportuna. Do quindi il mio pieno appoggio alla relazione del collega Grosch, cui va il mio plauso per l'eccellente lavoro svolto.</p>
    </intervention>
    <intervention id="2-152" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, è molto importante cercare di creare un futuro sostenibile per i trasporti e riuscire nel contempo ad assicurare che in futuro si riducano le emissioni provenienti dai mezzi di trasporto anche se, se si esamina la situazione attuale nel suo complesso, il traffico è responsabile di una quota trascurabile, vale a dire meno del 10 per cento di tutte le emissioni. Tuttavia, in generale è importante che la creazione di un futuro sostenibile interessi tutti i settori.</p>
      <p sl="fi">Ritengo sia molto importante garantire l’applicazione delle medesime norme in tutta l’Unione europea. Al momento vi sono dei problemi: ad esempio, come sappiamo, vigono norme diverse per le spedizioni in regioni diverse. A tale proposito, occorre garantire l’applicazione delle medesime norme in tutta l’Unione europea al momento della loro formulazione e della creazione del futuro sostenibile dei trasporti. É inoltre molto importante poter investire nella ricerca, tecnologia e innovazione per individuare le modalità di trasporto più indicate e ridurre quindi le emissioni emesse dai veicoli in futuro.</p>
    </intervention>
    <intervention id="2-154" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, onorevoli colleghi, l'entrata in vigore del trattato di Lisbona ha riconfermato il ruolo del diritto di petizione come elemento cardine della cittadinanza europea. Esso rappresenta senza alcun dubbio uno strumento che conferisce ai cittadini la possibilità di portare dinnanzi al Parlamento tutte le preoccupazioni riguardanti l'impatto delle diverse politiche e delle legislazioni dell'Unione europea sulla loro vita quotidiana.</p>
      <p sl="it">Anche per quest'anno le statistiche testimoniano una crescente richiesta di assistenza per questioni concernenti, ad esempio, l'ambiente, i diritti fondamentali, la giustizia, il mercato unico, lo sviluppo delle politiche europee. Così come già sostenuto nelle relazioni degli anni precedenti, non possiamo qui non auspicare ancora una volta un miglioramento della comunicazione istituzionale sui vari meccanismi di denuncia a disposizione dei cittadini a livello europeo, attraverso l'istituzione di uno "sportello unico" che possa fornire loro le linee guida necessarie alla ricerca di soluzioni alla probabile violazione dei loro diritti.</p>
      <p sl="it">Concordiamo con il relatore quando sostiene che si potrebbe sviluppare un sito web più interattivo al fine di permettere ai cittadini di ottenere le informazioni che necessitano prima di decidere a quale Istituzione rivolgersi direttamente e quale meccanismo utilizzare.</p>
    </intervention>
    <intervention id="2-155" speaker_id="28617" name="Inese Vaidere" is_mep="True" mode="spoken">
      <p sl="lv">Grazie, signor Presidente. Nel 2009, la commissione per le petizioni del Parlamento europeo ha ricevuto 1 924 petizioni, ma solo il 46 per cento delle stesse è stato considerato pertinente ai fini del mandato della commissione. Ciò testimonia il fatto che i cittadini non sono sufficientemente informati su come contattare il Parlamento europeo online. Mi preme ricordare che il sito Internet stesso della commissione va migliorato, in quanto la maggioranza degli europei non ha mai sentito parlare di SOLVIT, la rete online per la risoluzione dei problemi. Vorrei inoltre sottolineare che andrebbero indagate le opportunità per fornire informazioni ai cittadini attualmente privi di accesso alla rete. Mi preme precisare che la commissione per le petizioni rappresenta il modo più celere e diretto di contattare tutto il Parlamento europeo e che, a mio avviso, il lavoro di questa commissione deve diventare più responsabile e proattivo. Per questo ho appoggiato la relazione. Grazie.</p>
    </intervention>
    <intervention id="2-156" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, la commissione per le petizioni rappresenta uno dei grandi successi dell’Unione europea. Io e altri parlamentari siamo testimoni del fatto che tale organo è stato fonte di consolazione, sostegno e solidarietà per i cittadini che si sono dovuti scontrare con un muro di frustrazione e burocrazia nei loro paesi. Occorre tuttavia intervenire in un paio di punti per migliorare il servizio: in primo luogo, ai cittadini va comunicato il messaggio in maniera più efficace; in secondo luogo, è necessario accelerare il processo e, in terzo luogo, gli Stati membri devono essere obbligati a rispondere alle interrogazioni con maggiore rapidità di quanto non stiano attualmente facendo. I ritardi nelle risposte sono fonte di frustrazione e provocano insoddisfazione.</p>
      <p sl="en">Ma si tratta comunque di uno sviluppo ragguardevole, e mi complimento con la commissione e con tutte le persone in essa coinvolte per aver ascoltato con solidarietà le persone più bisognose d’aiuto.</p>
    </intervention>
    <intervention id="2-157" speaker_id="4308" is_mep="True" mode="spoken" role="Presidente">
      <p sl="unknown">Onorevole Kelly, la prossima volta non si dimentichi di iscriversi alla lista degli oratori prima che abbiano inizio le dichiarazioni di voto, cosa che non ha fatto, per questo non l’ho chiamata.</p>
    </intervention>
    <intervention id="2-158" speaker_id="96668" name="Seán Kelly" is_mep="True" mode="spoken">
      <p sl="en">Ho imparato la lezione.</p>
    </intervention>
    <intervention id="2-160" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, onorevoli colleghi, la crisi economica ha colpito con particolare intensità i giovani europei, mortificando le loro aspettative professionali e confinandoli in un limbo senza certezze. Il 20% dei giovani sotto i venticinque anni è disoccupato, un esercito di cinque milioni e mezzo di persone senza certezze per il futuro.</p>
      <p sl="it">Fortunatamente le prospettive economiche e demografiche nei prossimi dieci anni prevedono ottanta milioni di nuovi posti di lavoro in tutta Europa, la maggior parte dei quali richiederà però un alto profilo professionale. Puntare sulle nuove generazioni quindi è la vera sfida da vincere, ed è l'unico investimento sicuro per il presente e per il futuro dell'Unione europea. Basta apprendistati e tirocini più simili allo sfruttamento che ad un momento formativo! Mi auguro quindi che d'ora in avanti, anche grazie al documento votato oggi, qualunque iniziativa volta a rilanciare l'occupazione sia concentrata, senza se e senza ma, sui giovani e sulle loro necessità.</p>
    </intervention>
    <intervention id="2-161" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, è molto importante agevolare e promuovere l’accesso dei giovani al mercato del lavoro, ed è altrettanto importante che l’onorevole Turunen abbia prodotto una relazione sul tema che il Parlamento ha adottato. Tuttavia non basta. Ci occorre un cambiamento radicale di atteggiamento non soltanto nel Parlamento ma anche negli Stati membri, in quanto sappiamo che abbiamo permesso un incremento eccessivo della disoccupazione giovanile. Si aggira addirittura attorno al 20 per cento nell’Unione europea, e le cose non possono proprio continuare così. In altre parole, al posto di tante risoluzioni e discorsi, ci occorrono misure concrete sia negli Stati membri, sia a livello di Unione. Servono interventi molto concreti.</p>
      <p sl="fi">Il mercato del lavoro non sta attualmente funzionando e, per qualche ragione, i giovani non riescono ad accedere a quel mercato oppure non dispongono di esperienza. Vista la situazione attuale, è veramente molto importante stabilire percorsi chiari e opportunità tali da migliorare le prospettive occupazionali dei giovani, costruendo in tal modo una base più sostenibile per la speranza e il futuro. Auspico che questa relazione non venga messa da parte, bensì che i suoi contenuti vengano tradotti in pratica negli Stati membri; in questo modo faciliteremo le cose per i giovani.</p>
    </intervention>
    <intervention id="2-162" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">La disoccupazione giovanile è un problema particolarmente acuto al giorno d’oggi. Il 20 per cento delle persone della mia età è senza lavoro nell’Unione europea. Ho votato a favore di questa posizione del Parlamento europeo, in quanto ritengo che trasmetta alla Commissione europea e agli Stati membri un messaggio politico molto importante sulla situazione della disoccupazione giovanile. Concordo pienamente con i concetti illustrati nella relazione, secondo cui dobbiamo promuovere e sviluppare programmi quali l’Erasmus per i giovani imprenditori, ed è essenziale sottolineare l’importanza dell’istruzione informale nella vita e nella formazione professionale dei giovani. Vi sono poi gli obiettivi della strategia UE 2020 dell’Unione europea. Le previsioni continuano a ribadire che la ripresa economica scaturirà dall’innovazione, dalle tecnologie verdi e dal coinvolgimento dei giovani nel mercato del lavoro, aspetti molto importanti. Mi preme condividere con voi l’esperienza della Lituania, dove i datori di lavoro ricevono un trattamento fiscale preferenziale se impiegano giovani che si affacciano per la prima volta sul mercato del lavoro. Mi auguro una stretta collaborazione tra i paesi membri, in modo da conseguire tali risultati.</p>
    </intervention>
    <intervention id="2-164" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, onorevoli colleghi, le forme di lavoro più flessibili spesso si sono tradotte in contratti atipici incapaci di garantire la protezione sociale dei lavoratori. La lotta a queste nuove forme di precariato deve partire da questo Parlamento, che deve essere in grado di garantire maggiore flessibilità e sicurezza a tutti i lavoratori.</p>
      <p sl="it">L'adozione di questa risoluzione, Presidente, è la base per un nuovo livello di sicurezza occupazionale. Aumentare la possibilità di trovare un lavoro che garantisca buone prospettive di sviluppo dev'essere l'obiettivo primario per permettere una ripresa sempre più rapida all'economia europea. Auspico quindi che tutti i paesi membri possano investire maggiori risorse nello sviluppo di percorsi professionali sempre più specifici e di miglior livello.</p>
      <p sl="it">Sì all'Europa della conoscenza e del lavoro e no quindi all'Europa del precariato e dell'insicurezza sociale!</p>
    </intervention>
    <intervention id="2-166" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, onorevoli colleghi, il voto di oggi sulla relazione Fernandes del quale sono stato shadow per il gruppo S&amp;D è un chiaro segnale di questo Parlamento che richiede alla Commissione europea una direttiva specifica sui rifiuti organici biodegradabili e in particolare l'istituzione di un sistema di raccolta differenziata obbligatorio.</p>
      <p sl="it">I rifiuti organici biodegradabili, se ben gestiti, possono diventare una risorsa per l'Unione europea, per la produzione di biogas, un'energia rinnovabile che può trasformarsi in biometano, o utilizzata per generare elettricità di base. Mi ha preoccupato la recente comunicazione della Commissione europea, scettica all'idea di presentare una proposta di normativa specifica. A tal proposito, insieme ad altri colleghi, è stata inviata al Commissario Potočnik una lettera motivata. Mi auguro che la Commissione rifletta e che ci proponga presto un suo testo.</p>
    </intervention>
    <intervention id="2-167" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">I rifiuti biologici, come quelli generici, rappresentano una questione importante e presente per tutti i cittadini dell’Unione europea. La situazione varia da un paese membro dell’UE all’altro. In alcuni Stati membri, il 10 per cento dei rifiuti biologici finisce nelle discariche, in altri tale percentuale raggiunge purtroppo il 90per cento.I nostri compiti dovrebbero perciò essere i seguenti: in primo luogo, prevenzione e riduzione dei rifiuti, e in secondo luogo, vista soprattutto la situazione attuale, la società europea dovrebbe diventare una società in grado di trattare i rifiuti. Nel caso del compost, segnatamente quello che riguarda i rifiuti biologici, dobbiamo considerare e valutare le opportunità di utilizzo di compost di bassa qualità per non arrecare danno alle persone o all’ambiente. A livello di Unione europea, una volta definite le opportunità di utilizzo di compost di bassa qualità e stabilito quando il compost è da considerarsi un prodotto e quando invece un residuo, sarebbe più semplice per gli Stati membri individuare da soli le modalità di utilizzo del compost stesso. Occorre pertanto una regolamentazione giuridica adeguata a livello comunitario.</p>
    </intervention>
    <intervention id="2-168" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, la ringrazio per avermi dato la possibilità di chiarire il mio voto sul Libro verde concernente la gestione dei biorifiuti. Rappresenta un quadro generale di cui condivido le finalità. Vorrei tuttavia precisare che, prima di redigere le proposte legislative, la Commissione avrebbe dovuto allegare un piano globale aggiornato che tenesse conto delle nostre responsabilità in materia di sicurezza alimentare e strutture ottimali, sia nell’UE sia nei paesi in via di sviluppo, dove milioni di persone soffrono la fame. Dovrebbe inoltre condurre più studi approfonditi sugli effetti ambientali complessivi del trattamento della biomassa quale fonte di energia alternativa. Come medico, considero basilare la supervisione da parte degli Stati membri dello smaltimento sicuro di rifiuti tossici e biologici pericolosi nel loro territorio.</p>
    </intervention>
    <intervention id="2-994" speaker_id="96862" name="Sophie Auconie" is_mep="True" mode="written">
      <p sl="fr">La convenzione di Parigi disciplina la frequenza, la qualità e le procedure delle esposizioni internazionali. Sostengo il relatore nel suo invito agli Stati membri che hanno sottoscritto questa convenzione e che non hanno ancora ottemperato ai requisiti previsti a provvedere quanto prima. È un punto a mio parere molto importante. La convenzione di Parigi può essere sottoscritta solamente dai singoli Stati membri e non dall’Unione europea ed è quindi fondamentale raggiungere il maggior numero di adesioni possibili; in questo modo si permetterà ai nuovi Stati firmatari di agevolare l’esposizione di innovazioni e l'educazione del pubblico, come altri paesi prima di loro.</p>
    </intervention>
    <intervention id="2-171" speaker_id="97198" name="Mara Bizzotto" is_mep="True" mode="written">
      <p sl="it">Appoggio con grande favore un provvedimento tecnico che mira ad agevolare la realizzazione delle esposizioni internazionali. Solo la creazione di un circuito della conoscenza efficiente e soprattutto funzionate, che metta in rete le eccellenze e le innovazioni, potrà permettere l´effettiva realizzazione dello scopo delle esposizioni indicato nella Convenzione di Parigi, ovvero non solo la promozione politica, ma manche la coesione economica e sociale attraverso la scienza.</p>
    </intervention>
    <intervention id="2-172" speaker_id="96973" name="Mário David" is_mep="True" mode="written">
      <p sl="pt">Ho votato a favore della raccomandazione in oggetto, con la quale concordo pienamente. Vorrei comunque precisare che, per quanto riguarda la procedura di approvazione ai sensi dell’articolo 81 del regolamento e inizialmente introdotta nell’ acquis communautaire dall’Atto unico europeo, questa raccomandazione, più che per il suo contenuto, rappresenta un ottimo esempio dell’interazione e della fluidità che deve caratterizzare le relazioni tra il Consiglio e il Parlamento europeo. Il Consiglio ha presentato il documento originale il 5 febbraio scorso, cinque mesi fa, e la procedura di approvazione al Parlamento europeo si è già conclusa. So bene che in futuro non tutte le questioni riscuoteranno un così vasto consenso, ma questa raccomandazione rimane comunque un ottimo esempio.</p>
    </intervention>
    <intervention id="2-173" speaker_id="96977" name="Diogo Feio" is_mep="True" mode="written">
      <p sl="pt">Quando le è stato chiesto di esprimere il proprio parere sui termini degli articoli 81 e 90 del regolamento relativi all’autorizzazione agli Stati membri ad aderire alla convenzione di Parigi sulle esposizioni internazionali, la commissione per il commercio internazionale si è espressa nettamente in favore, con solamente due astenuti alla votazione finale sulla proposta.</p>
      <p sl="pt">Di fatto, grazie alla sua semplicità e all’approvazione generale, questa autorizzazione non necessita emendamenti, in quanto contribuisce a mantenere l’uguaglianza tra gli Stati membri. Bisognerebbe però anche chiederci se sia davvero necessario discutere questo argomento in Parlamento e votarlo in plenaria.</p>
    </intervention>
    <intervention id="2-993" speaker_id="96899" name="José Manuel Fernandes" is_mep="True" mode="written">
      <p sl="pt">Ai fini dell’uniformità procedurale all’interno dell’Unione europea e della promozione di attività culturali volte ad agevolare l’esposizione di innovazioni e l’educazione del pubblico, sostengo l'iniziativa del Consiglio di creare le condizioni necessarie per consentire agli Stati membri interessati che non hanno ancora aderito alla convenzione di Parigi di procedere in tal senso nel rispetto delle competenze esclusive dell'Unione europea previste dal trattato di Lisbona. È fondamentale disporre di un’adeguata procedura doganale che consenta di esentare dai dazi l’importazione temporanea e la riesportazione di articoli per esposizioni internazionali che possono durare da tre settimane e tre mesi.</p>
    </intervention>
    <intervention id="2-992" speaker_id="96978" name="Nuno Melo" is_mep="True" mode="written">
      <p sl="pt">Le esposizioni internazionali sono il posto ideale dove i paesi possono presentare la propria cultura, economia e prodotti tipici al resto del mondo. I prodotti esposti a queste manifestazioni godono di un regime doganale speciale, regolato dalla convenzione di Parigi. Sinora 24 Stati membri hanno sottoscritto la convenzione di Parigi; la decisione del Consiglio consente agli Stati membri interessati che non hanno ancora aderito alla convenzione di Parigi di procedere in tal senso nel rispetto delle competenze esclusive dell'Unione europea previste dal trattato di Lisbona.</p>
    </intervention>
    <intervention id="2-174" speaker_id="96652" name="Alajos Mészáros" is_mep="True" mode="written">
      <p sl="hu">Dichiarazione di voto: Dato che l'Unione europea in quanto tale non può aderire alla convenzione di Parigi poiché soltanto gli Stati sovrani ne possono essere parte, è fondamentale che gli Stati membri esercitino questo loro diritto, garantito peraltro dal trattato di Lisbona. I paesi dell’Unione devono sostenere l’organizzazione di esposizioni internazionali, in quanto permettono ai cittadini europei di entrare in contatto con ricerche innovative. Concordo con la concessione di importazioni temporanee di prodotti per chi partecipa a queste manifestazioni. Per questi motivi ho votato a favore della risoluzione. Vi ringrazio.</p>
    </intervention>
    <intervention id="2-175" speaker_id="28255" name="Andreas Mölzer" is_mep="True" mode="written">
      <p sl="de">La convenzione di Parigi disciplina la frequenza, la qualità e le procedure delle esposizioni internazionali che rientrano nel suo mandato. La convenzione regola inoltre le norme doganali nazionali per le merci importate, obbligando in questo modo gli Stati ad accettare le merci. Per gli espositori, questo semplifica notevolmente le procedure di ingresso. Ho votato a favore della relazione perché, dal punto di vista culturale, dobbiamo agevolare il più possibile l’importazione di prodotti destinati alle esposizioni.</p>
    </intervention>
    <intervention id="2-176" speaker_id="36392" name="Aldo Patriciello" is_mep="True" mode="written">
      <p sl="it">La funzione della convenzione di Parigi sulle esposizioni internazionali è quella di disciplinare la frequenza e la qualità delle esposizioni stesse; la convenzione si applica a tutte le esposizioni internazionali che durano dalle tre settimane ai tre mesi, che non siano di carattere essenzialmente commerciale.</p>
      <p sl="it">Dato che la convenzione disciplina aspetti che rientrano nell'ambito della legislazione doganale dell'Unione europea, uno Stato membro che voglia aderirvi deve prima chiedere l'autorizzazione all'Unione. L'Unione europea non può aderire alla convenzione poiché solo gli Stati sovrani possono farne parte; condivido però l'obiettivo della decisione del Consiglio che è quello di consentire agli Stati membri interessati che non abbiano già aderito alla convenzione, di procedere in tal senso, ovviamente rispettando le competenze esclusive dell'Unione europea.</p>
    </intervention>
    <intervention id="2-177" speaker_id="38595" name="Rovana Plumb" is_mep="True" mode="written">
      <p sl="ro">La funzione della convenzione di Parigi sulle esposizioni internazionali è quella di disciplinare la frequenza, la qualità e le procedure delle esposizioni internazionali che rientrano nel suo mandato.</p>
      <p sl="ro">La convenzione di Parigi disciplina ambiti che rientrano nella normativa doganale europea, ma l'Unione europea in quanto tale non può aderire alla convenzione di Parigi poiché soltanto gli Stati sovrani ne possono essere parti. Gli Stati membri devono quindi chiedere l’autorizzazione all’Unione europea prima di aderire alla convenzione.</p>
      <p sl="ro">Ho votato a favore della relazione per permettere a tre Stati membri che ancora non lo hanno fatto di aderire alla convenzione di Parigi.</p>
    </intervention>
    <intervention id="2-178" speaker_id="28409" name="Raül Romeva i Rueda" is_mep="True" mode="written">
      <p sl="en">La funzione della convenzione di Parigi sulle esposizioni internazionali è quella di disciplinare la frequenza, la qualità e le procedure delle esposizioni internazionali che rientrano nel suo mandato. L'obiettivo principale delle esposizioni internazionali, come dichiarato dalla convenzione di Parigi, è quello di agevolare l'esposizione di innovazioni e contribuire all'educazione del pubblico. Visto che la convenzione disciplina aspetti che rientrano nell'ambito della legislazione doganale dell'Unione europea, uno Stato membro che decida di aderirvi deve chiedere l'autorizzazione all'Unione. L'Unione europea in quanto tale non può aderire alla convenzione di Parigi poiché soltanto gli Stati sovrani ne possono essere parte. Finora 24 Stati membri, ad eccezione di Lettonia, Lussemburgo e Irlanda, hanno sottoscritto la convenzione di Parigi e la Lettonia ha espresso l'auspicio di aderirvi.</p>
      <p sl="en">L'obiettivo della decisione del Consiglio è quindi di consentire agli Stati membri interessati che non hanno ancora aderito alla convenzione di Parigi di procedere in tal senso, nel rispetto delle competenze esclusive dell'Unione europea previste dal trattato di Lisbona. Il gruppo Verts/ALE ha appoggiato la proposta del relatore acconsentendo di sottoporla alla decisione del Consiglio per autorizzare gli Stati membri ad aderire alla convenzione di Parigi.</p>
    </intervention>
    <intervention id="2-179" speaker_id="97196" name="Oreste Rossi" is_mep="True" mode="written">
      <p sl="it">Il nostro voto alla proposta di relazione è favorevole in quanto tende ad agevolare le esposizioni delle innovazioni e contribuire all'educazione del pubblico. L'Italia è particolarmente interessata a questo testo in vista dell'EXPO 2015 che si terrà a Milano.</p>
    </intervention>
    <intervention id="2-181" speaker_id="96702" name="Elena Oana Antonescu" is_mep="True" mode="written">
      <p sl="ro">L'Unione europea è parte contraente della convenzione di Barcellona volta a proteggere il Mediterraneo dall’inquinamento; la convenzione ha il compito di promuovere la gestione integrata delle zone costiere, tenendo conto della tutela delle aree di interesse ecologico e paesaggistico e dell'uso razionale delle risorse naturali.</p>
      <p sl="ro">Il protocollo contiene disposizioni specifiche concernenti le attività economiche, tra cui le costruzioni, il turismo, la pesca, l'acquacoltura e le attività marittime nelle zone costiere del Mediterraneo. I meccanismi previsti nel protocollo facilitano il coordinamento delle azioni delle autorità nazionali, regionali e locali coinvolte nella gestione delle zone costiere.</p>
      <p sl="ro">Ho votato a favore della relazione in quanto comprende obiettivi e principi a sostegno della corretta gestione delle zone costiere e promuove l’uso sostenibile delle risorse naturali attraverso l’impiego di strumenti di monitoraggio.</p>
    </intervention>
    <intervention id="2-991" speaker_id="96973" name="Mário David" is_mep="True" mode="written">
      <p sl="pt">Ho votato a favore della proposta di conclusione del protocollo sulla gestione integrata delle zone costiere del Mediterraneo (ICZM). La convenzione di Barcellona riflette la preoccupazione comune per la gestione integrata e sostenibile delle risorse naturali in tutti gli Stati che fanno parte delle zone costiere del Mediterraneo.</p>
      <p sl="pt">L’Unione europea non si deve comunque limitare a essere semplicemente una parte contraente, ma deve svolgere un ruolo proattivo nel perseguire gli obiettivi indicati nel protocollo ICZM, quali l'utilizzo sostenibile delle risorse naturali e la conservazione degli ecosistemi costieri, nonché l'adeguato rispetto delle disposizioni specifiche concernenti le attività economiche nelle zone costiere. Il ruolo dell'Unione europea potrebbe anche estendersi al monitoraggio del corretto impiego degli strumenti per la gestione integrata, tenendo conto della loro importanza dal punto di vista ecologico e paesaggistico.</p>
    </intervention>
    <intervention id="2-182" speaker_id="28310" name="Edite Estrela" is_mep="True" mode="written">
      <p sl="pt">Accolgo con favore l’adozione del protocollo sulla gestione integrata delle zone costiere del Mediterraneo che contiene i principi generali per migliorare la tutela ambientale in queste aree, includendo l’utilizzo sostenibile delle risorse naturali, la conservazione degli ecosistemi costieri e disposizioni specifiche concernenti le attività economiche delle zone costiere, tra cui le costruzioni, il turismo, la pesca, l'acquacoltura e le attività marittime.</p>
    </intervention>
    <intervention id="2-183" speaker_id="96977" name="Diogo Feio" is_mep="True" mode="written">
      <p sl="pt">Il protocollo sulla gestione integrata delle zone costiere del Mediterraneo (ICZM) mira a invertire la tendenza al deterioramento delle condizioni ambientali registrata nel Mediterraneo negli ultimi decenni e che ha sollevato le voci di denuncia di ambientalisti e intellettuali, quali lo scrittore spagnolo Arturo Pérez-Reverte. Lo sfruttamento eccessivo delle risorse ittiche, l’innalzamento delle temperature, l’inquinamento, la scomparse della flora e della fauna indigene e l’aumento di specie estranee sono elementi che richiedono urgentemente una risposta integrata e coordinata da parte del maggior numero possibile di Stati costieri del Mediterraneo. L’unione europea riveste un ruolo di particolare rilievo in questa sfida comune.</p>
      <p sl="pt">Dobbiamo essere sicuri che il Mediterraneo, culla della civiltà occidentale, mantenga il suo equilibrio, non solo in termini ecologici e paesaggistici, ma anche dal punto di vista economico; dobbiamo tutelarlo al fine di lasciarle la migliore eredità possibile alle generazioni future, permettendo loto di riconoscere i segni del passato, conoscere come sfruttarli al meglio e come preservarli.</p>
    </intervention>
    <intervention id="2-990" speaker_id="96899" name="José Manuel Fernandes" is_mep="True" mode="written">
      <p sl="pt">L’Unione europea è parte contraente della convenzione sulla protezione dell'ambiente marino e del litorale del Mediterraneo (convenzione di Barcellona), come tutti gli Stati membri dell'UE che si affacciano sul Mediterraneo. Ai sensi dell'articolo 4, paragrafo 3, della convenzione, la parti contraenti devono promuovere la gestione integrata delle zone costiere, tenendo conto della tutela delle aree di interesse ecologico e paesaggistico e dell'uso razionale delle risorse naturali. Il protocollo ICZM contiene obiettivi e principi generali per la gestione integrata delle zone costiere, che comprendono l'utilizzo sostenibile delle risorse naturali e la conservazione degli ecosistemi costieri. Il protocollo contiene altresì disposizioni specifiche concernenti le attività economiche delle zone costiere, tra cui le costruzioni, il turismo, la pesca, l'acquacoltura e le attività marittime, nonché taluni strumenti per la gestione integrata delle zone costiere (valutazione ambientale, strategie nazionali per le zone costiere e meccanismi di monitoraggio).</p>
      <p sl="pt">Il protocollo ICZM è già stato approvato a nome della Comunità europea. La Commissione, sulla base della la suddetta proposta di decisione del Consiglio, propone ora che il Consiglio proceda alla conclusione del protocollo a nome dell'UE. Prima di adottare la decisione relativa alla conclusione del protocollo il Consiglio deve ottenere l’approvazione del Parlamento europeo.</p>
    </intervention>
    <intervention id="2-989" speaker_id="96978" name="Nuno Melo" is_mep="True" mode="written">
      <p sl="pt">Il protocollo sulla gestione integrata delle zone costiere del Mediterraneo rappresenta il grande impegno dell’Unione europea per promuovere la gestione integrata dell’area costiera, tenendo conto della tutela delle aree di interesse ecologico e paesaggistico e dell'uso razionale delle risorse naturali. Le attività economiche di queste regioni, tra cui le costruzioni, il turismo, la pesca, l'acquacoltura e le attività marittime, devono essere ristrutturate, rivalutate e sottoposte ad un’approfondita analisi al fine di uniformare la sostenibilità della regione, elemento vitale per le generazioni future. Credo che, per ottenere risultati nel breve periodo, sia necessario raggiungere la piena collaborazione tra gli Stati che si affacciano sul Mediterraneo.</p>
    </intervention>
    <intervention id="2-184" speaker_id="28255" name="Andreas Mölzer" is_mep="True" mode="written">
      <p sl="de">L’Unione europea ha già progettato numerosi strumenti per la tutela del benessere ambientale e degli animali, ma mancano ancora le attuazioni e il monitoraggio, come nel caso delle quote di pesca. La conservazione degli ecosistemi a beneficio delle generazioni future deve rappresentare una priorità per l’Unione europea, anche se l’acquacoltura può, a determinate condizioni, giocare a favore dell’ambiente. In generale, l'importante è preservare un sensibile equilibrio tra la tutela ambientale e il benessere degli animali, da un lato, e il fattore economico, dall’altro. Con questa relazione, l’Unione europea diventa membro a pieno titolo del protocollo sulla gestione integrata delle zone costiere del Mediterraneo, come tutti gli Stati membri che vi si affacciamo. Tuttavia, poiché questa adesione si scontra con il principio di sussidiarietà, ho espresso voto contrario.</p>
    </intervention>
    <intervention id="2-185" speaker_id="36392" name="Aldo Patriciello" is_mep="True" mode="written">
      <p sl="it">Il 19 febbraio 2010 la Commissione ha pubblicato una proposta di decisione del Consiglio relativa alla conclusione del protocollo ICZM, relativo alla gestione integrata delle zone costiere, ovvero il protocollo della convenzione sulla protezione dell'ambiente marino e del litorale del Mediterraneo, nota anche come "convenzione di Barcellona".</p>
      <p sl="it">Come tutti gli Stati membri UE che si affacciano sul Mediterraneo, anche l'Unione Europea è parte contraente della convenzione e, come tale, promuove la gestione integrata delle zone costiere, tenendo in particolare considerazione le aree di interesse ecologico e paesaggistico.</p>
      <p sl="it">Il protocollo ICZM si prefigge ulteriori obiettivi che comprendono l'utilizzo sostenibile delle risorse naturali e la preservazione degli ecosistemi costieri, inoltre prevede alcune disposizioni riguardanti attività economiche legate al turismo, alla pesca e all'acquacoltura. La commissione per l'ambiente, la sanità pubblica e la sicurezza alimentare preme affinché il Parlamento approvi la conclusione del protocollo ICZM. Io appoggio totalmente la Commissione, la quale propone che il Consiglio proceda in tempi brevi alla conclusione del protocollo a nome dell'UE.</p>
    </intervention>
    <intervention id="2-186" speaker_id="38595" name="Rovana Plumb" is_mep="True" mode="written">
      <p sl="ro">L’ambiente delle zone costiere del Mediterraneo continua a subire forti pressioni e si registra un crescente degrado delle risorse naturali.</p>
      <p sl="ro">L’incontrollato sviluppo urbano nelle regioni mediterranee è intenso e comporta la conseguente graduale perdita di zone naturali e di biodiversità e l’aumento della concorrenza per le risorse idriche. L’invasione urbana nelle aree vicine alle spiagge e nelle aree soggette a inondazioni accentua fenomeni quali l’erosione della costa e le inondazioni delle fasce litoranee più basse, fenomeni che saranno con molta probabilità ulteriormente rimarcati dalla crescita demografica prevista nelle aree urbane litoranee, dal raddoppiamento dei flussi turistici e dalla crescita anche maggiore dei trasporti accentueranno. Circa il 50 per cento della fascia litoranea sarà ricostruito entro il 2025, pari a un incremento del 40 per cento dal 2000. Il bacino del Mediterraneo figura tra le aree più vulnerabili in termini di impatto del cambiamento climatico.</p>
      <p sl="ro">Il protocollo fornisce il contesto per stimolare un approccio più unitario e integrato necessario per affrontare queste problematiche in modo efficiente e per raggiungere uno sviluppo sostenibile nelle zone costiere del Mediterraneo. Per questi motivi ho votato a favore della relazione.</p>
    </intervention>
    <intervention id="2-187" speaker_id="28409" name="Raül Romeva i Rueda" is_mep="True" mode="written">
      <p sl="en">Noi verdi non siamo del tutto convinti di dover sostenere la proposta dell’onorevole Leinen a favore della posizione del Consiglio in questo ambito. Il 19 febbraio 2010, la Commissione ha pubblicato una proposta di decisione del Consiglio relativa alla conclusione, a nome dell'Unione europea, del protocollo sulla gestione integrata delle zone costiere (“il protocollo ICZM”) della convenzione sulla protezione dell'ambiente marino e del litorale del Mediterraneo, nota anche come convenzione di Barcellona, firmata il 16 febbraio 1976 e modificata il 10 giugno 1995.</p>
      <p sl="en">L’Unione europea è parte contraente della convenzione di Barcellona come tutti gli Stati membri dell'UE che si affacciano sul Mediterraneo. Ai sensi dell'articolo 4, paragrafo 3, della convenzione, la parti contraenti devono promuovere la gestione integrata delle zone costiere, tenendo conto della tutela delle aree di interesse ecologico e paesaggistico e dell'uso razionale delle risorse naturali.</p>
      <p sl="en">Personalmente trovo la proposta piuttosto debole: considerando che abbiamo bisogno di almeno il 40 per cento di aree protette, quella sostenuta non mi sembra una posizione forte in merito.</p>
    </intervention>
    <intervention id="2-188" speaker_id="97196" name="Oreste Rossi" is_mep="True" mode="written">
      <p sl="it">Posizione favorevole in quanto il protocollo contiene gli obiettivi e principi generali, che comprendono l'utilizzo sostenibile delle risorse naturali e la conservazione degli ecosistemi costieri, e disposizioni specifiche concernenti le attività economiche, tra cui l'edilizia, il turismo, la pesca, l'acquacoltura e le attività marittime.</p>
    </intervention>
    <intervention id="2-190" speaker_id="1892" name="Carlos Coelho" is_mep="True" mode="written">
      <p sl="pt">Il trattato di Prüm del 2005 stabilisce un quadro normativo per il rafforzamento della cooperazione tra Stati membri finalizzata alla lotta al terrorismo, alla criminalità transfrontaliera e all’immigrazione clandestina. Nel 2007 si è deciso si recepire il trattato nel quadro giuridico dell’Unione europea. La decisione di Prüm e la relativa decisione di attuazione contengono disposizioni sul trasferimento automatizzato di profili DNA, dati dattiloscopici e taluni dati nazionali di immatricolazione dei veicoli, nonché sullo scambio di informazioni relative ad eventi rilevanti ai fini del controllo transfrontaliero, nonché sulle condizioni i trasmissione dei dati in relazione a eventi di rilievo a dimensione transfrontaliera e delle informazioni per prevenire reati terroristici. L’obiettivo di questo accordo è permettere a Islanda e Norvegia di partecipare, assieme agli altri Stati membri, a questi scambi di dati, volti in ultima analisi al rafforzamento della cooperazione tra le autorità competenti per la prevenzione e la lotta contro la criminalità.</p>
      <p sl="pt">Dato che Islanda e Norvegia rientrano nell’area Schengen, l'Unione europea deve sostenere il loro impegno nella prevenzione e nella lotta al terrorismo e a tutte le forme di criminalità internazionale, garantendo al contempo il pieno rispetto dei diritti fondamentali, segnatamente quelli relativi alla tutela dei dati personali, e dei principi di proporzionalità e necessità.</p>
    </intervention>
    <intervention id="2-988" speaker_id="96973" name="Mário David" is_mep="True" mode="written">
      <p sl="pt">Ho votato a favore dell’accordo fra l'Unione europea e l'Islanda e la Norvegia. Ritengo che rafforzare la cooperazione transfrontaliera, soprattutto ai fini della lotta al terrorismo e alla criminalità, rappresenti un passo positivo per tutte le parti in causa. Una stretta cooperazione tra Unione europea e gli Stati vicini in ambiti quali la lotta alla criminalità organizzata e al terrorismo o in relazione alla condivisione di informazioni, nonché una collaborazione giuridica e tra le forze di polizia consolideranno il senso di sicurezza dei cittadini europei, non solo all’interno dei confini dell’UE, ma in tutta l’Europa nel senso più ampio.</p>
    </intervention>
    <intervention id="2-191" speaker_id="96859" name="Ioan Enciu" is_mep="True" mode="written">
      <p sl="en">Ho votato a favore della decisione del Consiglio relativa alla conclusione dell'accordo fra l'Unione europea e l'Islanda e la Norvegia sul potenziamento della cooperazione transfrontaliera, soprattutto nella lotta al terrorismo e alla criminalità transfrontaliera. La decisione stabilisce le disposizioni tecniche e amministrative necessarie per il trasferimento automatizzato di profili DNA, dati dattiloscopici e taluni dati nazionali di immatricolazione dei veicoli. Considerando le libertà previste nell’area Schengen, dobbiamo mettere a disposizione gli strumenti di cui disponiamo per la lotta al terrorismo e alla criminalità transfrontaliera anche a quei paesi membri dell’area Schengen ma non dell’Unione europea. Sostengo l’accordo perché rafforzerà la lotta al terrorismo e alla criminalità all’interno dell’area Schengen. Vorrei ricordare inoltre che la sicurezza di quest’area sarà ulteriormente potenziata dalla completa attuazione del sistema SIS II, soggetta a continui ritardi cui la Commissione deve assolutamente porre fine.</p>
    </intervention>
    <intervention id="2-192" speaker_id="96977" name="Diogo Feio" is_mep="True" mode="written">
      <p sl="pt">Il terrorismo costituisce una delle principali minacce alla società moderna e per questo merita la nostra ferma condanna e il maggiore impegno congiunto per combatterlo. È ormai chiaro che i singoli Stati membri non sono in grado di affrontare una simile minaccia, in continua crescita e di portata globale; l’unica soluzione per rispondere al terrorismo è unire gli sforzi, condividere le informazioni in modo efficiente e rapido e strutturare un’azione efficace in termini di metodi e mezzi.</p>
      <p sl="pt">Su queste basi, ritengo che dovremmo sostenere l’accordo dell’Unione europea con Islanda e Norvegia, paesi vicini, che condividono i nostri valori e soprattutto condividono l’importanza che siano alla democrazia e allo stato di diritto, nonché alla condanna della violenza cieca ed estremista ai danni di cittadini indifesi. Spero che la loro richiesta aprirà la strada ad una risposta comune più forte e migliore alle sfide poste dal terrorismo e dalla criminalità transfrontaliera ai nostri sistemi giudiziari e alle nostre forze di polizia.</p>
    </intervention>
    <intervention id="2-987" speaker_id="96899" name="José Manuel Fernandes" is_mep="True" mode="written">
      <p sl="pt">Stiamo discutendo dell’adozione del testo dell’accordo fra l'Unione europea e l'Islanda e la Norvegia ai fini dell’applicazione di talune disposizioni della decisione 2008/615/GAI del Consiglio sul potenziamento della cooperazione transfrontaliera, soprattutto nella lotta al terrorismo e alla criminalità transfrontaliera, e dell’adozione della decisione 2008/616/GAI del Consiglio relativa all'attuazione della decisione 2008/615/GAI sul potenziamento della cooperazione transfrontaliera, soprattutto nella lotta al terrorismo e alla criminalità transfrontaliera, compreso l’allegato (05060/2009). Non ho obiezioni e ho quindi votato a favore della conclusione dell’accordo.</p>
    </intervention>
    <intervention id="2-986" speaker_id="4412" name="Véronique Mathieu" is_mep="True" mode="written">
      <p sl="fr">Sostengo fermamente l’adozione di questo accordo, che include disposizioni per l'applicazione delle decisioni di Prüm anche a Islanda e Norvegia. Questi due paesi non sono membri dell’Unione europea, ma fanno comunque parte dell’area Schengen e non vi sono quindi controlli alle loro frontiere interne con gli altri Stati dell’area.</p>
      <p sl="fr">La situazione appena descritta giustifica appieno il loro coinvolgimento nella cooperazione transfrontaliera ai fini di una efficace lotta al terrorismo e alla criminalità internazionale. L’accordo consentirà alle autorità norvegesi e islandesi di collaborare in modo più attivo nell’area attuando le due decisioni di Prüm, che disciplinano in particolare il trasferimento automatizzato di profili DNA, di dati dattiloscopici e di taluni dati nazionali di immatricolazione dei veicoli.</p>
    </intervention>
    <intervention id="2-193" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ho espresso voto contrario all'accordo per la cooperazione transfrontaliera tra Unione europea, Norvegia e Islanda perché prevede criteri vaghi e arbitrari, quali il presunto terrorismo o la partecipazione a manifestazioni di massa, per il trasferimento dei dati. La sicurezza viene ancora una volta usata come pretesto per violare il diritto di opinione.</p>
    </intervention>
    <intervention id="2-985" speaker_id="96978" name="Nuno Melo" is_mep="True" mode="written">
      <p sl="pt">Affinché l’Europa si trasformi in una vera area di sicurezza e benessere, dobbiamo portare avanti il nostro impegno per la collaborazione con tutti i paesi europei che non fanno parte dell’UE. Questo accordo tra Unione europea, Islanda e Norvegia rispecchia questo obiettivo in quanto mira a una maggiore cooperazione nella lotta al terrorismo e alla criminalità transfrontaliera.</p>
    </intervention>
    <intervention id="2-984" speaker_id="96900" name="Georgios Papanikolaou" is_mep="True" mode="written">
      <p sl="el">Oggi, nel corso della seduta plenaria del Parlamento europeo, ho votato a favore della raccomandazione sul progetto di decisione del Consiglio relativa alla conclusione dell'accordo fra l'Unione europea e l'Islanda e la Norvegia sul potenziamento della cooperazione transfrontaliera, soprattutto nella lotta al terrorismo e alla criminalità transfrontaliera. L’accordo costituisce un’altra iniziativa dell’Unione europea per sradicare il terrorismo e si unisce all’impegno europeo già profuso a questo fine. Per combattere in modo efficace il terrorismo dobbiamo continuare ad adottare simili iniziative.</p>
    </intervention>
    <intervention id="2-194" speaker_id="28409" name="Raül Romeva i Rueda" is_mep="True" mode="written">
      <p sl="en">Nonostante il Parlamento abbia sostenuto la proposta dell’onorevole Busuttil a favore della proposta del Consiglio relativa alla conclusione dell'accordo fra l'Unione europea e l'Islanda e la Norvegia ai fini dell’applicazione di talune disposizioni della decisione 2008/615/GAI e della decisione 2008/616/GAI del Consiglio, noi verdi crediamo vi siano troppe domande senza risposta in merito alla sua attuazione e per questo abbiamo espresso voto contrario.</p>
    </intervention>
    <intervention id="2-195" speaker_id="97196" name="Oreste Rossi" is_mep="True" mode="written">
      <p sl="it">Posizione favorevole in quanto si potenzia la collaborazione transfrontaliera per la lotta al terrorismo e alla criminalità tra UE, Islanda e Norvegia.</p>
    </intervention>
    <intervention id="2-983" speaker_id="4545" name="Catherine Stihler" is_mep="True" mode="written">
      <p sl="en">Accolgo con immenso favore questa relazione che apre la strada all’ingresso dell’Islanda nell’Unione europea.</p>
    </intervention>
    <intervention id="2-982" speaker_id="28422" name="Alfredo Antoniozzi" is_mep="True" mode="written">
      <p sl="it">Signor Presidente, onorevoli colleghi, ho votato a favore della relazione del collega Claeys poiché condivido la sua volontà di concludere, positivamente e il più presto possibile, la convenzione tra l’Unione Europea, la Confederazione svizzera e il Principato del Liechtenstein per la partecipazione di quest’ultime alle attività dell’agenzia FRONTEX.</p>
      <p sl="it">La partecipazione concreta dei paesi sopra citati alle attività di controllo e di sorveglianza delle frontiere esterne dell’UE, infatti, rappresenterebbe un ulteriore valore aggiunto per FRONTEX, il cui importante lavoro, a più di cinque anni dalla sua istituzione, sta iniziando a dare i frutti sperati in termini di lotta all’immigrazione clandestina e assistenza agli Stati membri.</p>
    </intervention>
    <intervention id="2-197" speaker_id="97198" name="Mara Bizzotto" is_mep="True" mode="written">
      <p sl="it">Con il voto a questa relazione, il Parlamento è chiamato ad esprimersi sull’implementazione dell’attività dell’Agenzia Frontex. Estendere l’azione dell’Agenzia a Svizzera e Liechtenstein assume rilevanza sì pratica, ma soprattutto dal punto di vista simbolico e programmatico: l’Europa deve dare tutti gli strumenti e tutto il supporto possibili a Frontex, e deve impegnarsi perché l’azione dell’agenzia sia quanto più possibile territorialmente estesa e qualitativamente efficace. Quella dell’immigrazione e del controllo delle frontiere è una delle sfide finora più sottovalutate dall’Unione Europea, che troppo spesso ha cercato di fuggire di fronte all’idea che il presidio dei confini e la prevenzione dell’immigrazione incontrollata siano compiti di cui l’Europa deve occuparsi globalmente.</p>
      <p sl="it">Pertanto, accolgo positivamente ogni passo che avvicini il continente alla creazione di uno spazio uniforme di controllo dei fenomeni migratori e delle frontiere. L’emergenza immigrazione deve essere affrontata adeguatamente dagli organismi comunitari: non è più pensabile abbandonare gli Stati membri di fronte ad una sfida come quella posta dall’immigrazione massiva che interessa, di fatto, direttamente o indirettamente, tutto il continente. Ben venga quindi ogni sforzo da parte nostra nel senso del rafforzamento di Frontex.</p>
    </intervention>
    <intervention id="2-198" speaker_id="26851" name="Nikolaos Chountis" is_mep="True" mode="written">
      <p sl="el">Ho votato a favore della relazione sulla partecipazione della Confederazione svizzera e del Principato del Liechtenstein alle attività di Frontex per una questione di principio, ma sono contrario all’esistenza e al modus operandi generale di tale agenzia. Si tratta di un meccanismo che mira a dare la caccia alle persone che cercano di attraversare le frontiere dell’Unione europea senza documenti di viaggio in un modo che non solo ne viola i diritti umani fondamentali, ma che addirittura spinge molti di essi a cercare strade ancora più rischiose, spesso a costo delle loro stesse vite, rafforzando ovviamente le organizzazioni criminali che operano nel settore del traffico degli esseri umani.</p>
      <p sl="el">È un meccanismo militare estremamente costoso, il cui budget dovrebbe essere utilizzato per lottare contro la povertà nei paesi di origine degli immigranti e per i servizi di integrazione sociale degli stessi all’interno degli Stati membri dell’Unione europea. La questione dell’immigrazione non può essere risolta creando una fortezza Europa, reprimendo e contrastando l’immigrazione con mezzi militari o con deportazioni di massa organizzate nell’ambito di Frontex.</p>
    </intervention>
    <intervention id="2-199" speaker_id="1892" name="Carlos Coelho" is_mep="True" mode="written">
      <p sl="pt">L’agenzia Frontex, creata nel 2005, ha come scopo principale di coordinare la cooperazione operativa tra gli Stati membri nella gestione delle frontiere esterne. Tutti i paesi associati all’attuazione, all’applicazione e allo sviluppo dell’acquis di Schengen prendono parte all’Agenzia; le modalità particolareggiate di questa partecipazione devono essere definite in ulteriori accordi da concludersi fra l’Unione europea e tali paesi. Se, da un lato, la Svizzera ha aderito a Schengen il 12 dicembre 2008, acquisendo lo stesso stato di membro di Norvegia e Islanda, dall’altro, il protocollo siglato con il Principato del Liechtenstein il 28 febbraio 2008 non può essere concluso prima dell’entrata in vigore del trattato di Lisbona ed è attualmente all’esame del Parlamento europeo.</p>
      <p sl="pt">Ciononostante, per questioni di efficienza, è stato deciso di includere da subito il Liechtenstein nella convenzione, quantunque essa si applicherà solo quando il protocollo avrà preso effetto. Sostengo pertanto l’approvazione di tale convenzione, che stabilisce diritti e doveri atti a garantire una partecipazione effettiva della Svizzera e del Principato del Liechtenstein a Frontex, soprattutto per quanto concerne il diritto di voto, i contributi finanziari di questi paesi, questioni legate alla protezione e alla riservatezza dei dati e via dicendo.</p>
    </intervention>
    <intervention id="2-200" speaker_id="96973" name="Mário David" is_mep="True" mode="written">
      <p sl="pt">Sono favorevole a questa proposta, che mira a includere la Confederazione svizzera e il Principato del Liechtenstein in Frontex. Ai sensi del regolamento dell’Agenzia, gli Stati associati all’attuazione, all’applicazione e allo sviluppo dell’acquis di Schengen prendono parte a Frontex; le modalità particolareggiate di questa partecipazione devono essere definite in ulteriori accordi da stipularsi con l’Unione europea. Ciò significa che concludere la convenzione di partecipazione tra l’Unione europea e questi due paesi in tempi quanto più rapidi possibile, sarà un fattore positivo per tutte le parti coinvolte. Essendo uno strumento vitale per la strategia europea di lotta contro l’immigrazione clandestina, Frontex deve poter disporre di mezzi e condizioni atti a garantire un’efficace gestione di cooperazione operativa tra gli Stati membri nella gestione delle frontiere esterne dell’Unione. Pertanto, la conclusione della convenzione permetterà alla Confederazione svizzera e al Principato del Liechtenstein di contribuire a un maggior coordinamento tra i servizi competenti delle amministrazioni degli Stati partecipanti nell’ambito del controllo e della sorveglianza delle frontiere esterne.</p>
    </intervention>
    <intervention id="2-201" speaker_id="96859" name="Ioan Enciu" is_mep="True" mode="written">
      <p sl="en">Ho votato a favore della relazione Claeys relativa agli accordi tra l’Unione europea, la Confederazione svizzera e il Principato del Liechtenstein circa le modalità di partecipazione di tali Stati a Frontex. L’importante compito svolto da Frontex nel gestire la cooperazione tra gli Stati membri e i paesi terzi appartenenti a Schengen alle frontiere esterne non può essere rafforzato che attraverso la partecipazione della Svizzera e del Liechtenstein. È bene ricordare che la sicurezza dello spazio Schengen riceverà ulteriore impulso dalla piena attuazione di SIS II. La Commissione dovrebbe adoperarsi in tutti i modi per porre fine ai continui rinvii di questo sistema.</p>
    </intervention>
    <intervention id="2-202" speaker_id="96977" name="Diogo Feio" is_mep="True" mode="written">
      <p sl="pt">La partecipazione della Confederazione svizzera e del Principato del Liechtenstein all’agenzia Frontex aumenta i mezzi a disposizione di quest’ultima, nonché la sua capacità di rispondere al fenomeno dell’immigrazione clandestina coinvolgendo Stati ubicati lungo le frontiere esterne dell’Unione europea con problemi simili a quelli che viviamo in seno all’Unione europea nella lotta all’immigrazione clandestina. Accolgo con favore la volontà di questi due paesi di cooperare e auspico che tale collaborazione possa trovare efficace e fruttuosa attuazione. Spero altresì che questa esperienza si estenda anche ad altri settori.</p>
    </intervention>
    <intervention id="2-981" speaker_id="96899" name="José Manuel Fernandes" is_mep="True" mode="written">
      <p sl="pt">Frontex è stata istituita nel 2004, a norma dell’articolo 62, paragrafo 2, lettera a) e dell’articolo 66 del trattato sul funzionamento dell’Unione europea, e ha iniziato la propria attività il 1° maggio 2005. L’agenzia è concepita come un importante strumento della strategia comune europea nei confronti dell’immigrazione illegale. La proposta di decisione del Consiglio che forma oggetto della presente procedura di approvazione ha come finalità la firma e la conclusione, per conto dell’Unione europea, di una convenzione fra la Comunità europea, da una parte, e la Confederazione svizzera e il Principato del Liechtenstein, dall’altra, recante le modalità di partecipazione di tali Stati all’Agenzia europea per la gestione della cooperazione operativa alle frontiere esterne degli Stati membri dell’Unione europea, denominata Frontex.</p>
      <p sl="pt">Accolgo con favore la conclusione di questa convenzione, la quale permette ai due paesi di contribuire ad assicurare un maggiore coordinamento nell’ambito del controllo e della sorveglianza delle frontiere esterne. Spero che gli Stati membri si adoperino in ogni modo per portare a termine quanto prima le procedure di ratifica necessarie all’associazione della Confederazione svizzera e del Principato del Liechtenstein a Frontex.</p>
    </intervention>
    <intervention id="2-980" speaker_id="28208" name="Nathalie Griesbeck" is_mep="True" mode="written">
      <p sl="fr">In qualità di relatore ombra per il gruppo dell’Alleanza dei Liberali e dei Democratici per l’Europa sull’argomento, ho votato a favore di questa relazione che permetterà la partecipazione della Svizzera e del Liechtenstein a Frontex. Istituita nel 2004, il compito più importante di Frontex é di coordinare la cooperazione operativa tra gli Stati membri nella gestione delle frontiere esterne. Per ragioni di efficienza, è importante che vi prendano parte tutti gli Stati legati agli accordi di Schengen.</p>
    </intervention>
    <intervention id="2-203" speaker_id="4462" name="Clemente Mastella" is_mep="True" mode="written">
      <p sl="it">Presidente, ho votato a favore di questa proposta di decisione del Consiglio perché ritengo che l’Agenzia Frontex, operante dal 2005, abbia indubbiamente già dimostrato di essere un importante strumento della strategia comune europea nei confronti dell’immigrazione illegale, ma penso che debba essere ulteriormente sviluppata in questo senso.</p>
      <p sl="it">Si tratta di dare applicazione alla previsione del suo regolamento istitutivo che stabilisce la partecipazione alle sue attività di tutti quei paesi terzi che sono associati all’attuazione, all’applicazione e allo sviluppo dell’acquis di Schengen. Tutto ciò allo scopo di sviluppare i suoi compiti di assistenza nella formazione del corpo nazionale delle guardie di confine e nella valutazione dei rischi.</p>
      <p sl="it">Pur sapendo che la Confederazione svizzera fa già parte dell’area Schengen dal 1° marzo 2008, mentre il Principato del Liechtenstein attende ancora l’attuazione di uno specifico protocollo, accogliamo, comunque, con favore la conclusione di questa Convenzione, perché riteniamo che possa permettere ai due paesi di contribuire ad assicurare un maggiore coordinamento tra i servizi competenti delle amministrazioni degli Stati partecipanti. Auspichiamo, quindi, che gli Stati membri si adoperino per portare a termine quanto prima le procedure di ratifica necessarie per associare la Confederazione svizzera e il Principato del Liechtenstein alle attività di FRONTEX.</p>
    </intervention>
    <intervention id="2-979" speaker_id="4412" name="Véronique Mathieu" is_mep="True" mode="written">
      <p sl="fr">Ho votato a favore della convenzione recante le modalità di cooperazione operativa della Svizzera e del Liechtenstein alle attività dell’agenzia Frontex.</p>
      <p sl="fr">Attiva dal 2005, il compito più importante di FRONTEX é di coordinare la cooperazione operativa tra gli Stati membri nella gestione delle frontiere. Ampliare il numero dei paesi che partecipano alle attività di Frontex è pertanto un’iniziativa positiva, in quanto rafforzerà ulteriormente le capacità operative e di bilancio dell’agenzia Frontex. In virtù della loro posizione geografica, questi Stati parteciperanno più al rafforzamento del controllo delle frontiere aeree e terrestri che non a quello delle frontiere marittime. Rafforzare il controllo di questi confini rappresenta una delle maggiori sfide dell’Unione, in ragione del considerevole numero di attraversamenti clandestini delle frontiere terrestri che si verifica ogni anno.</p>
      <p sl="fr">In base alla presente convenzione, la partecipazione si realizzerà su base volontaria, ma spero vivamente che la prossima revisione del regolamento che istituisce l’agenzia Frontex imporrà agli Stati membri maggiori obblighi di cooperazione nella gestione delle frontiere esterne comuni.</p>
    </intervention>
    <intervention id="2-204" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ho espresso voto contrario a questa relazione, che sostiene la partecipazione della Svizzera e del Liechtenstein a Frontex, un’agenzia simbolo della politica di caccia agli immigrati vittime della miseria sostenuta dall’Unione europea. Il solo risultato ottenuto dalle “pattuglie europee contro l’immigrazione clandestina” di Frontex è spingere gli emigranti a correre rischi sempre maggiori per raggiungere le nostre coste.</p>
      <p sl="fr">Solo una politica di equa ripartizione delle ricchezze, che ponga fine al metodo dell’APE, potrebbe fermare queste migrazioni spinte dalla fame. L’Europa della competitività permanente che costruiscono per noi liberali e socialdemocratici non fa che accrescere questo fenomeno.</p>
    </intervention>
    <intervention id="2-978" speaker_id="96978" name="Nuno Melo" is_mep="True" mode="written">
      <p sl="pt">L’agenzia Frontex è stata concepita come un importante strumento della strategia comune europea nei confronti dell’immigrazione illegale. Il compito più importante di Frontex è coordinare la cooperazione operativa tra gli Stati membri nella gestione delle frontiere esterne. L’estensione di questa cooperazione ad altri paesi europei è molto importante per la lotta contro l’immigrazione clandestina, in quanto fornisce all’Agenzia ulteriori risorse umane e materiali per il raggiungimento dei suoi obiettivi.</p>
    </intervention>
    <intervention id="2-205" speaker_id="96652" name="Alajos Mészáros" is_mep="True" mode="written">
      <p sl="hu">Dichiarazione di voto: Sin dalla sua istituzione, nel 2004, Frontex è concepita come un importante strumento della strategia comune europea nei confronti dell’immigrazione illegale. Simili convenzioni internazionali si sono dimostrate efficaci in numerose occasioni e hanno dimostrato che questo tipo di sforzi operativi congiunti dovrebbero essere estesi anche a paesi esterni allo spazio Schengen. Per questo motivo bisognerebbe offrire anche alla Confederazione svizzera e al Principato del Liechtenstein l’opportunità di partecipare a pieno titolo a questa cooperazione. Accolgo con favore la convenzione in esame e mi auguro che gli Stati membri si adopereranno in ogni modo per garantire che tale adesione si verifichi quanto prima. Vi ringrazio per l’attenzione.</p>
    </intervention>
    <intervention id="2-977" speaker_id="28407" name="Willy Meyer" is_mep="True" mode="written">
      <p sl="es">Ritengo che l’istituzione dell’Agenzia europea per la gestione della cooperazione operativa alle frontiere esterne (Frontex) sia inaccettabile. Il problema dell’immigrazione richiede una strategia di lotta contro la povertà, favorevole all’occupazione e alla pace, nonché una strategia commerciale equa da parte dei paesi dell’Unione europea quale significativo contributo alla stabilità delle regioni confinanti con essa. A mio avviso, la gestione del fenomeno migratorio da parte dell’Unione europea è motivo di vergogna per l’Europa. I punti di forza di questa politica che criminalizza l’immigrazione e calpesta i diritti fondamentali degli immigranti sono la deplorevole direttiva della vergogna e l’attività di Frontex. Gli Stati membri riducono il proprio sostegno allo sviluppo e impediscono ai paesi emergenti di raggiungere gli Obiettivi di sviluppo del millennio. Sono contrario a un’Europa fortezza, che sfrutta gli immigranti come manodopera a basso costo priva di tutele e di diritti, nonché all’attuale politica repressiva dell’Unione europea in materia di immigrazione.</p>
    </intervention>
    <intervention id="2-206" speaker_id="28255" name="Andreas Mölzer" is_mep="True" mode="written">
      <p sl="de">La proposta di decisione del Consiglio in oggetto ha come finalità la firma e la conclusione di una convenzione fra l’Unione europea, da una parte, e la Confederazione svizzera e il Principato del Liechtenstein, dall’altra, recante le modalità di partecipazione di tali Stati all’Agenzia europea per la gestione della cooperazione operativa alle frontiere esterne degli Stati membri dell’Unione europea, denominata Frontex. L’Agenzia è stata istituita nel 2005 e svolge un importante compito nella prevenzione dell’immigrazione illegale alle frontiere esterne dell’Unione europea.</p>
      <p sl="de">Con questa convenzione, la Svizzera e il Liechtenstein potranno assicurare un maggior coordinamento tra i propri servizi competenti e quelli comunitari nell’ambito del controllo e della sorveglianza alle frontiere. Questa proposta gode del mio sostegno incondizionato ed ho quindi votato a favore dell’impeccabile relazione presentata dall’onorevole Claeys.</p>
    </intervention>
    <intervention id="2-207" speaker_id="36392" name="Aldo Patriciello" is_mep="True" mode="written">
      <p sl="it">La proposta di decisione del Consiglio ha come finalità la firma e la conclusione di una convenzione tra la Comunità europea da una parte, e la Confederazione svizzera e il Principato del Liechtenstein dall’altra, recante la modalità di partecipazione di tali Stati all’agenzia FRONTEX.</p>
      <p sl="it">Questa agenzia è concepita come un fondamentale strumento della strategia comune contro l’immigrazione illegale. Peraltro l’agenzia assiste anche gli Stati membri nella formazione del corpo nazionale delle guardie di confine e offre loro assistenza tecnica e sostegno nell’organizzazione delle operazioni di rimpatrio congiunte o nella sorveglianza delle frontiere. La convenzione tra la Comunità europea e la Svizzera e il Liechtenstein definisce anche alcune questioni come il limitato diritto di voto dei loro rappresentanti nel consiglio di amministrazione dell’agenzia, il loro contributo finanziario al bilancio dell’agenzia e la riservatezza dei dati.</p>
      <p sl="it">Io non posso che accogliere con favore la conclusione di tale convenzione, tramite la quale si consente ai due paesi di contribuire ad assicurare un maggiore coordinamento tra i servizi competenti delle amministrazioni degli Stati partecipanti nell’ambito del controllo e della sorveglianza delle frontiere esterne. Auspico perciò che gli stati membri si adoperino per portare a conclusione in tempi brevi le procedure di ratifica necessarie per associare la Svizzera e il Liechtenstein a FRONTEX.</p>
    </intervention>
    <intervention id="2-208" speaker_id="28409" name="Raül Romeva i Rueda" is_mep="True" mode="written">
      <p sl="en">La proposta di decisione del Consiglio che forma oggetto della presente procedura di approvazione ha come finalità la firma e la conclusione, per conto dell’Unione europea, di una convenzione fra la Comunità europea, da una parte, e la Confederazione svizzera e il Principato del Liechtenstein, dall’altra, recante le modalità di partecipazione di tali Stati all’Agenzia europea per la gestione della cooperazione operativa alle frontiere esterne degli Stati membri dell’Unione europea, denominata Frontex. Noi verdi non abbiamo ravvisato particolari problematiche sulla questione e pertanto abbiamo votato a favore.</p>
    </intervention>
    <intervention id="2-209" speaker_id="97196" name="Oreste Rossi" is_mep="True" mode="written">
      <p sl="it">Parere favorevole in quanto si firma la convenzione tra UE, Confederazione Svizzera e Liechtenstein per la partecipazione di questi due stati all’agenzia FRONTEX.</p>
    </intervention>
    <intervention id="2-211" speaker_id="96692" name="Leonidas Donskis" is_mep="True" mode="written">
      <p sl="lt">Non sono affatto d’accordo con le affermazioni dell’onorevole Tomaševski circa la situazione della minoranza polacca in Lituania, affermazioni che reputo prive di oggettività e piuttosto esagerate. Nondimeno, anche il tentativo della commissione parlamentare lituana per l’etica e le procedure di considerare il Parlamento europeo alla stregua di un agente nazionale o di un pubblico funzionario si è dimostrato piuttosto infruttuoso e non corrispondente alla realtà. Le leve morali, lo sfruttamento dell’opinione pubblica e gli appelli ai media su temi etnici sono una cosa, tentare di influenzare la libertà di pensiero e di espressione di un parlamentare europeo in materia di decisioni politiche è ben altro. Abbiamo commesso un errore e pertanto ora possiamo solamente riconoscere onestamente che, in questo specifico caso, da un punto di vista tecnico e procedurale, l’onorevole Tomaševski ha ragione, esattamente come ha ragione il Parlamento europeo nella sua valutazione della situazione. Voto pertanto a favore della posizione assunta dal Parlamento europeo. Non farlo non sarebbe corretto dal punto di vista non solo del Parlamento, ma della Lituania.</p>
    </intervention>
    <intervention id="2-976" speaker_id="96693" name="Juozas Imbrasas" is_mep="True" mode="written">
      <p sl="lt">Concordo con la relazione in esame, perché non può ritenersi che l’onorevole Tomaševski sia non soggetto a un procedimento giudiziario ai sensi dell’articolo 8 del protocollo sui privilegi e sulle immunità dell’Unione europea, e perché i fatti in esame non costituiscono un caso di immunità parlamentare, in quanto l’articolo 2 dello statuto dei deputati del Parlamento europeo stabilisce che: “I deputati sono liberi e indipendenti”. Sulla stessa linea, l’articolo 3 stabilisce che: “1. I deputati votano individualmente e personalmente. Essi non possono essere vincolati da istruzioni né ricevere mandato imperativo. 2. Qualsiasi accordo sulle modalità di esercizio del mandato è nullo”. Appare quindi chiaramente che la decisione della commissione principale di etica ufficiale costituisce una violazione dei principi di libertà e indipendenza dei deputati sanciti dallo statuto dei deputati del Parlamento europeo, che fa parte del diritto dell’Unione. Il fatto che la legislazione lituana conferisca alla commissione principale di etica ufficiale la prerogativa di sorvegliare l’attività dei deputati europei eletti in Lituana costituisce un’infrazione al diritto comunitario.</p>
    </intervention>
    <intervention id="2-212" speaker_id="96771" name="Jarosław Kalinowski" is_mep="True" mode="written">
      <p sl="pl">Al Parlamento europeo ci ergiamo spesso a difesa dei diritti fondamentali e delle libertà civili di tutto il mondo. Il Parlamento conferisce il Premio Sacharov a chi si distingue particolarmente per il servizio prestato nella difesa dei diritti civili e dei diritti delle minoranze. Eppure, anche in seno all’Unione europea, tali diritti vengono violati. Mi riferisco in particolar modo ai diritti delle minoranze nazionali. Alcuni Stati membri – e mi riferisco alla Lituania – si prendono gioco della convenzione quadro del Consiglio d’Europa sui diritti dell’uomo. L’onorevole Tomaševski, deputato del Parlamento europeo, è stato invitato a giustificarsi, dinanzi al parlamento lituano, per aver preso le difese, in seno al Parlamento europeo, dei diritti delle minoranze in Lituania. Una simile situazione è deprecabile, inaccettabile e scandalosa. Mi appello alla sottocommissione del Parlamento europeo per i diritti dell’uomo e alla Commissione europea affinché garantiscano che le norme dell’Unione europea in materia di diritti e libertà fondamentali e di diritti delle minoranze nazionali siano portate ai massimi livelli e attuate con efficacia.</p>
    </intervention>
    <intervention id="2-975" speaker_id="96978" name="Nuno Melo" is_mep="True" mode="written">
      <p sl="pt">Difendere l’indipendenza del mandato di un eurodeputato è responsabilità del Parlamento europeo e tale indipendenza non può essere messa in discussione. A seguito di una decisione della commissione principale di etica ufficiale della Repubblica della Lituania, il Parlamento è chiamato a difendere l’immunità parlamentare dell’onorevole Tomaševski, eurodeputato, che ha visto l’indipendenza del suo mandato compromessa dalla succitata decisione.</p>
    </intervention>
    <intervention id="2-974" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Il caso del nostro collega, l’onorevole Tomaševski, solleva di per sé due problemi. Il primo è relativo alla situazione della minoranza polacca in Lituania, per i cui diritti l’onorevole Tomaševski si batte. Il secondo può apparire come una conseguenza del primo, ma di fatto così non è. La commissione principale di etica ufficiale della Repubblica della Lituania ha adottato una decisione di “ammonimento pubblico” nei confronti dell’onorevole Tomaševski in base al “Codice di condotta del personale politico dello Stato lituano”. È inaccettabile che un’istituzione pubblica di uno Stato membro ammonisca un parlamentare europeo per dichiarazioni rilasciate nell’esercizio del suo mandato parlamentare. La gravità della situazione non è diminuita, quanto piuttosto incrementata, dal fatto che le dichiarazioni in questione siano relative alla pubblica difesa di una minoranza nazionale. Ho deciso pertanto di supportare la richiesta di difesa dei privilegi e delle immunità dell’onorevole Tomaševski.</p>
    </intervention>
    <intervention id="2-973" speaker_id="28422" name="Alfredo Antoniozzi" is_mep="True" mode="written">
      <p sl="it">Signor Presidente, onorevoli colleghi, voto a favore di questa relazione perché ritengo che il rafforzamento di Eurostat sia un passo necessario per evitare sia altri casi tipo quello della Grecia, sia la presentazione di statistiche non corrette. Infatti attraverso il conferimento di maggiori poteri ad Eurostat e la più stretta collaborazione tra quest’ultimo e la BCE possono essere pianificate ed eseguite indagini più dettagliate sui dati statistici di tipo economico finanziario.</p>
    </intervention>
    <intervention id="2-972" speaker_id="96862" name="Sophie Auconie" is_mep="True" mode="written">
      <p sl="fr">La relazione Karas si iscrive nel quadro della risposta europea alla crisi ellenica. Un miglioramento della sorveglianza e della governance economiche si rende oggi particolarmente necessario, in particolar modo per contrastare la sfiducia dei mercati, che ancora grava sulla Grecia e sull’intera Unione europea. La relazione in esame mira a rafforzare Eurostat per evitare che in futuro si ripetano casi simili a quello greco e, più specificamente, per evitare che vengano presentate statistiche non corrette. Ho votato a favore di questa relazione, in quanto ritengo che al momento la proposta della Commissione europea sia accettabile, benché rappresenti il livello minimo accettabile di sorveglianza supplementare. Il relatore sostiene, a mio avviso a ragione, la prospettiva di una cooperazione più stretta fra la Commissione europea (Eurostat) e la Banca centrale europea, pur nel rispetto dei ruoli e dell’indipendenza di entrambe le istituzioni.</p>
    </intervention>
    <intervention id="2-971" speaker_id="97198" name="Mara Bizzotto" is_mep="True" mode="written">
      <p sl="it">Signor Presidente, onorevoli colleghi, l’appoggio alla relazione Karas rappresenta, dopo le vicende che hanno visto protagonista la Grecia, una questione di responsabilità. I brogli statistici, le incomprensioni quantitative che hanno visto protagoniste la Commissione e la Grecia impongono non soltanto un deciso e coerente rafforzamento di Eurostat e del suo potere di controllo sui dati prodotti dagli Stati membri, ma anche il bilanciamento di questo giro di vite con la tutela delle garanzie minime di indipendenza degli istituti statistici nazionali. Considerato dunque il ruolo fondamentale dei dati statistici per una buona e sana governance europea, mi unisco al relatore on. Karas nel richiedere con forza alla Commissione un intervento deciso e risolutivo in questo settore.</p>
    </intervention>
    <intervention id="2-214" speaker_id="39722" name="Sebastian Valentin Bodu" is_mep="True" mode="written">
      <p sl="ro">L’Unione europea ha imparato una lezione dall’esperienza della Grecia. L’iniziativa della Commissione di regolamentare e attribuire nuovi poteri a Eurostat impedirà il verificarsi di simili episodi in futuro.</p>
      <p sl="ro">Per questa ragione, ritengo che la proposta della Commissione, così come emendata dal Parlamento, debba essere attuata quanto prima, in modo da intraprendere azioni immediate in caso di sospetta presentazione di statistiche distorte da parte di qualunque Stato membro. L’Unione europea non può permettersi di compromettere la propria credibilità o posizione in seno ai mercati finanziari perché, essendo percepita come un’entità unica, le colpe sono di tutti, anche quando la responsabilità è invece di un solo Stato.</p>
      <p sl="ro">L’idea di trasformare Eurostat in un’istituzione di controllo è stata respinta cinque anni fa. Non vale neppure la pena pensare a cosa sarebbe successo se le cose fossero andate diversamente. L’importante è che ora la proposta ha tutte le probabilità di essere attuata. Dati statistici accurati e credibili sono una condizione necessaria per il buon funzionamento dell’Unione economica e monetaria. Di fatto, rivedere le funzioni di Eurostat non può che aumentare il livello di fiducia tra gli Stati membri dell’Unione europea e rafforzarne la credibilità.</p>
    </intervention>
    <intervention id="2-970" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato a favore della risoluzione in quanto sostengo la proposta della Commissione europea e gli emendamenti presentati dal Parlamento. Per quanto attiene a questi ultimi, vorrei sottolineare che gli Stati membri dovranno fornire alla Commissione (Eurostat) tutte le informazioni statistiche e di bilancio sulla base di un metodo contabile standard, accettato a livello internazionale, garantendo che le cifre relative all’ammontare previsto del disavanzo pubblico e del debito pubblico per l’anno in corso siano le cifre determinate dagli Stati membri. Esse devono rispecchiare le previsioni ufficiali più recenti, tenuto conto delle ultime decisioni in materia di bilancio e delle prospettive e degli sviluppi economici nonché dei risultati mensili e trimestrali. Esse devono essere presentate quanto più possibile a ridosso della scadenza fissata per la trasmissione.</p>
    </intervention>
    <intervention id="2-215" speaker_id="96977" name="Diogo Feio" is_mep="True" mode="written">
      <p sl="pt">La qualità, l’affidabilità e l’accuratezza delle statistiche è fondamentale in contesti di crisi come l’attuale, se vogliamo che situazioni come quella verificatasi in Grecia non si ripetano. Ritengo pertanto fondamentale l’attuazione rigorosa ed efficace degli impegni politici assunti in materia e che anche i dati statistici rispettino la legislazione comunitaria vigente, ad esempio presentando alla Commissione (Eurostat) dichiarazioni nazionali di sicurezza.</p>
      <p sl="pt">D’altro canto, i poteri d’indagine della Commissione (Eurostat) devono essere ampliati, in modo da permetterle di condurre indagini presso gli istituti statistici nazionali senza preavviso, con accesso a tutte le informazioni contabili e di bilancio, in modo da poter valutare lo stato delle finanze pubbliche del paese. Bisognerà altresì valutare l’opportunità di imporre sanzioni finanziarie e non a fronte di statistiche non conformi alla legislazione comunitaria.</p>
    </intervention>
    <intervention id="2-216" speaker_id="4466" name="Ilda Figueiredo" is_mep="True" mode="written">
      <p sl="pt">La relazione in esame rappresenta un ulteriore passo avanti verso il controllo dell’operatività interna dei paesi, questa volta attraverso le statistiche. Il testo propone, ad esempio, la possibilità di effettuare visite metodologiche in uno Stato membro le cui informazioni statistiche sono sottoposte ad esame. Si chiede che la Commissione, attraverso Eurostat, disponga del diritto di accedere ai conti delle amministrazioni pubbliche ai livelli centrale, degli Stati federati, locale e degli enti di previdenza e assistenza sociale, comprese le informazioni contabili dettagliate in base alle quali sono stati elaborati tali conti, le indagini statistiche e i questionari pertinenti nonché altre informazioni correlate, comprese le transazioni fuori bilancio, sempre nel rispetto della legislazione vigente in materia di protezione dei dati e di segreto statistico.</p>
      <p sl="pt">Dall’altro lato, si insiste nell’attuazione rigorosa del Patto di stabilità, sostenendo che la Commissione dovrebbe esaminare la possibilità di definire, nel quadro del Patto di stabilità e crescita, sanzioni relative alla presentazione di statistiche macroeconomiche distorte da parte degli Stati membri.</p>
      <p sl="pt">In pratica, se la Commissione e il Consiglio dovessero accettare queste proposte, la Commissione (Eurostat) avrebbe accesso a tutte le informazioni statistiche e di bilancio necessarie per la valutazione della qualità dei dati di provenienti dalle contabilità nazionali, regionali e locali, inventari, tabelle di notifica della procedura per i disavanzi eccessivi (PDE), i conti degli enti fuori bilancio, delle organizzazioni no profit e di soggetti analoghi che fanno parte del settore della pubblica amministrazione nei conti nazionali.</p>
    </intervention>
    <intervention id="2-217" speaker_id="96742" name="Jean-Luc Mélenchon" is_mep="True" mode="written">
      <p sl="fr">L’attuale crisi non è dovuta a scorrettezze statistiche, ma al dogmatismo di cui danno prova le élite liberali di governo. La relazione in esame esorta al rispetto assoluto del Patto di stabilità e crescita, invita all’introduzione di controlli senza preavviso per i bilanci nazionali e introduce l’elemento del sospetto in una dottrina politica, imponendo sanzioni agli Stati che dovessero falsificare le proprie statistiche.</p>
      <p sl="fr">Il progetto europeo non può essere confuso con un simile autoritarismo, che nega la sovranità popolare. È giunto il momento di costruire un’Europa fatta di cooperazione e solidarietà, basata sulla fiducia condivisa di cui abbiamo bisogno.</p>
    </intervention>
    <intervention id="2-969" speaker_id="96978" name="Nuno Melo" is_mep="True" mode="written">
      <p sl="pt">La qualità e l’affidabilità dei dati statistici relativi all’attività economica dei paesi europei sono di fondamentale importanza per l’accertamento delle reali condizioni in cui versano le economie degli Stati membri. I dati statistici della Grecia, che, secondo varie fonti, sarebbero stati alterati e non corrispondevano alle reali condizioni dell’economia greca, hanno rappresentato un importante campanello di allarme al fine di adottare misure volte a prevenire il verificarsi di situazioni simili in futuro. Alla luce di questo, il rafforzamento dei poteri e delle risorse tecniche e umane di Eurostat diventa fondamentale, se l’Europa non vuole affrontare distorsioni dei dati statistici a opera degli Stati membri. Maggiori controlli da parte di Eurostat, anche senza preavviso, saranno molto importanti per la futura affidabilità dei dati statistici nelle economie degli Stati membri.</p>
    </intervention>
    <intervention id="2-218" speaker_id="28255" name="Andreas Mölzer" is_mep="True" mode="written">
      <p sl="de">La modifica del regolamento per quanto riguarda la qualità dei dati statistici nel contesto della procedura per i disavanzi eccessivi rappresenta una misura particolarmente importante e urgente alla luce dei problemi che attualmente interessano la maggior parte dei bilanci nazionali degli Stati membri. Il Patto di stabilità e crescita, che si appresta a essere ripreso e rispettato con rigore, può essere monitorato in modo efficace solo se Eurostat riceve dati non alterati e corrispondenti alla realtà. Sappiamo che la Grecia è riuscita ad aderire all’euro presentando deliberatamente all’Unione europea dati falsificati.</p>
      <p sl="de">Si tratta naturalmente di una situazione scandalosa. Eventi simili non devono verificarsi mai più. È quindi sempre più importante aumentare i poteri di Eurostat e permettere a quest’ultimo di condurre visite metodologiche senza preavviso ai vari istituti nazionali. Solo in questo modo il Patto di stabilità e crescita varrà la carta su cui è stato scritto. Per questa ragione ho votato a favore della relazione in esame.</p>
    </intervention>
    <intervention id="2-968" speaker_id="39714" name="Rareş-Lucian Niculescu" is_mep="True" mode="written">
      <p sl="ro">La qualità dei dati statistici è particolarmente importante in questo momento, considerata la necessità di una risposta rapida a qualunque potenziale segnale d’allarme economico. Se i dati precedenti sono noti, non vi è bisogno di ulteriori discussioni. I dati statistici sono uno strumento utile in tutti i settori di competenza dell’’Unione europea, in quanto sono fondamentali per prendere decisioni a breve, medio e lungo termine. Migliore è la qualità dei dati statistici, migliori saranno le decisioni adottate in risposta alle sfide che gli Stati membri e l’intera Unione europea devono affrontare.</p>
    </intervention>
    <intervention id="2-967" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La proposta della Commissione europea era molto positiva ed è stata ulteriormente migliorata dagli emendamenti presentati dal Parlamento europeo, segnatamente:</p>
      <p sl="pt">ambito di competenze appropriato, personale sufficiente e massima indipendenza possibile per la Commissione (Eurostat);</p>
      <p sl="pt">armonizzazione della raccolta dei dati statistici;</p>
      <p sl="pt">fornitura di informazioni statistiche e di bilancio sulla base di un metodo contabile standardizzato da parte degli Stati;</p>
      <p sl="pt">definizione, nel quadro del Patto di stabilità e crescita, di sanzioni relative alla presentazione di statistiche macroeconomiche distorte da parte degli Stati membri.</p>
      <p sl="pt">Per queste ragioni, ho espresso voto favorevole.</p>
    </intervention>
    <intervention id="2-966" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della relazione in esame. La strategia dell’Unione europea per la regione del Mar Baltico è il primo, e finora l’unico, tentativo di articolare una complessa strategia comune di sviluppo. Oggi risulta evidente che le azioni intraprese dai singoli Stati membri sono troppo frammentate e non abbastanza efficaci, pertanto è necessario promuovere la cooperazione a livello regionale. Attualmente, assistiamo a divario in termini di sviluppo economico ed innovazione, pertanto vi è l’esigenza di ampliare le potenzialità di tutti i settori, trasporti, energia e turismo inclusi. Non dobbiamo lasciarci sfuggire l’opportunità di sfruttare il valore aggiunto offerto dalla strategia per il Mar Baltico e da altre future strategie macroregionali per ottenere un nuovo livello di sinergia capace di ridurre le attuali disparità, al fine di creare uno spazio permanente di prosperità comune con un elevato livello di competitività, essenziale per affrontare il problema dell’invecchiamento della popolazione e i nuovi modelli di globalizzazione.</p>
    </intervention>
    <intervention id="2-220" speaker_id="96849" name="Alain Cadec" is_mep="True" mode="written">
      <p sl="fr">Accolgo con favore la relazione sulla strategia dell’Unione europea per la regione del Mar Baltico. Il concetto di macroregione fornisce risposte concrete a diverse sfide che ci si parano di fronte in questo momento e che superano le frontiere nazionali. La strategia per la regione del Mar Baltico è il primo tentativo di utilizzare le macroregioni e permetterà a territori diversi, che si trovano tuttavia ad affrontare problematiche simili, di intraprendere azioni comuni nell’ambito di un quadro istituzionale flessibile. Le macroregioni non saranno in competizione con gli Stati membri, ma vi si affiancheranno in modo complementare, basandosi sul principio di collaborazione tra le autorità pubbliche di vario livello, il settore privato e le associazioni di volontariato.</p>
      <p sl="fr">Questa nuova forma di governo porterà innegabilmente valore aggiunto alle politiche locali, nazionali ed europee. Vale la pena di applicare il concetto di macroregione anche ad altre aree caratterizzate da una forte interdipendenza economica, ambientale e culturale.</p>
      <p sl="fr">Il relatore sottolinea, giustamente, che la strategia per la regione del Mar Baltico costituisce un progetto pilota per altre strategie macroregionali future. L’Arco atlantico, se non erro, dovrebbe essere al centro della riflessione su queste future strategie; visti i problemi comuni che affrontano i paesi bagnati da questo oceano, tra cui Bretagna, Cornovaglia, Galizia e Algarve, la creazione di una macroregione atlantica contribuirà a uno sviluppo comune e armonioso.</p>
    </intervention>
    <intervention id="2-965" speaker_id="96867" name="Maria Da Graça Carvalho" is_mep="True" mode="written">
      <p sl="pt">La strategia per la regione del Mar Baltico è il primo tentativo di articolare una complessa strategia comune di sviluppo per una simile macroregione. Essa mira a risolvere problemi comuni e a concertare le azioni allo scopo di raggiungere obiettivi condivisi. Esistono due grandi settori di interesse per questa regione: l’ambiente e lo sviluppo scientifico. Si tratta di una strategia complessa ma interessante, che potrebbe trovare forme di sviluppo per altre regioni europee.</p>
    </intervention>
    <intervention id="2-964" speaker_id="96692" name="Leonidas Donskis" is_mep="True" mode="written">
      <p sl="lt">Come cittadino lituano e membro del gruppo dell’Alleanza dei Liberali e dei Democratici per l’Europa, fornirò sempre il mio sostegno a una strategia che aiuti la regione del Mar Baltico a diventare il miglior esempio di pratiche di sviluppo sostenibile e cooperazione regionale. La risoluzione sulla strategia dell’Unione europea per la regione del Mar Baltico, che il Parlamento europeo ha approvato quest’oggi con il sostegno del gruppo ALDE, è orientata verso quelle che, per la Lituania, rappresentano delle opportunità. La strategia mira a ridurre la dipendenza della regione baltica dall’energia russa, ad aumentare le interconnessioni fra gli Stati membri della regione, a una più ampia diversificazione degli approvvigionamenti energetici, al prolungamento dell’asse ferroviario da Berlino alla costa del Mar Baltico e a trovare soluzioni per le difficoltà di passaggio della frontiera ai valichi sul confine con la Federazione russa. Questi sono quattro passi particolarmente importanti per la Lituania. Inoltre, assieme ad altri parlamentari europei, abbiamo sottolineato che la Commissione europea deve vigilare e controllare che lo stesso approccio e le stesse convenzioni internazionali siano rispettati nei paesi limitrofi, soprattutto dove è prevista la costruzione di centrali nucleari in prossimità delle frontiere esterne dell’Unione europea. Tutti i paesi della regione del Mar Baltico, incluse Russia e Bielorussia, devono attenersi ai più rigorosi standard ambientali e di sicurezza nucleare. Proprio per questo mi sono battuto nella mia dichiarazione scritta relativa alla costruzione di una centrale nucleare in Bielorussia, che ho presentato ad alcuni onorevoli colleghi, pregando loro di sottoscriverla, e che mi auguro riceverà ancor maggiore sostegno a seguito di questo voto.</p>
    </intervention>
    <intervention id="2-221" speaker_id="96977" name="Diogo Feio" is_mep="True" mode="written">
      <p sl="pt">Come ho avuto modo di riferire in precedenza circa i problemi ambientali che interessano la regione del Mar Baltico, l’Unione europea deve fare di quest’area una delle proprie priorità, in ragione delle circostanze particolarmente gravi che la interessano. Il fatto che oggi questa regione sia una delle principali vie di comunicazione e di scambio tra gli Stati membri ci ricorda il ruolo che il Mar Baltico ha svolto in passato e sottolinea la necessità, per l’Unione europea e i suoi Stati, di riconoscere l’esistenza di regioni che, a causa della propria identità e per le problematiche e le sfide allo sviluppo che devono affrontare, hanno il vantaggio di essere percepite come realtà funzionalmente integrate.</p>
      <p sl="pt">Il Mar Baltico e le regioni che si trovano sulle sue sponde hanno le capacità necessarie per divenire una macroregione pilota e per agire come tale. Mi auguro che le conclusioni derivanti dall’attuazione pratica della strategia dell’Unione europea per la regione del Mar Baltico permetteranno di valutare con maggior accuratezza e pertinenza il futuro ruolo delle macroregioni in seno alla politica europea di coesione.</p>
    </intervention>
    <intervention id="2-963" speaker_id="1164" name="Bruno Gollnisch" is_mep="True" mode="written">
      <p sl="fr">In fondo, perché non dovremmo sostenere e incoraggiare la cooperazione degli Stati baltici al fine di proteggere questa regione e far fronte alle sfide comuni riguardanti questioni economiche, sociali, energetiche, dei trasporti e via dicendo? Sono comunque dell’avviso che tale cooperazione potrebbe tranquillamente avvenire senza l’interferenza della Commissione europea.</p>
      <p sl="fr">A dire il vero, l’elemento essenziale della relazione è la promozione delle macroregioni come “livello di governance” supplementare e forse, ma solo in futuro, come parte della politica di “coesione” dell’Unione europea. Questa coesione implica l’unione di regioni situate da un lato e dall’altro delle frontiere, possibilmente sotto forma di gruppi europei di enti territoriali dotati di personalità giuridica e chiamati a scegliere, in modo sovrano, la legislazione nazionale da seguire. Pazienza se, per fare questo, bisognerà inventare interessi comuni quale criterio di fusione delle regioni e istituire un’imposta europea per finanziare l’intera operazione.</p>
      <p sl="fr">Nonostante le belle parole del relatore, tutto è lecito pur di abolire le frontiere nazionali e ricomporre il paesaggio europeo. Per questo, oltre all’interesse che possono suscitare il Mar Baltico e i suoi problemi, abbiamo votato contro questa relazione.</p>
    </intervention>
    <intervention id="2-222" speaker_id="96813" name="Barbara Matera" is_mep="True" mode="written">
      <p sl="it">Signor Presidente, onorevoli colleghi, dichiaro il mio voto favorevole alla strategia dell’Unione europea per la regione del mar Baltico e il ruolo delle macroregioni nella futura politica di coesione. La strategia per la regione del mar Baltico deve rappresentare un apripista, un progetto pilota per le future strategie delle macroregioni, concordo con il relatore Olejniczak. Nell’evoluzione dell’Unione europea, il nuovo approccio “macroregionale” deve mirare a creare le condizioni per assicurare l’occupazione per le generazioni future, a promuovere la coesione territoriale ed a realizzare interventi di protezione ambientale, attraverso l’innovazione dei territori e lo sviluppo sostenibile; il miglioramento della mobilità e accessibilità dei territori e la promozione di uno sviluppo policentrico.</p>
      <p sl="it">Interessi e finalità comuni che potranno emancipare ed equilibrare i territori che oggi compongono l’Unione europea, nonché rappresentare un’attrattiva per l’adesione di nuovi Stati, per un rafforzamento dell’istituzione europea e per un suo potenziamento sempre più verso i paesi limitrofi. Condivido il ruolo centrale conferito agli Stati membri così proiettati verso un nuovo livello di governance che permetterà loro di recuperare le regioni periferiche e più svantaggiate. Concludo, sottolineando l’importanza del ruolo della Commissione e responsabilizzando la stessa verso la rapida attuazione della strategia per la regione del Baltico e la nascita delle altre macroregioni.</p>
    </intervention>
    <intervention id="2-223" speaker_id="96742" name="Jean-Luc Mélenchon" is_mep="True" mode="written">
      <p sl="fr">La relazione in esame ha il solo merito di chiedere il disinquinamento del Mar Baltico, fattore necessario per la preservazione del nostro ecosistema e che deve essere portato a termine quanto prima. Nondimeno, questo testo è caratterizzato dallo stesso dogmatismo della maggior parte delle relazioni sottoposte al voto del Parlamento. Benché aspiri ad essere ecologicamente responsabile, la relazione parla dello sviluppo dell’energia nucleare nella regione, senza però condannarlo. Per quanto riguarda l’affermato desiderio di istituire macroregioni europee altamente concorrenziali, questo è assolutamente inaccettabile. Attraverso tali regioni si cerca, ancora una volta, di smantellare lo stato sociale. Non è possibile risanare la regione del Mar Baltico secondo le modalità professate dal liberalismo.</p>
    </intervention>
    <intervention id="2-962" speaker_id="96978" name="Nuno Melo" is_mep="True" mode="written">
      <p sl="pt">Il Mar Baltico è uno dei mari più inquinati del mondo, condizione che giustifica perfettamente il concetto di macroregioni organizzate attorno a obiettivi comuni o problemi di sviluppo condivisi, connotate da caratteristiche e condizioni geografiche comuni e al tentativo di articolare per questa macroregione una strategia di sviluppo comune e integrata. Le risorse comuni della regione del Mar Baltico sono condivise da molti paesi, portando a una notevole interdipendenza e giustificando una strategia di ampio respiro per la regione. La strategia per la regione del Mar Baltico è il primo – e finora l’unico – tentativo di articolare una complessa strategia di sviluppo comune integrata per una macroregione e deve essere considerata un progetto pilota e un esempio all’interno dell’Unione europea.</p>
    </intervention>
    <intervention id="2-961" speaker_id="96694" name="Rolandas Paksas" is_mep="True" mode="written">
      <p sl="lt">Ho votato a favore della relazione sulla strategia dell’Unione europea per la regione del Mar Baltico e il ruolo delle macroregioni nella futura politica di coesione anzitutto perché il relativo processo di attuazione deve procedere con maggior rapidità, in particolar modo per quanto attiene alla politica energetica, uno dei settori prioritari della strategia. Si tratta di un elemento importante nelle relazioni esterne dell’Unione europea e dei suoi Stati membri. Dobbiamo sviluppare forme di cooperazione tra gli Stati della regione del Mar Baltico e i paesi confinanti, pur riducendo la dipendenza energetica della regione. È estremamente positivo che la strategia abbia trovato il modo di affrontare la questione della sicurezza nucleare della regione. Spero che, alla luce della prevista espansione dell’energia nucleare nella regione, i paesi dell’Unione europea si dovranno attenere ai più rigorosi standard ambientali e di sicurezza e che la Commissione dovrà vigilare e controllare che lo stesso approccio e le stesse convenzioni internazionali siano rispettate nei paesi limitrofi; mi auguro specialmente che queste intenzioni non rimangano solo sulla carta, soprattutto in quei paesi in cui è prevista la costruzione di centrali nucleari in prossimità delle frontiere esterne dell’Unione europea. Dobbiamo garantire che sia gli Stati membri sia i paesi limitrofi – in particolar modo Russia e Bielorussia, dove esistono progetti per la costruzione di centrali nucleari – prendano tali disposizioni seriamente. La creazione del triangolo nucleare del Baltico non suscita solo le preoccupazioni della Lituania, ma quelle di tutta l’Europa. L’intenzione di Russia e Bielorussia di costruire nuove centrali nucleari in prossimità delle frontiere orientali dell’Unione europea rappresenta una seria minaccia alla sicurezza ambientale sia della Scandinavia che dell’Europa occidentale.</p>
    </intervention>
    <intervention id="2-960" speaker_id="28279" name="Justas Vincas Paleckis" is_mep="True" mode="written">
      <p sl="lt">All’interno dell’Unione europea è importante avere una visione macroregionale dell’area del Mar Baltico, nonché istituire una cooperazione nei settori ambientale, energetico e altri, assieme a paesi terzi come Russia e Bielorussia. Indubbiamente, ho votato a favore della relazione anche perché, giustamente, indica che gli Stati membri dell’Unione devono fungere da esempio nel settore della sicurezza nucleare ed ambientale, soprattutto in materia di costruzione di nuove centrali nucleari. Dobbiamo chiedere il rispetto dei più rigorosi standard e un buon livello di cooperazione anche ai nostri vicini, soprattutto a quelli che intendono costruire centrali nucleari in prossimità delle frontiere esterne dell’Unione europea. Purtroppo ho qualche difficoltà a definire un gesto amichevole la decisione bielorussa di situare una nuova centrale nucleare a soli 25 chilometri dal confine lituano e a 50 chilometri dalla capitale, Vilnius. Nessuna delle capitali degli altri Stati membri è altrettanto vicina alle frontiere esterne dell’Unione o si troverà ad affrontare una situazione simile. Le organizzazioni ambientali non governative bielorusse lanciano segnali d’allarme perché, secondo loro, nella progettazione e costruzione della centrale nucleare, lo Stato non rispetta gli standard ambientali e di sicurezza internazionali. Si teme che la presentazione del progetto alle società bielorussa e lituana sia organizzata in modo superficiale e non affronti le principali problematiche. L’Unione europea non può impedire la costruzione di centrali nucleari proprio alle porte delle proprie frontiere, ma, assieme, possiamo negoziare con il governo bielorusso in merito all’ubicazione dell’impianto. Bruxelles deve adottare tutte le misure necessarie a garantire che, durante la costruzione, l’Unione possa controllare che la Bielorussia rispetti scrupolosamente gli impegni internazionali assunti ai sensi delle convenzioni di Espoo e Aarhus.</p>
    </intervention>
    <intervention id="2-224" speaker_id="28409" name="Raül Romeva i Rueda" is_mep="True" mode="written">
      <p sl="en">La strategia per la regione del Mar Baltico è il primo tentativo di articolare una complessa strategia comune di sviluppo per una macroregione. Si tratta di un’area funzionale organizzata attorno a obiettivi o problemi di sviluppo condivisi, connotata da caratteristiche e condizioni geografiche comuni. Noi verdi, riteniamo che sia importante l’adozione in commissione degli emendamenti proposti da noi e dal gruppo EFD, sottolineando che lo sviluppo di macroregioni è fondamentalmente una misura complementare, che non deve mirare a sostituire il finanziamento dell’Unione europea a favore di singoli programmi locali e regionali quale priorità d’intervento, attribuendo un ruolo prominente al trasporto di merci via mare.</p>
    </intervention>
    <intervention id="2-225" speaker_id="96974" name="Nuno Teixeira" is_mep="True" mode="written">
      <p sl="pt">La relazione in esame difende l’importanza di articolare strategie per le macroregioni dell’Unione europea, viste come aree funzionali organizzate attorno a obiettivi o problemi di sviluppo condivisi e si concentra sulla strategia dell’Unione europea per la regione del Mar Baltico quale progetto pilota. Sostengo questa proposta perché ritengo essenziale un piano territoriale integrato che promuova una strategia basata sugli interessi comuni ai territori delle regioni interessate, sostenuta dal contributo di tutte le politiche europee per perseguire i propri obiettivi e guidata dagli obiettivi della politica regionale europea, soprattutto ai fini della coesione.</p>
      <p sl="pt">In questo senso si fa riferimento al Libro verde sulla coesione territoriale, sottolineando l’importanza di intervenire nelle varie regioni dell’Unione europea sulla base delle loro necessità funzionali. Si spera che questa sarà la prima di una serie di iniziative che forniranno alle varie macroregioni europee un quadro legislativo e programmatico adeguato, basato sull’idea di cooperazione territoriale europea.</p>
    </intervention>
    <intervention id="2-226" speaker_id="96698" name="Viktor Uspaskich" is_mep="True" mode="written">
      <p sl="en">L’Unione europea riveste un enorme potenziale per noi e per i nostri vicini in diversi settori politici e attuare con successo questa strategia potrebbe aumentare la prosperità e l’accessibilità della regione, garantirne la sicurezza e proteggere l’ambiente.</p>
      <p sl="en">Solo unendo le risorse e indirizzandole verso obiettivi definiti congiuntamente sarà possibile ottenere risultati adeguati. Una più stretta cooperazione tra i paesi del Mar Baltico ridurrà le disparità tra i nostri paesi, contribuendo ad armonizzare i mercati e a renderli maggiormente accessibili.</p>
      <p sl="en">La posizione geografica unica e l’interdipendenza dei paesi del Mar Baltico pongono questi Stati in una posizione ottimale per sfruttare la strategia dell’Unione europea al fine di migliorare i rapporti con i paesi terzi limitrofi. Possibili settori di cooperazione con la Russia comprendono i collegamenti nell'ambito dei trasporti, il turismo, le minacce sanitarie transfrontaliere, la protezione dell’ambiente e le questioni energetiche. Dobbiamo far fronte altresì alla mancanza di infrastrutture e di accessi adeguati fra le diverse reti di trasporti.</p>
      <p sl="en">Il Mar Baltico è uno dei mari più inquinati del mondo: solo un’azione coordinata può cambiare la situazione. Finora l’attuazione della strategia è stata lenta. Dobbiamo dare impulso a questo processo e proseguire nel nostro impegno.</p>
      <p sl="en">Guardando al futuro, credo che il calendario di questa strategia progredirà a passo più spedito quando la Presidenza passerà a uno Stato baltico: la Polonia nel 2011 e la Lituania nel 2013.</p>
    </intervention>
    <intervention id="2-227" speaker_id="96778" name="Artur Zasada" is_mep="True" mode="written">
      <p sl="pl">Mi congratulo con il relatore per la qualità del documento presentato. Naturalmente ho sostenuto questa relazione sulla strategia dell’Unione europea per la regione del Mar Baltico e sul ruolo delle macroregioni in seno alla politica europea di coesione. La relazione fa riferimento a diverse questioni fondamentali: l’ambiente, l’energia e le relazioni esterne. A mio avviso, una delle più importanti sfide per la regione del Mar Baltico è la creazione di una’efficace rete di diversi tipi di trasporto. Sono lieto che la versione definitiva del documento comprenda il mio emendamento relativo all’importanza del corridoio di trasporto centreuropeo. Sviluppare reti di trasporto e assicurare che tutte le regioni godano del giusto livello di accesso all’infrastruttura garantirà la reale coesione dell’Unione europea.</p>
    </intervention>
    <intervention id="2-959" speaker_id="96762" name="Joachim Zeller" is_mep="True" mode="written">
      <p sl="de">Sono lieto che la relazione sulla strategia dell’Unione europea per la regione del Mar Baltico abbia ricevuto un così ampio sostegno in Parlamento e, in qualità di relatore ombra per il mio gruppo, desidero ringraziare il relatore per la costruttiva cooperazione fornita. La relazione riflette le varie sfide che devono affrontare gli Stati che costeggiano il Mar Baltico e invita a far fronte ai problemi legati alla gestione del danno ambientale del Mar Baltico, allo sviluppo economico, all’estensione delle infrastrutture di trasporto nella cooperazione transfrontaliera macroregionale e a trovare soluzioni. Dobbiamo coinvolgere in questa cooperazione Russia, Bielorussia e Norvegia. In questo caso è necessaria una cooperazione interdisciplinare, anche a livello di commissioni parlamentari. Questa strategia macroregionale per il Mar Baltico è un progetto pilota, dal cui successo dipenderà la valutazione se una struttura macroregionale rappresenta oppure no un progresso verso la futura politica di coesione. Le regioni che costeggiano il Mar Baltico stanno già cooperando tra loro, ma ora, in particolar modo a livello di Stati membri, sono invitate ad attuare tale strategia. Le istituzioni europee, e in particolar modo la Commissione, dovrebbero fornire coordinamento e sostegno, nel rispetto del proprio ruolo.</p>
    </intervention>
    <intervention id="2-958" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore della presente relazione perché considero essenziale il contributo della politica regionale dell’Unione europea al piano di rilancio dell’economia europea. La politica regionale deve essere considerata una politica di sviluppo a lungo termine dell’UE a sostegno di una rinnovata concorrenza e dell’occupazione negli Stati membri. La lotta alla crisi economico-finanziaria ha altresì contribuito ad accelerare e semplificare i programmi della politica di coesione, che ritengo della massima importanza ai fini di un migliore adeguamento della politica di bilancio. Essa è altresì necessaria per combattere la difficile congiuntura attuale: con l’accelerazione dei programmi, contribuirà al consolidamento dell’Unione europea, degli Stati membri e delle regioni. É quindi indispensabile procedere tendendo a una maggiore competitività, sostenibilità e flessibilità di questi programmi nell’ambito di un mondo globalizzato. Credo sia inoltre fondamentale dedicare ancora particolare attenzione alle regioni dell’obiettivo 2 attraverso il sostegno alla riconversione economica e sociale di queste zone, evidenziandone tutte le potenzialità e promovendo il coordinamento di tutti i mezzi e strumenti che hanno a disposizione per promuovere la crescita e l’occupazione.</p>
    </intervention>
    <intervention id="2-957" speaker_id="28422" name="Alfredo Antoniozzi" is_mep="True" mode="written">
      <p sl="it">Signor Presidente, onorevoli colleghi, sono favorevole a questa relazione poiché riconosco l'importanza capitale della politica regionale per far fronte alle conseguenze della lunga crisi economico-finanziaria che stiamo vivendo. Purtroppo le regioni europee cosiddette obiettivo 2 hanno pagato un prezzo molto alto in termini di disoccupazione e di esclusione sociale a causa della suddetta crisi, pertanto ritengo particolarmente utile la proposta di sostenere attivamente le PMI di queste regioni, allo scopo di preservare i posti di lavoro già esistenti e possibilmente di crearne di nuovi.</p>
    </intervention>
    <intervention id="2-956" speaker_id="96862" name="Sophie Auconie" is_mep="True" mode="written">
      <p sl="fr">Bisogna ricordare che la politica regionale dell’UE è il principale fattore europeo di rilancio dell’economia poiché, come sottolinea la relazione, è la fonte di investimenti comunitari più importante nell’economia reale. É comunque indispensabile che il rilancio economico delle nostre regioni non avvenga solo nell’immediato, ma anche a medio e lungo termine. Per questo motivo la relazione Kratsa, sulla quale ho espresso voto favorevole, mira a lottare contro i problemi strutturali legati, in particolare, a competitività e occupazione. In questo momento tutti gli attori delle nostre regioni sono colpiti dalla crisi. Le piccole e medie imprese, ad esempio, incontrano sempre più difficoltà nel ricorrere a microfinanziamenti e microcrediti. É nostro obiettivo fondamentale, quindi, accrescere la forza di attrazione delle nostre regioni che ci permetterà, se del caso, di aumentare gli investimenti destinati alle regioni.</p>
    </intervention>
    <intervention id="2-955" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della presente relazione. L’adeguato coordinamento della politica regionale europea può accrescere competitività e occupazione nelle regioni dell’UE. In una crisi economico-finanziaria globale e di recessione economica, la politica regionale comunitaria è il principale dispositivo di attuazione che contribuisce in maniera significativa al Piano europeo di ripresa economica. Credo che in futuro la politica regionale debba basarsi sulle priorità stabilite dalla strategia dell’UE 2020, ad esempio la crescita intelligente e sostenibile raggiunta attraverso nuove modalità e la promozione di migliori condizioni per le imprese associata a concorrenza leale, creazione di posti di lavoro, senso imprenditoriale e innovazione per tutte le regioni, sviluppando le PMI e sostenendone la crescita potenziale. L’utilizzo dei fondi strutturali assume particolare rilevanza nel contesto della politica regionale; credo pertanto che una loro maggiore flessibilità ci permetterebbe di dare subito il via ai programmi previsti, la cui attuazione contribuirebbe a migliorare la situazione socioeconomica delle singole regioni.</p>
    </intervention>
    <intervention id="2-954" speaker_id="97198" name="Mara Bizzotto" is_mep="True" mode="written">
      <p sl="it">Signor Presidente, onorevoli colleghi, da sempre l'Unione europea dimostra scarsa attenzione per il mondo delle PMI, impegnandosi più a parole che nei fatti in politiche mirate alla competitività e all’innovazione. Soprattutto, questa Europa è lontana dalle istituzioni locali e dalle realtà amministrative più lontane dal centro ma più vicine al cittadino.</p>
      <p sl="it">Tuttavia, le ragioni di fondo espresse dal relatore nel suo lavoro che oggi votiamo, la logica di base che esprime è condivisibile perché, dal mio punto di vista, pone giustamente l'attenzione sulla necessità di un maggiore utilizzo dei fondi erogati dall'UE nella lotta alla crisi e all'impoverimento di aree depresse o a rischio di declino economico e sociale. Ed è soprattutto all'universo vastissimo delle PMI che oggi l'UE deve rivolgere nuovi e più consistenti sforzi, come suggerisce la relazione, se vuole veramente contribuire all'uscita del continente dalla crisi.</p>
      <p sl="it">Le nostre PMI, che costituiscono il 99% del tessuto produttivo europeo, hanno bisogno di libertà dalla burocrazia, ma oggi, viste le particolari condizioni di difficoltà, hanno anche bisogno di sostegno per superare i problemi di accesso al credito e di adattamento ad un mercato globale sempre più complesso e competitivo.</p>
    </intervention>
    <intervention id="2-229" speaker_id="39722" name="Sebastian Valentin Bodu" is_mep="True" mode="written">
      <p sl="ro">L’Unione europea e gli Stati membri devono far fronte a una grave crisi finanziaria, economica e sociale. Devono compiere innumerevoli sforzi per garantire il maggior numero possibile di posti di lavoro e la più alta occupazione possibile in Europa.</p>
      <p sl="ro">Per sconfiggere la crisi l’UE deve intensificare gli sforzi e investire in competenze, formazione professionale e nella creazione di posti di lavoro sostenibili. La strategia UE 2020 deve lanciare con efficacia un’iniziativa europea su ampia scala in materia di occupazione che, ad esempio, intensifichi i programmi di attivazione, in particolare per le persone poco qualificate, prevedendo consulenza personalizzata, formazione o aggiornamento e riqualificazione intensiva dei lavoratori, tirocini, posti di lavoro sovvenzionati e sovvenzioni a fondo perduto per l’avvio di attività d’impresa destinate a lavoratori autonomi e imprese.</p>
      <p sl="ro">Queste misure possono essere finanziate dal comitato dei pagamenti del Fondo sociale europeo. Nel momento in cui vengono realmente persi posti di lavoro si impone un intervento rapido, non da ultimo per ridurre il rischio che le persone vengano escluse dal mercato del lavoro. Si tratta di misure necessarie visto che, nell’UE a 27, il tasso di disoccupazione è cresciuto dall’8 per cento nel 2009 al 9,6 per cento.</p>
    </intervention>
    <intervention id="2-230" speaker_id="96849" name="Alain Cadec" is_mep="True" mode="written">
      <p sl="fr">La politica di coesione rappresenta un’importante fonte di finanziamento per le regioni europee e, in tal senso, svolge un ruolo decisivo nella lotta alla crisi economico-finanziaria.</p>
      <p sl="fr">Mi unisco alla relatrice nel sottolineare la grande importanza dell’obiettivo 2. Se i fondi strutturali devono indubbiamente contribuire, prima di tutto, al recupero delle regioni più svantaggiate in termini di sviluppo, le altre regioni devono avere accesso a finanziamenti adeguati alle loro problematiche. Dalla riforma del 2006, l’obiettivo 2 contribuisce al rafforzamento della competitività regionale e dell’occupazione, con un finanziamento di 54,7 miliardi di euro per il periodo 2007-2013. Questo investimento nella competitività delle economie regionali è ancora più importante in periodo di crisi economica.</p>
      <p sl="fr">É proprio grazie a uno sforzo di innovazione, ricerca e sviluppo che l’Unione europea potrà ritrovare e stabilizzare una crescita sostenibile e posti di lavoro qualificati. Nel quadro della discussione sulle prospettive finanziarie europee per il periodo post-2013, è fondamentale che il Parlamento europeo ricordi l’impegno assunto nell’obiettivo 2. La politica di coesione deve rimanere una politica forte e adeguatamente finanziata, motivo per cui insisto sulla necessità di mantenere le risorse finanziarie per l’obiettivo 2. É indispensabile per favorire la convergenza di tutte le regioni europee.</p>
    </intervention>
    <intervention id="2-953" speaker_id="96867" name="Maria Da Graça Carvalho" is_mep="True" mode="written">
      <p sl="pt">Questa relazione verte sul contributo della politica regionale dell’Unione europea alla soluzione della crisi economica. I fondi strutturali sono indispensabili per l’investimento in settori che concorrono al miglioramento della produttività e alla crescita economica. Il loro ruolo è ancora più importante in periodo di restrizioni di bilancio, in presenza di tagli agli investimenti pubblici operati negli Stati membri. Questi fondi sono altresì decisivi per finanziare iniziative volte a preparare l’Europa al periodo successivo alla crisi, quali ad esempio misure di consolidamento delle capacità degli europei nei nuovi settori e nelle nuove tecnologie.</p>
    </intervention>
    <intervention id="2-952" speaker_id="96973" name="Mário David" is_mep="True" mode="written">
      <p sl="pt">Poiché la strategia UE 2020 di recente adozione è modulata sulla coesione economica, sociale e territoriale, una politica di coesione dinamica, e i fondi strutturali rappresentano strumenti indispensabili per raggiungere l’obiettivo di crescita sostenibile e inclusiva negli Stati membri, in particolare nelle regioni, ho votato pienamente a favore delle proposte contenute nella relazione. Nel quadro della crisi economico-finanziaria che caratterizza l’Unione europea, la politica regionale e di coesione e soprattutto i programmi dell’obiettivo 2 assumono maggiore importanza nel processo di ripresa economica, come stimolo di competitività e creazione di posti di lavoro a livello locale e regionale per fornire un sostegno indispensabile agli investimenti pubblici.</p>
      <p sl="pt">Pertanto giudico abbastanza positiva l’introduzione di maggiore flessibilità, e fondamentale la semplificazione dei programmi della politica di coesione. D’altro canto, questo comporta più flessibilità nello stanziamento dei fondi europei per consentire alle regioni di usufruire pienamente del sostegno agli investimenti infrastrutturali a vantaggio della comunità imprenditoriale, composta prevalentemente da piccole e medie imprese, e nella stimolazione di ricerca e modernizzazione nei settori agricolo e industriale.</p>
    </intervention>
    <intervention id="2-231" speaker_id="96977" name="Diogo Feio" is_mep="True" mode="written">
      <p sl="pt">Data l’importanza del principio di solidarietà, ritengo che un’efficace attuazione dei fondi comunitari destinati alla politica di coesione sia fondamentale. Come ho avuto modo di osservare in altre occasioni, lo stanziamento efficiente dei fondi di coesione comunitari è essenziale per ridurre gli squilibri presenti nelle varie regioni dell’Unione europea a 27, per concorrere ad attenuare gli squilibri e a promuovere la competitività europea. É indispensabile aiutare le zone più svantaggiate a svilupparsi, migliorare l’efficiente stanziamento dei fondi per innovazione, tecnologia e istruzione, e applicare misure che stimolino in particolare l’occupazione e la competitività. Gli obiettivi della strategia UE 2020 devono fungere da guida anche in questo settore.</p>
    </intervention>
    <intervention id="2-951" speaker_id="96899" name="José Manuel Fernandes" is_mep="True" mode="written">
      <p sl="pt">La coesione regionale è un obiettivo fondamentale dell’Unione europea e assume particolare importanza in questo periodo di grave e prolungata crisi economica, producendo forti conseguenze sulla disoccupazione soprattutto nelle regioni meno favorite.</p>
      <p sl="pt">Con la riforma del 2006, l’obiettivo 2 è stato legato al consolidamento della competitività regionale e dell’occupazione in 168 regioni di 19 Stati membri, corrispondenti a 314 milioni di persone, con un finanziamento complessivo di 54,7 miliardi di euro (poco meno del 16 per cento dei fondi totali) per il periodo 2007-2013. Circa il 74 per cento dell’importo è destinato al miglioramento della conoscenza e dell’innovazione (33,7 per cento) e all’incremento e miglioramento dei posti di lavoro (40 per cento).</p>
      <p sl="pt">Credo occorra impegnarsi a investire nell’economia reale e sostenere le piccole e medie imprese dando priorità a innovazione, competitività e occupazione. É questo un orientamento che inquadra e rafforza la strategia dell’UE 2020 per una crescita intelligente, sostenibile e inclusiva.</p>
      <p sl="pt">Per tale motivo sottolineo la necessità che gli Stati membri e le rispettive regioni chiedano con urgenza i fondi europei a loro disposizione: la questione è diventata ancora più importante nell’attuale crisi economico-finanziaria, come ho fatto presente sia qui in Parlamento sia in vari interventi tenuti in Portogallo.</p>
    </intervention>
    <intervention id="2-232" speaker_id="96706" name="João Ferreira" is_mep="True" mode="written">
      <p sl="pt">La relazione oggetto della discussione non è l’ennesimo tentativo di scagionare i veri responsabili della crisi sociale ed economica attuale, né l’ennesimo tentativo di attribuire esclusivamente ai lavoratori e all’opinione pubblica il merito del presunto superamento della crisi. Il documento sostiene con vigore le priorità essenziali della strategia UE 2020, e invoca un ulteriore consolidamento delle politiche per potenziarla mediante misure tese a valorizzare il mercato unico europeo. Ricordiamoci che queste priorità sono identiche a quelle riconosciute dalla rinnovata strategia di Lisbona, uguali a quelle che giustificavano e promovevano i processi di privatizzazione dei servizi pubblici, la liberalizzazione dei licenziamenti e il degrado delle condizioni di lavoro, l’aumento della disoccupazione e la campagna di regressione sociale, in altre parole le cause strutturali dell’odierna crisi sistematica del capitalismo.</p>
      <p sl="pt">I fondi strutturali, o qualsiasi altro strumento finanziario di politica regionale teso principalmente alla coesione, devono basarsi su un vero e proprio interesse per lo sviluppo economico e il progresso sociale, la coesione territoriale e la riduzione delle disparità regionali. Non devono invece essere usati apposta per finanziare politiche che avranno conseguenze contrarie agli obiettivi sanciti e che, da sole, getteranno i semi di crisi nuove e più profonde.</p>
    </intervention>
    <intervention id="2-950" speaker_id="96693" name="Juozas Imbrasas" is_mep="True" mode="written">
      <p sl="lt">Signor Presidente, oggi discutiamo della crisi economica e finanziaria, ma riusciamo veramente a trarne un insegnamento? La regolamentazione inadeguata degli Stati Uniti, ove le banche concedevano prestiti a clienti insolventi che non erano in grado di onorarli, ha inevitabilmente portato alla diffusione di crediti tossici di cui, in tutto il mondo, continueremo a soffrire le conseguenze per molto tempo ancora. Per questo la politica regionale dell’Unione europea diventa un elemento essenziale del Piano di ripresa economica, che rappresenta la principale fonte comunitaria di investimenti nell’economia reale, ma l’UE è priva di meccanismi efficaci per il coordinamento economico e una crescita equilibrata. La politica di coesione, che si esplica attraverso i fondi strutturali e altre iniziative, è di primaria importanza. La politica regionale non è solo un modo per ridurre con effetto immediato l’impatto negativo della crisi economica e sociale, ma è anche una politica a lungo termine di lotta ai problemi strutturali manifestatisi e venutisi a creare durante la crisi, soprattutto nei settori della competitività e dell’occupazione negli Stati membri. Per la Lituania è altresì importante uscire dalla crisi il più rapidamente possibile e dedicare particolare attenzione all’aumento della competitività e dell’occupazione negli Stati membri.</p>
    </intervention>
    <intervention id="2-949" speaker_id="95017" name="Iosif Matula" is_mep="True" mode="written">
      <p sl="ro">Mi sono espresso a favore della relazione perché credo che competitività regionale e occupazione siano un aspetto essenziale della politica di coesione, data la crisi finanziaria in corso che ha rallentato il processo di crescita economica.</p>
      <p sl="ro">Ora per noi è importante tenere conto delle priorità della strategia UE 2020 per individuare e mettere in pratica nuovi elementi che promuovano la crescita economica e il consolidamento della coesione sociale e territoriale dell’Unione europea. La coesione territoriale contribuisce a dare impulso alla competitività delle varie regioni per renderle più attraenti possibile, garantendo inoltre condizioni perfette per l’imprenditoria e lo sviluppo delle PMI.</p>
      <p sl="ro">Oltre a ciò, nella relazione viene attribuito un ruolo fondamentale al ricorso a misure che accelerino l’attuazione dei programmi della politica di coesione. Lo scopo è mobilitare risorse e strumenti necessari alla concessione di sostegno finanziario a livello locale e regionale. In virtù di questo obiettivo, vengono prese in considerazione le necessità attuali dettate dalla situazione economica in essere, nello specifico la necessità di trovare una risposta in tempo reale, e l’identificazione di misure a lungo termine.</p>
      <p sl="ro">I programmi strutturali devono essere attuati non con misure di protezione volte alla sopravvivenza economica, ma con obiettivi di sviluppo sostenibile in futuro.</p>
    </intervention>
    <intervention id="2-948" speaker_id="96978" name="Nuno Melo" is_mep="True" mode="written">
      <p sl="pt">La risposta positiva alla lotta alla crisi economico-finanziaria ha dimostrato l’importanza della politica regionale dell’Unione europea. Nonostante questo, il caso specifico dell’obiettivo 2 riguarda più di 300 milioni di cittadini nelle regioni sfavorite che a loro volta subiscono le conseguenze di questa grave crisi. Quindi è giunto il momento di rafforzare gli strumenti dell’obiettivo 2 per attuare le priorità fondamentali della strategia dell’UE 2020.</p>
    </intervention>
    <intervention id="2-233" speaker_id="97022" name="Robert Rochefort" is_mep="True" mode="written">
      <p sl="fr">Ho votato a favore della relazione Kratsa-Tsagaropoulou sul contributo della politica regionale dell’UE alla lotta contro la crisi economico-finanziaria. La politica regionale dell’Unione europea, che costituisce la maggiore fonte comunitaria di investimenti nell’economia reale, può contribuire in maniera determinante al Piano europeo di ripresa economica. Nell’ambito della politica regionale europea per il periodo 2007-2013, sono stati stanziati non meno di 55 miliardi di euro a favore delle misure di sostegno alle imprese. Questi aiuti sono fondamentali, in particolare quelli a favore delle PMI gravemente indebolite dalla crisi economica, e devono essere aumentati. Anche gli investimenti nei settori della ricerca, dello sviluppo, dell’innovazione e dell’istruzione devono essere incrementati per sostenere la crescita economica e l’occupazione nei nostri territori; in tal senso, penso in particolare alla circoscrizione sudoccidentale della Francia che rappresento. Per concludere, la politica regionale dell’UE sarà veramente efficace solo mettendo in atto una vera e propria collaborazione tra enti locali, regionali, nazionali, transfrontalieri ed europei.</p>
    </intervention>
    <intervention id="2-234" speaker_id="28409" name="Raül Romeva i Rueda" is_mep="True" mode="written">
      <p sl="en">Nell’ambito della crisi economico-finanziaria globale, la politica regionale dell’UE contribuisce al Piano di ripresa economica accelerando l’attuazione dei programmi della politica di coesione. La politica di “pre-finanziamento” per i programmi della politica di coesione 2007-2013 ha portato, nel quadro delle dotazioni finanziarie concordate con gli Stati membri, un’immediata liquidità dell’ordine di 6,25 miliardi di euro per gli investimenti nel 2009.</p>
      <p sl="en">In sede di commissione sono stati approvati gli emendamenti del gruppo Verde/Alleanza libera europea in materia di sostegno fornito dagli strumenti di finanziamento destinati all’obiettivo 2 per gli enti che operano per un’economia sociale e inclusiva; l’integrazione della tutela ambientale e del potenziale sviluppo dell’energia rinnovabile come settori in cui è dimostrabile il valore aggiunto degli interventi dell’Unione europea; l’adozione di misure adeguate a breve e lungo termine per le periferie e i centri urbani che presentano problemi sociali specifici e importanti (elevato tasso di disoccupazione, emarginazione, esclusione sociale, ecc.), che si aggravano a causa della crisi.</p>
    </intervention>
    <intervention id="2-947" speaker_id="4545" name="Catherine Stihler" is_mep="True" mode="written">
      <p sl="en">É di fondamentale importanza ricorrere a un intervento collettivo in tutta l’Unione europea per lottare contro la crisi economica globale che ci ha colpito. Approvo pienamente questa relazione.</p>
    </intervention>
    <intervention id="2-946" speaker_id="28134" name="Eva-Britt Svensson" is_mep="True" mode="written">
      <p sl="sv">Mi sono astenuta dal voto. Vi sono alcune idee che condivido pienamente, ad esempio la parte riguardante una maggiore partecipazione delle donne al mercato del lavoro. Ciononostante nutro qualche dubbio per l’eccessiva enfasi posta sulla competitività che permea l’intero documento. La relazione di iniziativa invoca un aumento superiore al 25 per cento per le regioni dell’obiettivo 2 al fine di aumentare la competitività, da apportare nel bilancio della politica regionale. A tale proposito non è stata effettuata nessuna valutazione d’impatto adeguata. Si rende necessaria una valutazione globale dei 450 programmi che rientrano nel Fondo di coesione, nel Fondo sociale europeo e nel più recente Fondo di adeguamento alla globalizzazione del 2007 per capire il funzionamento di queste forme di assistenza dal punto di vista sociale e in una prospettiva di genere. In questo momento si sovrappongono, portando a una mancanza di chiarezza. Inoltre non sono d’accordo con la relazione quando sostiene che la politica regionale dell’UE è di cruciale importanza per la ripresa europea. Sono infatti i criteri erronei del patto di stabilità che inducono gli Stati membri a introdurre riduzioni nei salari, nelle pensioni e nella previdenza sociale. Questo significa che la ripresa richiederà molto più tempo, a prescindere dai contributi europei.</p>
    </intervention>
    <intervention id="2-235" speaker_id="96974" name="Nuno Teixeira" is_mep="True" mode="written">
      <p sl="pt">Questa relazione della commissione per lo sviluppo regionale propone un approccio realistico ed estremamente attuale sulla situazione che vivono gli Stati membri e le relative regioni, considerato il contesto di crisi economica e finanziaria che affligge l’Europa. Essendo di Madeira, una regione ultraperiferica classificata come regione dell’obiettivo “competitività regionale e occupazione”, conosco molto bene il tema qui affrontato che mi riguarda fortemente, motivo per cui ho deciso di votare a favore della relazione. L’obiettivo 2 della politica di coesione comunitaria tende a dare impulso alle regioni caratterizzate da gravi problemi di disoccupazione e con difficoltà strutturali aggravate ancor più dalla crisi attuale.</p>
      <p sl="pt">Per attuare appieno la politica regionale e raggiungere gli obiettivi della strategia Europa 2020, è necessario rafforzare la competitività delle regioni sviluppando politiche occupazionali ed economiche. Solo così l’Europa potrà raggiungere un’efficace crescita intelligente, sostenibile e inclusiva. Per questi motivi condivido il parere della relatrice, che propone maggiore flessibilità nella concessione di fondi e aiuti comunitari affinché le regioni coinvolte possano beneficiare della modernizzazione e del sostegno che si traducano in un vero e proprio sviluppo e, con il passare del tempo, diano luogo a un’economia più sostenibile.</p>
    </intervention>
    <intervention id="2-236" speaker_id="96698" name="Viktor Uspaskich" is_mep="True" mode="written">
      <p sl="en">Vista la mancanza di un meccanismo unico ed efficace di coordinamento economico e crescita equilibrata nell’Unione europea, la politica di coesione svolge un ruolo da protagonista nella nostra ripresa. In particolare, l’obiettivo 2 dei fondi strutturali è stato e continua a essere uno dei principali pilastri nella politica di coesione, soprattutto per uscire dalla crisi economica. Per i paesi come la Lituania maggiore flessibilità di accesso ai fondi regionali comunitari contribuirebbe in maniera determinante alla ripresa delle zone più gravemente colpite dalla crisi. La flessibilità di finanziamento potrebbe creare nuovi posti di lavoro e dovrebbe riguardare diversi settori: investimenti infrastrutturali, sostegno alle piccole imprese, formazione professionale e modernizzazione rurale e industriale. É importante che questi interventi non vengano usati unicamente come misure di emergenza. I nostri sforzi devono altresì vertere sul raggiungimento di una ristrutturazione a lungo termine e sulla transizione a un’economia più sostenibile. Anche la flessibilità assume un ruolo cruciale nella politica a lungo termine. L’obiettivo 2 e gli altri elementi della politica di coesione possono inoltre aiutare a diminuire il divario tra Stati membri. Per la Lituania è particolarmente importante riprendere da dove si era fermata prima dello tsunami finanziario, e riconquistare la posizione di “tigre baltica” che aveva conquistato con tanta fatica.</p>
    </intervention>
    <intervention id="2-945" speaker_id="96918" name="Derek Vaughan" is_mep="True" mode="written">
      <p sl="en">Ho espresso voto favorevole sulla risoluzione perché i fondi regionali dell’UE sono fondamentali per aiutare le zone più gravemente colpite dall’attuale crisi economica. La flessibilità di accesso a questi fondi è necessaria se le regioni vogliono beneficiare degli investimenti infrastrutturali e del sostegno alle piccole imprese. Concordo pienamente sull’importanza di concedere maggiore assistenza alle regioni dell’obiettivo 2, dove negli ultimi anni sono stati compiuti numerosi progressi; dobbiamo fare in modo che la crisi attuale non ostacoli ulteriori sviluppi in queste zone sfavorite. Bisogna accelerare l’attuazione dei programmi della politica di coesione per aiutare da subito queste regioni. É altresì importante garantire che l’elemento della competitività rimanga anche dopo il 2013 e non sia tolto dalla politica regionale.</p>
    </intervention>
    <intervention id="2-944" speaker_id="28422" name="Alfredo Antoniozzi" is_mep="True" mode="written">
      <p sl="it">Signor Presidente, onorevoli colleghi, voto a favore di questa relazione perché sono convinto che le valutazioni e le raccomandazioni del Parlamento europeo su questo fascicolo, che dovrebbe mirare a portare il settore del trasporto su bus ai livelli di qualità di quello aereo e ferroviario, vadano sostenute con forza. Il Consiglio ha invece purtroppo indebolito, se non soppresso, sia le disposizioni della Commissione, sia la maggior parte degli emendamenti presentati dal Parlamento europeo in prima lettura.</p>
    </intervention>
    <intervention id="2-943" speaker_id="96862" name="Sophie Auconie" is_mep="True" mode="written">
      <p sl="fr">La presente relazione tende a potenziare i diritti dei passeggeri nel trasporto effettuato con autobus, ambizione che ho accolto esprimendo voto favorevole. Mi sono altresì espressa a favore di una maggiore comodità su queste modalità di trasporto per le persone con disabilità o a mobilità ridotta, e di maggiori garanzie per tutti i passeggeri in caso di incidenti, ritardi e cancellazioni.</p>
      <p sl="fr">Ciononostante mi è sembrato preferibile astenermi sull’emendamento n. 14. Pur dando possibilità agli Stati membri di concedere una deroga nell’applicazione del regolamento ai servizi di trasporto urbani, suburbani e regionali, credo che non sia abbastanza ambizioso e che imponga ancora troppe limitazioni, soprattutto in materia di assistenza, che potrebbero nuocere alle piccole e medie imprese.</p>
      <p sl="fr">Tutto questo riguardava un voto in seconda lettura. L’importante ora è trovare un accordo con il Consiglio dell’Unione europea di modo che il regolamento possa entrare in vigore.</p>
    </intervention>
    <intervention id="2-238" speaker_id="28114" name="Liam Aylward" is_mep="True" mode="written">
      <p sl="ga">Approvo quanto contenuto nella proposta riguardo alla definizione di norme per il trasporto dei passeggeri effettuato con autobus allo scopo di eliminare discriminazioni basate sulla disabilità. Approvo ciò che propone in materia di risarcimento proporzionato e di assistenza adeguata ai passeggeri in caso di cancellazioni o ritardi.</p>
      <p sl="ga">Bisogna tuttavia garantire che, a causa di questa proposta, i piccoli vettori non siano costretti a interrompere i servizi in ambito rurale per motivi burocratici o per il forte aumento dei costi di assicurazione. In Irlanda moltissimi servizi di trasporto effettuati con autobus sono gestiti da vettori locali, piccole imprese e imprese a conduzione familiare. L’eccessiva regolamentazione dei servizi locali e regionali rappresenterebbe un onere amministrativo e finanziario considerevole per le imprese che già si trovano in difficoltà.</p>
      <p sl="ga">I servizi rurali di trasporto in autobus sono di fondamentale importanza per la vita rurale. Rappresentano un sistema di trasporto più ecologico e, spesso, l’unico mezzo per chi vive in zone rurali periferiche. Bisogna evitare di imporre un onere eccessivo a queste imprese, onere che farebbe loro chiudere l’attività. I passeggeri non devono essere danneggiati da una riduzione dei servizi o prezzi più elevati a seguito di questa proposta.</p>
    </intervention>
    <intervention id="2-942" speaker_id="96680" name="Zigmantas Balčytis" is_mep="True" mode="written">
      <p sl="lt">Do il mio sostegno a questo regolamento relativo ai diritti dei passeggeri nel trasporto effettuato con autobus. Scopo del regolamento è definire i diritti dei passeggeri nel trasporto in autobus allo scopo di migliorare l’attrattiva di questo mezzo di trasporto su strada e di istituire pari condizioni di concorrenza tra i vettori dei vari Stati membri e tra le diverse modalità di trasporto. Inoltre, occorre garantire che i diritti dei passeggeri che viaggiano in autobus siano uguali ai diritti già definiti per i settori del trasporto aereo e ferroviario. I passeggeri devono avere diritto al risarcimento se il viaggio subisce ritardi o viene cancellato, il bagaglio viene smarrito o in caso di decesso e lesioni. Occorre altresì definire un sistema per il trattamento dei reclami e il risarcimento danni. Bisogna garantire il diritto alla mobilità delle persone con disabilità e a mobilità ridotta, fornendo assistenza gratuita laddove necessario.</p>
    </intervention>
    <intervention id="2-239" speaker_id="28354" name="Jan Březina" is_mep="True" mode="written">
      <p sl="cs">Il trasporto in autobus è l’unica forma di trasporto che non prevede ancora misure paneuropee sui diritti del passeggero. La persistenza di diversi livelli di tutela del passeggero a seconda della modalità di trasporto prescelta non è accettabile. Per tale motivo ho votato a favore della relazione sui diritti dei passeggeri nel trasporto effettuato con autobus. Purtroppo gli Sati membri operano in combutta con gli operatori dei trasporti e si oppongono al rafforzamento dei diritti dei passeggeri. Ciononostante, il Parlamento europeo assicurerà alle persone che viaggiano in autobus gli stessi diritti di chi viaggia in treno o aereo. Mi compiaccio per il fatto che, in caso di ritardo causato all’arrivo, i passeggeri abbiano diritto a un indennizzo pari al 25 per cento del prezzo del biglietto per ritardi superiori a un’ora, e del 50 per cento del prezzo del biglietto per ritardi superiori a due ore. A mio avviso, i diritti del passeggero saranno altresì notevolmente rafforzati dalla possibilità, in caso di cancellazione o ritardo superiore a due ore di una coincidenza, di decidere se continuare il viaggio per giungere a destinazione senza costi aggiuntivi o ottenere un rimborso del biglietto e un risarcimento pari al 50 per cento del prezzo del biglietto.</p>
      <p sl="cs">Altro risultato raggiunto è il diritto del passeggero a chiedere risarcimento per cibo, pernottamento e servizi sostituivi in caso di cancellazione o ritardo superiore a un’ora nella partenza su tratte a lunga distanza. Il Parlamento europeo ha poi approvato l’obbligo di responsabilità per gli operatori del trasporto tenuti al risarcimento in caso di smarrimento o danneggiamento del bagaglio fino a un importo massimo di 1 800 euro, e di 1 300 euro in caso di bagaglio a mano.</p>
    </intervention>
    <intervention id="2-240" speaker_id="1892" name="Carlos Coelho" is_mep="True" mode="written">
      <p sl="pt">Questo regolamento intende stabilire un quadro comune dei diritti per i passeggeri di autobus, che garantisca loro un livello di tutela paragonabile a quello già esistente per altri mezzi di trasporto quali treni e aerei. Nel trasporto passeggeri su strada è importante giungere a condizioni simili tra i vettori dei vari Stati membri e tra i diversi mezzi di trasporto, comprendenti la responsabilità in caso di decesso o lesioni, il risarcimento e l’assistenza immediata in caso di cancellazioni o ritardi, senza dimenticare la possibilità per i passeggeri di presentare reclamo nel caso ritengano non siano stati rispettati i loro diritti.</p>
      <p sl="pt">Sono deluso della mancanza di ambizione nella proposta del Consiglio non solo perché limita considerevolmente l’ambito di applicazione del regolamento, ma anche perché riduce il livello di tutela dei passeggeri che viaggiano su strada nell’Unione europea. Non nutro dubbi sull’importanza di preservare la redditività economica delle imprese e di tenere conto delle specificità dell’industria in questo settore, costituita in gran parte da piccole e medie imprese. É tuttavia altrettanto importante garantire un equilibrio tra la dimensione economica e l’aspetto relativo alla tutela dei diritti del passeggero.</p>
    </intervention>
    <intervention id="2-241" speaker_id="28310" name="Edite Estrela" is_mep="True" mode="written">
      <p sl="pt">Ho espresso voto favorevole alla relazione sui diritti dei passeggeri nel trasporto effettuato con autobus perché consolida i diritti dei cittadini che utilizzano questi mezzi di trasporto, prevedendo l’indennizzo dei passeggeri in caso di ritardo, cancellazione o incidente e l’assistenza a persone con disabilità.</p>
    </intervention>
    <intervention id="2-242" speaker_id="96977" name="Diogo Feio" is_mep="True" mode="written">
      <p sl="pt">A prescindere dal mezzo di trasporto utilizzato i passeggeri hanno diritto a usufruire di un servizio sicuro e di buona qualità, motivo per cui ritengo positivo introdurre norme armonizzate in tutta l’Unione europea sui diritti dei passeggeri nel trasporto in autobus. Inoltre penso che i diritti dei passeggeri debbano tendenzialmente essere gli stessi qualunque sia il mezzo di trasporto utilizzato, tranne nei casi in cui sia incompatibile con le caratteristiche del trasporto in questione. Sembra ragionevole che gli Stati membri difendano il proprio diritto a dispensare taluni operatori dei servizi regolari urbani, suburbani e regionali, compresi quelli che rientrano nel regolamento, a condizione che siano tenuti al rispetto dei diritti del passeggero in virtù di norme di diritto interno o obblighi contrattuali. Non dimentichiamoci che in Europa non esistono solo grandi vettori, ma anche società di trasporto di piccola e media entità che meritano tutta la nostra attenzione. Infine mi congratulo con il relatore e i relatori ombra per avere cercato di giungere a un compromesso con il Consiglio, e spero sia presto possibile addivenire a un accordo sulla versione finale del regolamento.</p>
    </intervention>
    <intervention id="2-941" speaker_id="96899" name="José Manuel Fernandes" is_mep="True" mode="written">
      <p sl="pt">L’Unione europea deve adottare come linea strategica e prioritaria la creazione di condizioni per promuovere e potenziare l’utilizzo dei trasporti pubblici. Si tratta di un aspetto fondamentale per il successo di un’Europa impegnata nella lotta al cambiamento climatico e all’inquinamento urbano, che incoraggia l’uso di energie rinnovabili e una minore dipendenza dai combustibili fossili.</p>
      <p sl="pt">In tale contesto sottolineo il contributo della relazione per garantire non solo una rete efficiente di collegamenti, ma anche condizioni di comodità, qualità dei servizi, sicurezza e assistenza. Essa cerca di conciliare i diritti dei cittadini – e in tal senso sottolineo la mia preoccupazione per i diritti delle persone con disabilità o a mobilità ridotta – con la necessità di tenere anche conto della redditività degli operatori, a maggior ragione in questa fase di grave crisi economica.</p>
      <p sl="pt">Ciò significa che oltre a mantenere la redditività economica delle imprese, tenendo conto delle specificità del settore dei trasporti effettuati con autobus, occorre anche garantire un elevato livello di protezione dei passeggeri paragonabile a quello già esistente per altre modalità di trasporto.</p>
    </intervention>
    <intervention id="2-243" speaker_id="96706" name="João Ferreira" is_mep="True" mode="written">
      <p sl="pt">Le modifiche proposte in seconda lettura garantiscono, in linea generale, un miglioramento dei diritti del passeggero per il trasporto collettivo su strada che noi sosteniamo. Notiamo che le modifiche approvate migliorano anche la versione precedente garantendo, in particolare:</p>
      <p sl="pt">che i passeggeri devono poter beneficiare di norme in materia di responsabilità paragonabili a quelle applicabili ad altre modalità di trasporto in caso di incidenti che provocano il decesso o lesioni fisiche;</p>
      <p sl="pt">che i vettori devono essere responsabili della perdita o danneggiamento del bagaglio dei passeggeri in base a norme paragonabili a quelle applicabili ad altre modalità di trasporto;</p>
      <p sl="pt">il necessario rispetto, da parte dei vettori, delle adeguate condizioni di accesso alle persone con disabilità o a mobilità ridotta;</p>
      <p sl="pt">che gli Stati membri promuovano l’utilizzo dei trasporti pubblici e introducano sistemi informatici interoperabili in grado di gestire, per tutte le forme di trasporto, le informazioni su orari e tariffe e l’emissione di biglietti multimodali, al fine di ottimizzare l’uso e l’interoperabilità delle diverse modalità di trasporto. Tali servizi devono essere accessibili anche alle persone con disabilità;</p>
      <p sl="pt">che le società di trasporto effettuato con autobus siano responsabili della perdita o dei danni risultanti dal decesso o dalle lesioni fisiche subite dai passeggeri, a causa di incidenti legati all’utilizzo dei servizi di trasporto.</p>
    </intervention>
    <intervention id="2-940" speaker_id="1164" name="Bruno Gollnisch" is_mep="True" mode="written">
      <p sl="fr">Da alcuni mesi la Commissione concentra l’attenzione sui diritti dei consumatori, in particolare quelli dei passeggeri di tutte le modalità di trasporto. Ciononostante non può trattare il settore dei trasporti in autobus, composto essenzialmente da piccole e medie imprese, nello stesso modo in cui tratta una compagnia aerea o ferroviaria, né imporre obblighi che, per una piccola impresa che rischia di chiudere, sono proporzionalmente più restrittivi e molto più costosi che per una grande multinazionale.</p>
      <p sl="fr">Anche l’enorme divario esistente tra gli emendamenti del Parlamento, molto dogmatici, e il compromesso raggiunto in Consiglio, più pragmatico, è molto significativo. Credo inoltre sia una grande ingiustizia imporre il rigore degli obblighi proposti in caso di incidente a imprese che, per definizione, sono vincolate al territorio europeo, mentre le compagnie aeree o marittime sono regolamentate da accordi internazionali che consentono loro di esimersi dal pagare un indennizzo per i danni effettivamente provocati, come il tragico esempio del volo Rio-Parigi sembra suggerire.</p>
    </intervention>
    <intervention id="2-939" speaker_id="28208" name="Nathalie Griesbeck" is_mep="True" mode="written">
      <p sl="fr">I passeggeri di autobus devono beneficiare di diritti identici a quelli già concessi dalla legislazione europea ai passeggeri del trasporto aereo e marittimo. I passeggeri di autobus non possono e non devono essere gli unici a non essere tutelati da una regolamentazione comunitaria. É questo il messaggio principale che desidero lanciare votando a favore della relazione, e deploro fermamente l’impossibilità di adottare un quadro comune per tutte le modalità di trasporto. Nello specifico, ho votato a favore di molti emendamenti volti a conferire maggiore responsabilità alle società di trasporto in caso di smarrimento o danneggiamento del bagaglio, e soprattutto in caso di lesioni o decesso dei passeggeri. In particolare, ho fermamente sostenuto le proposte volte a rafforzare i diritti delle persone con disabilità e a mobilità ridotta per garantire loro l’accessibilità dei trasporti e fornire loro informazioni in formato accessibile, dal momento che siamo responsabili in questo settore. Sono delusa che non si sia riuscito a trovare un compromesso con il Consiglio, rivelatosi poco incline a fare passi avanti. Pur non trattandosi di un tema facile, dobbiamo però disporre di un quadro europeo per proteggere i diritti di questi passeggeri e, in autunno, la procedura di conciliazione ci darà modo di discuterne nuovamente.</p>
    </intervention>
    <intervention id="2-938" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, ho votato a favore della relazione dell'on. Cancian a nome di tutti i passeggeri ai quali va garantito un giusto riconoscimento in caso di danni a persone o bagagli o di cancellazioni e ritardi nelle tratte operate dai vettori. In tale direzione, i vettori dovrebbero rispondere della perdita o del danneggiamento del bagaglio dei viaggiatori secondo condizioni simili a quelle applicabili alle altre modalità di trasporto. Particolare attenzione, inoltre, va posta alla tutela dei diritti dei passeggeri con disabilità o a mobilità ridotta, i quali devono poter ricevere un'assistenza adeguata e poter usufruire di strutture che li agevolino, in particolar modo, nella fase di accesso ai servizi di trasporto pubblico. A tale fine auspico un impegno concreto degli Stati membri per il miglioramento delle condizioni e delle infrastrutture esistenti, per garantire alle persone con disabilità e a mobilità ridotta un servizio adeguato alle loro esigenze.</p>
    </intervention>
    <intervention id="2-937" speaker_id="1403" name="David Martin" is_mep="True" mode="written">
      <p sl="en">Sono più che mai necessari maggiori diritti per i passeggeri di autobus, e questa seconda lettura della proposta di regolamento ripristina talune disposizioni assolutamente indispensabili sulla responsabilità dei vettori, i diritti dei passeggeri in caso di ritardi o cancellazioni e, in particolare, i diritti delle persone con disabilità o a mobilità ridotta. In un momento in cui dovremmo promuovere i trasporti pubblici come alternativa efficiente ed ecocompatibile, queste nuove disposizioni sui passeggeri darebbero loro i giusti diritti che meritano.</p>
    </intervention>
    <intervention id="2-936" speaker_id="96978" name="Nuno Melo" is_mep="True" mode="written">
      <p sl="pt">La scarsa regolamentazione sui diritti dei passeggeri per il trasporto effettuato con autobus ha portato alla necessità di approvare questa risoluzione legislativa, poiché i diritti dei passeggeri devono sempre essere tutelati a prescindere dal tipo di trasporto utilizzato. Inoltre è molto importante adeguare le infrastrutture dei trasporti, i nuovi veicoli e la modernizzazione dei veicoli usati alle necessità dei passeggeri a mobilità limitata.</p>
    </intervention>
    <intervention id="2-935" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Uno dei compiti delle istituzioni comunitarie è schierarsi con i cittadini in caso di conflitto con il mondo degli affari, un mondo che fa tutto il possibile per massimizzare i profitti. Le sue azioni spesso colpiscono i diritti delle persone disabili, di sovente vittima di discriminazioni quando cercano di essere mobili e vogliono usare i servizi di trasporto. Il divieto di discriminazione basata sulla mobilità ridotta nel trasporto effettuato con autobus rappresenta un grande passo avanti nella lotta per il diritto delle persone con disabilità alla pari partecipazione nella società. Un aspetto importante del regolamento sui servizi di trasporto in autobus è l’indennizzo in caso di cancellazione o ritardo del servizio, una clausola che già conosciamo per il trasporto aereo. Questa dovrebbe essere la norma per tutti i servizi di trasporto in quanto è indice del rispetto del vettore per i passeggeri. La penso allo stesso modo per le norme che obbligano le società di trasporto a risarcire le vittime di incidenti per la perdita di salute o il danneggiamento del bagaglio. Questi sono passi nella giusta direzione perché rafforzano la posizione dei cittadini nei confronti delle società di trasporto. In considerazione di queste norme, ho deciso di appoggiare la raccomandazione per la seconda lettura relativa alla posizione del Consiglio in prima lettura in vista dell’adozione del regolamento del Parlamento europeo e del Consiglio relativo ai diritti dei passeggeri nel trasporto effettuato con autobus e che modifica il regolamento (CE) n. 2006/2004.</p>
    </intervention>
    <intervention id="2-934" speaker_id="97197" name="Alfredo Pallone" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole e mi congratulo con il collega Cancian per la relazione che trovo completa e plaudo all'attenzione posta nei confronti delle necessità dei passeggeri con disabilità e a mobilità ridotta, per i quali il trasporto pubblico rappresenta un fondamentale strumento di integrazione nella società, nonché alle esigenze delle piccole e medie imprese. Nella maggior parte dei casi, infatti, il trasporto su autobus è effettuato da piccole società. Come avviene per i passeggeri che viaggiano via treno o via aereo, ritengo necessario stabilire una serie di diritti e garanzie, tenendo conto però delle tipicità date da questo tipo di servizio. In tal senso la proposta del collega mi trova ampiamente favorevole e condivido in pieno il suo approccio molto ben bilanciato.</p>
    </intervention>
    <intervention id="2-244" speaker_id="4253" name="Frédérique Ries" is_mep="True" mode="written">
      <p sl="fr">Questo è un regolamento che influisce sulla vita quotidiana dei cittadini europei ma che tarda a essere approvato, poiché il Parlamento europeo ha ritenuto poco ambiziosa e inaccettabile la posizione del Consiglio. Alla stregua di chi viaggia con altre modalità di trasporto, i passeggeri di autobus hanno diritto fondamentali che cerchiamo di garantire con questo regolamento: indennizzi in caso di ritardo, cancellazione, smarrimento o danneggiamento del bagaglio, non discriminazione nei confronti dei passeggeri con disabilità e a mobilità ridotta e, soprattutto, responsabilità dei conducenti di autobus in caso di lesioni o di decesso.</p>
      <p sl="fr">Negli ultimi anni i viaggi si sono notevolmente democratizzati, ed è per noi motivo di soddisfazione. Non possiamo però tagliare i prezzi a discapito della sicurezza di centinaia di migliaia di bambini, anziani e famiglie che ogni anno viaggiano sulle autostrade europee. Adottando questo regolamento, il Parlamento ha quindi anche dimostrato il desiderio di porre fine a pratiche senza scrupoli da parte di società con offerte allettanti, che attirano clienti che non sempre hanno alternative per viaggiare.</p>
    </intervention>
    <intervention id="2-245" speaker_id="97022" name="Robert Rochefort" is_mep="True" mode="written">
      <p sl="fr">Ho votato a favore della relazione Cancian sui diritti dei passeggeri nel trasporto effettuato con autobus. Questo regolamento è fondamentale per la tutela dei diritti dei viaggiatori, in quanto definisce norme europee sulle informazioni da fornire ai passeggeri prima e durante il viaggio, l’assistenza e il risarcimento in caso di interruzione del viaggio, e misure specifiche per le persone a mobilità ridotta.</p>
      <p sl="fr">Poiché il Consiglio ha chiaramente preso le distanze dall’approccio ambizioso adottato dall’Assemblea in prima lettura, con il nostro voto oggi confermiamo la volontà di adottare una relazione di ampio respiro, e ci dirigiamo con calma verso la conciliazione. Da questo punto di vista sono particolarmente lieto del chiaro segnale che lanciamo al Consiglio avendo oggi approvato tutti gli emendamenti sulla responsabilità delle società di trasporto, che si tratti di risarcimento in caso di smarrimento o danneggiamento del bagaglio, o di indennizzo in caso di lesioni o, cosa ancora più tragica, del decesso dei passeggeri. Sono certo che il Consiglio ha preso nota della nostra determinazione.</p>
    </intervention>
    <intervention id="2-246" speaker_id="28409" name="Raül Romeva i Rueda" is_mep="True" mode="written">
      <p sl="en">La raccomandazione Cancian relativa ai diritti dei passeggeri nel trasporto effettuato con autobus è stata approvata, insieme ai paragrafi inerenti ad aspetti tanto importanti quanto le norme in materia di responsabilità in caso di incidente (2), responsabilità per la perdita o il danneggiamento del bagaglio (3), responsabilità in caso di decesso o lesioni personali (4), e indicazioni più precise per l’assistenza ai passeggeri in caso di ritardo o interruzione del servizio. Ora passiamo alla conciliazione.</p>
    </intervention>
    <intervention id="2-247" speaker_id="97196" name="Oreste Rossi" is_mep="True" mode="written">
      <p sl="it">Mentre la proposta del Consiglio esclude i servizi regolari di trasporti urbani, suburbani e regionali, nonché i servizi transfrontalieri, dando inoltre la possibilità agli Stati membri di escludere per 15 anni i servizi nazionali di linea dall'applicazione del regolamento, la relazione ripristina in sostanza le disposizioni importanti della relazione iniziale, come quelle sulla responsabilità dei vettori, che dovrebbe essere equiparate agli altri modi di trasporto, con particolare attenzione all'assistenza e agli anticipi pecuniari in caso di incidenti, i diritti dei passeggeri in caso di cancellazioni e ritardi alla partenza e i diritti delle persone disabili o con mobilità ridotta. Pertanto il nostro voto è favorevole.</p>
    </intervention>
    <intervention id="2-248" speaker_id="97308" name="Vilja Savisaar" is_mep="True" mode="written">
      <p sl="et">Il voto odierno sulla relazione riguardante i diritti dei passeggeri di autobus introduce modifiche da un certo punto di vista costose, ma tuttavia necessarie per garantire a tutti gli europei pari opportunità nell’utilizzo di questi servizi. Credo occorra appoggiare pienamente l’idea che, in futuro, i nuovi autobus e la costruzione di autostazioni rispondano anche alle necessità delle persone con disabilità e con esigenze particolari. Al tempo stesso, credo sia fondamentale apportare ulteriori adeguamenti e applicare le regole per garantire i diritti dei passeggeri sia in caso di cancellazione che di problemi nella gestione del bagaglio. I cittadini europei meritano norme precise e specifiche che assicurino la qualità del servizio e indichino i diritti e gli obblighi di entrambe le parti.</p>
    </intervention>
    <intervention id="2-249" speaker_id="96974" name="Nuno Teixeira" is_mep="True" mode="written">
      <p sl="pt">Oggi abbiamo votato due relazioni estremamente importanti per la vita quotidiana dei passeggeri, volte a garantire agli utenti dei rispettivi servizi una gamma di diritti paragonabile il più possibile a quelli già in essere per altre modalità di trasporto. La posizione delineata dal Consiglio sulla proposta di regolamento invalida non solo la proposta presentata dalla Commissione nel 2008, ma anche la posizione adottata dal Parlamento in prima lettura. Se approvata, limiterebbe enormemente l’obiettivo della relazione ed esenterebbe dal campo di applicazione del futuro regolamento la maggioranza dei fornitori di servizi di trasporto in autobus. Al contrario, vorrei disporre di un quadro di tutela giuridica che faccia pienamente fronte a situazioni di perdita del bagaglio, ritardi e cancellazione dei servizi, e soprattutto che conferisca responsabilità alle imprese in caso di decesso o lesioni.</p>
      <p sl="pt">Per questo motivo ho votato a favore degli emendamenti presentati dal collega, onorevole Cancian, per fare in modo che i passeggeri interessati, in particolare le persone con disabilità o a mobilità ridotta, possano usufruire di questa forma di trasporto e abbiano un livello di protezione adeguato, tenendo presente il difficile contesto economico in cui viviamo e la necessità di mantenere in vita le imprese che offrono questo tipo di servizi.</p>
    </intervention>
    <intervention id="2-251" speaker_id="23938" name="John Attard-Montalto" is_mep="True" mode="written">
      <p sl="en">Nei confronti della relazione oggetto del voto nutro i seguenti timori:</p>
      <p sl="en">l’estensione del campo di applicazione del regolamento alle piccole imbarcazioni imporrebbe oneri aggiuntivi agli operatori che, in molti casi, non riuscirebbero a rispettare gli obblighi stabiliti dal regolamento;</p>
      <p sl="en">molti emendamenti attribuiscono alle autorità portuali la responsabilità per il rispetto del regolamento. Quando i terminali portuali saranno privatizzati, come nel caso di Malta, la responsabilità dovrebbe essere attribuita a loro e non alle autorità portuali;</p>
      <p sl="en">molto spesso i livelli di risarcimento sono considerati troppo elevati mentre i ritardi proposti nella relazione sono considerati troppo limitativi se si considera che, rispetto ad altre modalità di trasporto, la navigazione dipende molto di più dalle condizioni atmosferiche per il rispetto degli orari di partenza e di arrivo;</p>
      <p sl="en">il periodo di attuazione proposto di dodici mesi è troppo breve: è preferibile un periodo compreso tra ventiquattro e trentasei mesi.</p>
    </intervention>
    <intervention id="2-933" speaker_id="96862" name="Sophie Auconie" is_mep="True" mode="written">
      <p sl="fr">Ho votato a favore di questa proposta di regolamento relativo ai diritti dei passeggeri che viaggiano via mare e per vie navigabili interne perché mi sembra fondamentale rafforzare i diritti dei miei concittadini europei. In particolare occorre consolidare i diritti delle persone con disabilità e a mobilità ridotta mediante questa relazione e questo processo di tutela dei viaggiatori nell’Unione europea. Apprezzo inoltre il fatto che la relazione abbia preso in considerazione le circostanze eccezionali che, pur rimanendo straordinarie, possono causare gravi problemi ai viaggiatori quando insorgono. La relazione mira inoltre a facilitare, in simili circostanze, le operazioni di assistenza, trasporto alternativo, rimborso e risarcimento per i passeggeri. Questo voto è stato espresso in seconda lettura. La cosa importante ora è trovare un accordo con il Consiglio dell’Unione europea per far entrare in vigore il regolamento il prima possibile.</p>
    </intervention>
    <intervention id="2-252" speaker_id="1892" name="Carlos Coelho" is_mep="True" mode="written">
      <p sl="pt">La piena liberalizzazione del mercato dei trasporti marittimi di passeggeri può concretizzarsi solo se i consumatori, e non solo le imprese, ne trarranno i massimi benefici. É fondamentale che i consumatori abbiano diritti effettivi affinché la liberalizzazione consenta una libera scelta. Non dimentichiamoci che 22 dei 27 Stati membri dell’Unione europea sono paesi costieri: è quindi indispensabile garantire sicurezza e certezza a chi utilizza questi mezzi di trasporto, così da uniformare le misure di protezione per questi passeggeri con quelle previste per altri mezzi di trasporto. Vale la pena ricordare che, su alcune questioni, la regolamentazione dei diritti dei passeggeri marittimi era sporadica e diversa da Stato a Stato. Con questo nuovo assetto normativo, i cittadini europei potranno contare su soluzioni immediate in situazioni di ritardo, cancellazione o negato imbarco, obbligo di informazione dei passeggeri e strumenti di reclamo e ricorso.</p>
      <p sl="pt">Attribuisco particolare importanza alle disposizioni introdotte dal Parlamento europeo sui passeggeri con disabilità o a mobilità ridotta, soprattutto per quanto riguarda l’accessibilità, la non discriminazione e l’assistenza. Vietando in generale la possibilità di rifiutare il trasporto di queste persone, si contribuirà alla lotta all’esclusione sociale dando vita a un’Unione europea di cittadini senza frontiere interne.</p>
    </intervention>
    <intervention id="2-253" speaker_id="96977" name="Diogo Feio" is_mep="True" mode="written">
      <p sl="pt">Dopo il successo di iniziative comunitarie in materia di regolamentazione dei diritti dei passeggeri nel trasporto aereo e ferroviario, ora abbiamo una proposta di regolamento dei diritti dei passeggeri nel trasporto marittimo e per vie navigabili interne. Questi, come ho affermato riguardo alla raccomandazione appena votata, sanciscono che a prescindere dai mezzi di trasporto utilizzati i passeggeri hanno diritto a un servizio sicuro e di qualità. Ecco il motivo per cui considero positiva questa proposta di introdurre norme armonizzate relative ai diritti dei passeggeri nel trasporto effettuato con autobus. Inoltre, ritengo che i diritti dei passeggeri debbano tendenzialmente essere gli stessi qualunque sia il mezzo di trasporto utilizzato, tranne nei casi in cui sia incompatibile con le caratteristiche del trasporto in questione.</p>
    </intervention>
    <intervention id="2-932" speaker_id="96899" name="José Manuel Fernandes" is_mep="True" mode="written">
      <p sl="pt">Appoggio questa relazione che difende la parità di trattamento e di criteri per chi utilizza diversi tipi di trasporto pubblico aereo, marittimo o terrestre, per garantire la difesa dei diritti dei cittadini in circostanze straordinarie ed eccezionali che possono insorgere nel ricorso al trasporto marittimo. Spetta chiaramente al trasportatore provare che una nave non può effettuare il trasporto a causa di circostanze eccezionali o condizioni atmosferiche avverse. Sottolineo che non è possibile trascurare né relativizzare le condizioni di sicurezza in nessuna circostanza.</p>
      <p sl="pt">Il sistema di reclami deve essere accessibile e chiaro per i passeggeri. Mi rallegro del fatto che i termini per la presentazione dei reclami, i ritardi nelle notifiche, l’attrezzatura sostituiva e i risarcimenti siano stati migliorati per i passeggeri. La lotta all’esclusione è un priorità dell’Unione europea. Credo quindi che i diritti dei passeggeri con disabilità e a mobilità ridotta debbano essere fortemente garantiti.</p>
    </intervention>
    <intervention id="2-931" speaker_id="96952" name="Sylvie Guillaume" is_mep="True" mode="written">
      <p sl="fr">Ho votato a favore della relazione Ayala Sender sui diritti dei passeggeri che viaggiano via mare e per vie navigabili interne perché ritengo importante che questi passeggeri godano degli stessi diritti e garanzie di cui godono quelli del trasporto aereo. In caso di ritardo, avaria, perdita del bagaglio o, caso più grave, di incidente, le imprese di trasporto devono assumersi le proprie responsabilità e i passeggeri devono essere protetti e, se del caso, adeguatamente risarciti. Mi rallegro per l’adozione di misure specifiche che obbligano le società di trasporti a provvedere alle persone con disabilità e a mobilità ridotta, e a formare il personale di conseguenza.</p>
    </intervention>
    <intervention id="2-930" speaker_id="2338" name="Ian Hudghton" is_mep="True" mode="written">
      <p sl="en">Non possiamo che compiacerci dei nuovi diritti concessi ai passeggeri di navi e imbarcazioni. Molte zone della Scozia dipendono letteralmente dai traghetti passeggeri ed è giusto che chi vive in queste comunità sia fortemente tutelato in qualità di consumatore. La portata europea della normativa tutelerà anche i miei elettori che viaggiano all’estero, oltre alle molte migliaia di persone di tutto il mondo che vengono da noi per godere dello splendore delle Highlands e delle isole scozzesi.</p>
    </intervention>
    <intervention id="2-929" speaker_id="96693" name="Juozas Imbrasas" is_mep="True" mode="written">
      <p sl="lt">Mi trovo d’accordo su questa proposta relativa ai diritti dei passeggeri che viaggiano via mare e per vie navigabili interne che, unitamente a quella sui diritti dei passeggeri nel trasporto effettuato con autobus, fa parte del pacchetto presentato dalla Commissione europea nel dicembre 2008. Sulla base dei diritti acquisiti dai passeggeri nel trasporto aereo e ferroviario nel quadro della vigente legislazione dell’UE – un buon esempio di normativa europea che ha conferito diritti tangibili ai cittadini dell’Unione europea – tali proposte mirano ad estendere diritti simili anche ai passeggeri che viaggiano via mare e per vie navigabili interne, tenendo conto delle specificità dei settori in questione. Questa modalità di trasporto risulterebbe più invitante e più affidabile, e vi sarebbero condizioni di concorrenza uguali tra i vettori dei vari Stati membri. L’adozione del regolamento che stabilisce nuove norme aumenterà la tutela di tutti i passeggeri in generale e delle persone con disabilità e a mobilità ridotta in particolare. Ad ogni modo, l’estensione eccessiva del campo di applicazione del regolamento alle piccole imbarcazioni comporterebbe un onere aggiuntivo per gli operatori che, di conseguenza, in molti casi sarebbero impossibilitati a rispettare gli obblighi stabiliti dal regolamento.</p>
    </intervention>
    <intervention id="2-928" speaker_id="96978" name="Nuno Melo" is_mep="True" mode="written">
      <p sl="pt">L’Unione europea deve preoccuparsi dei diritti dei passeggeri che viaggiano via mare e per vie navigabili interne per garantire loro un elevato livello di protezione, paragonabile a quello già esistente per altri mezzi di trasporto. Anche i passeggeri a mobilità ridotta a causa di malattie, età o altri fattori devono beneficiare esattamente delle stesse condizioni degli altri utenti. Per questo motivo è necessario investire nei terminali e porti.</p>
    </intervention>
    <intervention id="2-254" speaker_id="28255" name="Andreas Mölzer" is_mep="True" mode="written">
      <p sl="de">I passeggeri di navi, a prescindere che viaggino per mare o per vie navigabili interne, devono beneficiare degli stessi diritti di chi viaggia con il trasporto aereo o marittimo. Questi passeggeri devono anche avere la possibilità di presentare richieste di risarcimento. Cosa ancora più importante, bisogna venire incontro alle esigenze degli utenti con esigenze particolari. Ho espresso voto favorevole alla relazione perché condivido pienamente l’intero pacchetto, che include anche i diritti dei passeggeri del trasporto effettuato con autobus.</p>
    </intervention>
    <intervention id="2-255" speaker_id="28409" name="Raül Romeva i Rueda" is_mep="True" mode="written">
      <p sl="en">Con l’adozione della raccomandazione Ayala sui diritti dei passeggeri che viaggiano via mare e per vie navigabili interne è stato pienamente approvato l’accordo raggiunto con il Consiglio “Trasporti”. Sono tuttavia preoccupato perché uno degli emendamenti inclusi, l’emendamento n. 82 presentato congiuntamente dai gruppi S&amp;D, EPP, ALDE e ECR, pregiudica considerevolmente i diritti delle persone a mobilità ridotta.</p>
    </intervention>
    <intervention id="2-256" speaker_id="97196" name="Oreste Rossi" is_mep="True" mode="written">
      <p sl="it">Nonostante nella relazione vi sia particolare attenzione ai diritti per i passeggeri con mobilità ridotta e vengano rafforzate le norme a favore del passeggero, esprimiamo una votazione contraria in quanto riteniamo vi siano limiti numerici che rendono la norma non completamente applicabile.</p>
    </intervention>
    <intervention id="2-257" speaker_id="96905" name="Laurence J.A.J. Stassen" is_mep="True" mode="written">
      <p sl="nl">Il Partij voor de Vrijheid (partito per la libertà) ha molto a cuore i diritti dei passeggeri, soprattutto di quelli disabili, cui vogliamo garantire la massima tutela. Ciononostante non crediamo che la normativa europea sia il giusto strumento per tutelare i diritti dei passeggeri. Il nostro partito ritiene che un’adeguata tutela dei diritti dei passeggeri debba continuare a essere competenza degli Stati membri. I Paesi Bassi si trovano nella posizione migliore per fare una politica mirata perché, ad esempio, hanno già attuato una strategia a livello locale per le infrastrutture e l’accesso ai passeggeri disabili che viaggiano via mare o per vie navigabili interne. Gli Stati membri, le province e i comuni si trovano nella posizione migliore per valutare le necessità su scala locale e nazionale.</p>
      <p sl="nl">Inoltre, questa normativa imposta dall’Europa potrebbe in concreto comportare costi aggiuntivi per i terminali di piccole dimensioni e gli imprenditori indipendenti, che potrebbero trovarsi costretti a chiudere, senza contare che con la proposta i Paesi Bassi saranno tenuti a sostenere parte delle spese per apportare adeguamenti in quei paesi che devono sistemare la situazione. Questo ci ha portato a votare contro la proposta.</p>
    </intervention>
    <intervention id="2-258" speaker_id="96974" name="Nuno Teixeira" is_mep="True" mode="written">
      <p sl="pt">L’obiettivo di questa relazione è dotare i passeggeri del trasporto marittimo di un quadro di protezione giuridica simile a quello già esistente per il trasporto aereo e ferroviario, ponendo l’accento sui passeggeri con disabilità e a mobilità ridotta. Noto nuovamente con piacere che si fa riferimento alle calamità naturali che, purtroppo, sono sempre più ricorrenti in Europa e causano danni di grandi proporzioni, dando vita a situazioni potenzialmente tragiche da tenere in considerazione per potere prendere precauzioni e poi presentare richiesta di assistenza.</p>
      <p sl="pt">Credo inoltre sia opportuno sottolineare l’importanza data alla necessità di garantire chiarezza nelle informazioni fornite ai passeggeri, soprattutto se stranieri, in particolare quando riguardano i loro diritti in caso di ritardi e reclami. Per tali motivi ho votato a favore degli emendamenti presentati alla posizione del Consiglio.</p>
    </intervention>
    <intervention id="2-927" speaker_id="96918" name="Derek Vaughan" is_mep="True" mode="written">
      <p sl="en">Appoggio pienamente la decisione di risarcire i passeggeri di navi e traghetti in caso di ritardo o cancellazione. Come per il trasporto aereo, i passeggeri meritano di essere tutelati in caso di interruzione del viaggio. L’accesso ai servizi deve essere una priorità, e mi rallegro che il regolamento tenga conto dei diritti dei passeggeri disabili: la disabilità non deve essere motivo per negare il diritto di imbarco ai passeggeri. Mi auguro che, nel prossimo futuro, si prendano ulteriori misure per giungere a un accordo sui diritti dei passeggeri nel trasporto in autobus al fine di tutelare le persone che viaggiano in Europa.</p>
    </intervention>
    <intervention id="2-925" speaker_id="96867" name="Maria Da Graça Carvalho" is_mep="True" mode="written">
      <p sl="pt">Bisogna proteggere i diritti dei consumatori. Questa normativa si spinge nella giusta direzione conferendo maggiori diritti ai passeggeri che viaggiano in nave o in autobus. I passeggeri del trasporto marittimo godranno di diritti analoghi a quelli previsti dalla normativa europea per i passeggeri del trasporto aereo e ferroviario. Essi, ad esempio, potranno essere risarciti in caso di ritardo, cancellazione o incidente, e i passeggeri con disabilità avranno diritto all’assistenza.</p>
    </intervention>
    <intervention id="2-924" speaker_id="96810" name="Carlo Fidanza" is_mep="True" mode="written">
      <p sl="it">Oggi avremmo potuto festeggiare se avessimo approvato congiuntamente i due regolamenti per i diritti dei passeggeri delle navi e degli autobus, invece abbiamo perso un'occasione. Accolgo con favore l'approvazione del regolamento per le navi. In particolare, il fatto di avere previsto nuove norme per il risarcimento in caso di ritardi, oltre che a seguito di cancellazioni, e di aver garantito la piena assistenza ai passeggeri disabili sono due aspetti molto positivi. Al contrario, nonostante l'eccellente lavoro svolto dal Parlamento, non e' stato possibile approvare in seconda lettura il regolamento relativo ai diritti dei passeggeri di autobus. Sembra quasi che il Consiglio non voglia questo regolamento, limitandone eccessivamente il campo di applicazione, ritardandone l'entrata in vigore ed offrendo scarsa tutela ai disabili. Non vogliamo gravare eccessivamente sulle migliaia di piccole e medie imprese del settore ma uno standard dignitoso di protezione dev'essere garantito. Spero che in conciliazione si possa arrivare a un compromesso accettabile.</p>
    </intervention>
    <intervention id="2-923" speaker_id="96862" name="Sophie Auconie" is_mep="True" mode="written">
      <p sl="fr">La presente relazione mira ad accelerare la diffusione e l’interoperabilità dei sistemi di trasporto intelligenti nel trasporto stradale a livello dell’Unione europea. Sono sempre interessata al miglioramento della coesione territoriale nell’Unione, e credo che questa direttiva sia un passo avanti in questa direzione. L’ho pertanto sostenuta, tanto più che la direttiva nella forma approvata dalla commissione parlamentare per i trasporti e il turismo tratta il tema della tutela dei dati personali in maniera equilibrata. Spero quindi venga raggiunto un accordo con il Consiglio in seconda lettura, perché si tratta di una direttiva che può solo rafforzare la fiducia degli europei nei trasporti in seno all’Unione europea.</p>
    </intervention>
    <intervention id="2-922" speaker_id="96680" name="Zigmantas Balčytis" is_mep="True" mode="written">
      <p sl="lt">Ho appoggiato il regolamento sulla diffusione dei sistemi di trasporto intelligenti nel settore del trasporto stradale e nelle interfacce con altri modi di trasporto. Per risolvere i crescenti problemi delle infrastrutture stradali vengono avanzate proposte sull’utilizzo di tecnologie avanzate di informazione e comunicazione. Prima di tutto, però, bisogna redigere specifiche sull’utilizzo delle modalità riguardanti, ad esempio, le informazioni sui viaggi con le varie forme di trasporto, la fornitura di servizi per il traffico, le informazioni relative a parcheggi sicuri e protetti per autocarri e veicoli commerciali e l’introduzione armonizzata del sistema elettronico di chiamata di emergenza (eCall) in tutta Europa. Prima ancora, però, la Commissione deve predisporre un programma di lavoro annuale per l’attuazione da parte degli Stati membri. A loro volta, gli Stati membri devono adottare le misure necessarie per garantire la diffusione e l’utilizzo efficace e armonico delle modalità di trasporto e dei servizi nella Comunità, con l’aggiornamento delle informazioni sul trasporto stradale e la cooperazione tra centri di gestione.</p>
    </intervention>
    <intervention id="2-260" speaker_id="1892" name="Carlos Coelho" is_mep="True" mode="written">
      <p sl="pt">L’efficacia dell’utilizzo di tecnologie di informazione e comunicazione nel settore dei trasporti stradali è indubbia. Si è tuttavia constatato che i sistemi di trasporto intelligenti (ITS) vengono usati in maniera frammentaria e inefficiente. Urge definire un quadro legislativo che armonizzi l’operatività dei sistemi e crei un meccanismo di cooperazione efficace tra tutte le parti in causa nel settore degli ITS. Approvo pertanto la rapida adozione della direttiva sugli ITS, allo scopo di accelerare l’applicazione di questa tecnologia nel settore del trasporto stradale e nelle interfacce con altri modi di trasporto. Questa nuova direttiva contribuirà in maniera significativa al miglioramento delle prestazioni ambientali, dell’efficienza energetica, della sicurezza del trasporto stradale e della mobilità dei passeggeri e delle merci. Occorre garantire il corretto funzionamento del mercato interno.</p>
    </intervention>
    <intervention id="2-261" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sui sistemi di trasporto intelligenti nel settore del trasporto stradale e nelle interfacce con altri modi di trasporto, perché questi permetteranno di migliorare la sicurezza e l’organizzazione dei sistemi di trasporto europei rendendoli più efficienti da un punto di vista economico e ambientale.</p>
    </intervention>
    <intervention id="2-262" speaker_id="96977" name="Diogo Feio" is_mep="True" mode="written">
      <p sl="pt">La presente proposta riguarda la creazione di un quadro giuridico per l’applicazione di sistemi di trasporto intelligenti (ITS) in Europa nel settore del trasporto stradale e nelle interfacce con altri modi (GPS, sistema automatico di allarme e strumenti di controllo del traffico). La direttiva è volta a garantire una maggiore interoperabilità nel sistema dei trasporti e creare un sistema di cooperazione efficace tra tutte le parti in causa nel settore degli ITS. I quattro settori prioritari individuati sono: (i) migliore utilizzo delle vie di circolazione e dei dati di viaggio; (ii) gestione dei corridoi di trasporto europei; (iii) sicurezza stradale; (iv) integrazione del veicolo nell’infrastruttura di trasporto. Tutti questi obiettivi permetteranno di assicurare un trasporto stradale più efficiente, più sicuro e più verde e garantire maggiore interoperabilità con altre modalità di trasporto, creando in tal modo le condizioni di un’applicazione efficace dei sistemi ITS. L’accordo raggiunto con il Consiglio e indicato nella raccomandazione renderà possibile, come scritto dalla relatrice “recuperare i ritardi delle applicazioni e servizi ITS e rimuovere le inefficienze dei trasporti rendendoli più efficaci, sicuri e protetti, contribuendo nello stesso tempo all’obiettivo politico di rendere i trasporti più puliti”.</p>
    </intervention>
    <intervention id="2-921" speaker_id="96899" name="José Manuel Fernandes" is_mep="True" mode="written">
      <p sl="pt">L’istituzione di un quadro per l’applicazione di un sistema che favorisce l’interconnessione e la condivisione coordinata di informazioni tra i diversi sistemi intelligenti di trasporto terrestre sarà fondamentale per garantire maggiore efficienza nella mobilità terrestre all’interno dell’Unione europea.</p>
      <p sl="pt">Raggruppare e armonizzare tutte le potenzialità dei diversi sistemi di informazione sul traffico terrestre, che al momento funzionano senza essere connessi e in maniera indipendente, sarà un grande vantaggio a livello economico e sociale così come per la qualità della vita, permettendo di pianificare viaggi più sicuri, ecologici, più brevi o più rapidi. Altrettanto importanti saranno una migliore gestione pubblica delle infrastrutture e lo sviluppo di politiche dei trasporti. Affinché questa iniziativa abbia un impatto maggiore, sottolineo l’importanza di sviluppare specifiche applicate al trasporto stradale, soprattutto per quanto riguarda le connessioni con altre forme di trasporto.</p>
      <p sl="pt">Sostengo la posizione del Parlamento volta a coinvolgere gli Stati membri nella diffusione di applicazioni e servizi interoperabili per i sistemi di trasporto intelligenti, nonché a sottolineare la necessità di garantire l’accesso continuo e la creazione di un meccanismo di cooperazione efficace tra tutte le parti interessate.</p>
    </intervention>
    <intervention id="2-920" speaker_id="28208" name="Nathalie Griesbeck" is_mep="True" mode="written">
      <p sl="fr">Ho votato con entusiasmo a favore di questa relazione perché promuove lo sviluppo dei cosiddetti sistemi di trasporto intelligenti, ovvero l’utilizzo delle nuove tecnologie nel settore dei trasporti. Questi sistemi permetteranno una migliore sorveglianza e gestione del traffico stradale, nonché una maggiore sicurezza per gli utenti. Grazie ad essi sarà possibile rendere il trasporto su gomma più sicuro e meno caro, oltre a ridurre gli ingorghi e le emissioni di gas serra. In tal senso, l’adozione di questa relazione costituisce un grande passo avanti per gli europei, che saranno i primi a beneficiare dell’arrivo di queste nuove tecnologie sui trasporti, e me ne rallegro.</p>
    </intervention>
    <intervention id="2-919" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questo documento perché accelera l’applicazione di soluzioni che si avvalgono di sistemi di trasporto intelligenti. Negli ultimi anni le soluzioni hanno registrato un’adozione più lenta rispetto ad altre modalità di trasporto, con una diffusione frammentaria che porta a un misto di soluzioni nazionali, regionali e locali. La diffusione di sistemi di trasporto avanzati merita il nostro plauso e deve essere portata avanti in stretta collaborazione con tutti gli attori in causa dei settori pubblico e privato. Pertanto, l’accordo rende possibile recuperare i ritardi e rimuovere le inefficienze dei trasporti rendendoli più efficaci, sicuri e puliti e riducendo i tempi di percorrenza, con indiscussi vantaggi per gli utenti.</p>
    </intervention>
    <intervention id="2-918" speaker_id="96978" name="Nuno Melo" is_mep="True" mode="written">
      <p sl="pt">La diffusione dei sistemi di trasporto intelligenti nel settore del trasporto stradale e le rispettive interfacce con altri modi di trasporto sono fondamentali per garantire l’operatività dei sistemi, assicurando l’accesso continuo a tutti i tipi di trasporto e la creazione di meccanismi di cooperazione tra tutte le parti interessate nell’attuazione dei sistemi di trasporto intelligenti. L’approvazione di questo progetto di risoluzione legislativa è un passo importante verso la diffusione di sistemi di trasporto intelligenti.</p>
    </intervention>
    <intervention id="2-263" speaker_id="28255" name="Andreas Mölzer" is_mep="True" mode="written">
      <p sl="de">Per realizzare sistemi di traffico veramente intelligenti occorre che siano interoperabili. É proprio questo che abbiamo imparato dalla confusione generata dai caricabatterie dei telefoni cellulari: bisogna definire in anticipo norme comuni. Si è inoltre prestato attenzione al riconoscimento reciproco e alla protezione dei dati, motivo per cui do la mia approvazione.</p>
    </intervention>
    <intervention id="2-264" speaker_id="28409" name="Raül Romeva i Rueda" is_mep="True" mode="written">
      <p sl="en">Il gruppo Verde/Alleanza libera europea ha sostenuto la raccomandazione Jensen sui sistemi di trasporto intelligenti. É stato approvato l’accordo con il Consiglio e la direttiva è stata completata in seconda lettura.</p>
    </intervention>
    <intervention id="2-265" speaker_id="97196" name="Oreste Rossi" is_mep="True" mode="written">
      <p sl="it">Il nostro voto su questa relazione è favorevole in quanto fornisce il quadro di azione per l'attuazione dei sistemi di trasporto intelligenti negli Stati membri con l'obiettivo di creare un sistema coordinato e integrato. Particolare attenzione va posta alla privacy elencando principi chiave che dovranno essere usati per le azioni future.</p>
    </intervention>
    <intervention id="2-266" speaker_id="97308" name="Vilja Savisaar" is_mep="True" mode="written">
      <p sl="et">Sono lieto di constatare che nel voto odierno abbiamo approvato l’uso di sistemi di trasporto intelligenti nel trasporto stradale e nelle interfacce con altri modi di trasporto. Nella commissione per i trasporti e il turismo ho in più occasioni portato l’attenzione sull’utilità e la necessità dei sistemi di trasporto intelligenti e, ovviamente, anche sulle conseguenze derivanti dal loro utilizzo per i trasporti e l’ambiente. É un bene che il Consiglio si sia allontanato dalla posizione iniziale e che sostenga l’attuazione rapida e su ampia scala di questi sistemi. In breve, possiamo dire che i sistemi di trasporto intelligenti ci aiuteranno a garantire un traffico continuo e scorrevole, a rafforzare la sicurezza dei passeggeri e a salvare l’ambiente.</p>
    </intervention>
    <intervention id="2-268" speaker_id="96977" name="Diogo Feio" is_mep="True" mode="written">
      <p sl="pt">Tutte le misure volte a semplificare le procedure e a esonerare i trasporti all’interno dell’UE da inutili formalità sono ben accette e meritano il mio sostegno. Non possiamo dimenticare che la maggiore burocrazia comporta costi più elevati per le imprese e, spesso, perdita di efficienza, cosa che non possiamo consentire nel periodo di crisi che attraversiamo. Sappiamo che gli oneri amministrativi (e i costi aggiuntivi che ne derivano) hanno reso meno allettante il trasporto marittimo delle merci e ne hanno fortemente ostacolato il pieno sviluppo, nonostante sia la modalità di trasporto meno dannosa per l’ambiente e, quindi, quella da incoraggiare e sostenere maggiormente nel quadro di uno sviluppo pulito. Per questo appoggio con entusiasmo la proposta di semplificazione amministrativa (mediante la riduzione delle formalità doganali, linee guida per le ispezioni fitosanitarie e la razionalizzazione dei documenti) qui presentata, auspicando che possa dare un impulso al trasporto marittimo intracomunitario.</p>
    </intervention>
    <intervention id="2-917" speaker_id="96899" name="José Manuel Fernandes" is_mep="True" mode="written">
      <p sl="pt">In questo periodo di grave crisi economica e ristagno registrato nei vari settori, aggravato da difficoltà nelle finanze pubbliche degli Stati membri, credo sia prioritario semplificare la normativa e i regolamenti per rendere più efficienti le condizioni in cui operano imprese e istituzioni.</p>
      <p sl="pt">La navigazione è soggetta a complesse procedure amministrative, anche per le navi che circolano tra due porti comunitari e che non fanno scalo in porti di paesi terzi, e ciò comporta spese e costi inutili. Pertanto sostengo misure volte a snellire la burocrazia che rendano proficuo il ricorso a nuove tecnologie e valorizzino il concetto di spazio unico europeo, abolendo complesse procedure amministrative e garantendo guadagni più elevati grazie alla riduzione degli oneri amministrativi.</p>
      <p sl="pt">Questa iniziativa di dispensare da formalità burocratiche il trasporto marittimo di merci intracomunitario e di snellire le procedure nei porti dei diversi Stati membri è fondamentale per promuovere uno spazio europeo per il trasporto marittimo senza frontiere, e garantire condizioni per servizi di trasporto più attraenti, efficaci, economici ed ecologici.</p>
    </intervention>
    <intervention id="2-916" speaker_id="28208" name="Nathalie Griesbeck" is_mep="True" mode="written">
      <p sl="fr">Ho votato con convinzione a favore della risoluzione legislativa perché prevede di semplificare le formalità amministrative applicabili alle navi in entrata o uscita dai porti degli Stati membri. Sono lieta che sia stata adottata a schiacciante maggioranza. Ora le navi non saranno più soggette a formalità amministrative complesse e ripetitive: sarà definita una prassi comune insieme a un nuovo sistema elettronico che consentirà di condividere, con rapidità e semplicità, le informazioni tra la nave e l’autorità portuale. Questa relazione costituisce una tappa essenziale verso la realizzazione di una grande rete europea di trasporti marittimi senza frontiere che invoco da anni.</p>
    </intervention>
    <intervention id="2-915" speaker_id="96693" name="Juozas Imbrasas" is_mep="True" mode="written">
      <p sl="lt">Ho appoggiato questa relazione perché il trasporto marittimo è soggetto a procedure amministrative complesse, anche nel caso di navi che circolano tra due porti UE senza fare scalo in un porto di un paese terzo. Di conseguenza esistono oneri amministrativi aggiuntivi e, quindi, costi aggiuntivi per il trasporti di merci per nave. Questo lo rende meno attraente e non ne garantisce l’uutilizzo ottimale. Occorre promuovere l’uso più ampio di scambi elettronici di dati e l’introduzione di sistemi “e-marittimi”, di uno sportello unico, ridurre le formalità, razionalizzare i flussi e lo spazio nei porti, usare un linguaggio comune e semplificare la procedura per ottenere un certificato di esenzione dal pilotaggio.</p>
    </intervention>
    <intervention id="2-914" speaker_id="96978" name="Nuno Melo" is_mep="True" mode="written">
      <p sl="pt">Il trasporto marittimo è indubbiamente tra le modalità più ecologiche e pertanto deve essere incentivato, cosicché possa contribuire a raggiungere gli obiettivi definiti dalla strategia Europa 2020 in materia di ambiente. In un periodo di crisi internazionale, il potenziamento di questa forma di trasporto prevede la riduzione dei costi legati agli aspetti amministrativi richiesti dalle compagnie di navigazione. Quindi, occorre semplificare e armonizzare le formalità richieste dalla normativa europea. É fondamentale creare un grande spazio europeo dei trasporti senza frontiere.</p>
    </intervention>
    <intervention id="2-269" speaker_id="28409" name="Raül Romeva i Rueda" is_mep="True" mode="written">
      <p sl="en">Il gruppo Verts/ALE ha appoggiato la relazione Sterckx sulle formalità che devono espletare le navi nei porti. L’accordo con il Consiglio è stato quindi approvato e la direttiva è stata ultimata in prima lettura.</p>
    </intervention>
    <intervention id="2-270" speaker_id="97196" name="Oreste Rossi" is_mep="True" mode="written">
      <p sl="it">Nonostante la creazione di uno "spazio europeo per un trasporto marittimo senza frontiere" rivesta un'importanza cruciale per la navigazione europea, estendendo il mercato interno al trasporto marittimo intracomunitario, attraverso la soppressione degli ostacoli e la semplificazione delle procedure amministrative a cui esso è soggetto, il nostro voto è di astensione perché la relazione presenta alcuni punti sensibili come la protezione dei dati.</p>
    </intervention>
    <intervention id="2-271" speaker_id="96974" name="Nuno Teixeira" is_mep="True" mode="written">
      <p sl="pt">Il raggiungimento della libera circolazione nell’Unione europea prevede anche la realizzazione del concetto di spazio marittimo europeo senza frontiere, ove l’obiettivo è abolire o semplificare i controlli applicati alle navi e alle merci nell’Unione europea. Occorre quindi facilitare le formalità di dichiarazione delle navi in arrivo o in partenza dai porti degli Stati membri e introdurre un sistema di trasmissione elettronica dei dati (SafeSeaNet), con cui i sistemi nazionali devono essere interoperabili, accessibili e compatibili.</p>
      <p sl="pt">Considerando che uno spazio marittimo con meno ostacoli formali permetterà al trasporto marittimo di essere più attraente e più efficiente e, di conseguenza, contribuirà alla promozione delle attività connesse, in particolare nelle zone costiere interessate come le isole, voto a favore delle misure proposte nella presente relazione.</p>
    </intervention>
    <intervention id="2-273" speaker_id="23938" name="John Attard-Montalto" is_mep="True" mode="written">
      <p sl="en">Uno dei principali problemi dell’aviazione nel ridurre le emissioni di CO2 è il potenziale di abbattimento molto limitato, anche se stiamo parlando del 2 per cento delle emissioni provocate dall’uomo, che rappresentano il 3 per cento delle emissioni totali dal momento che la natura ne emette il 97 per cento. Gli unici modi per diminuire la CO2 sono i seguenti: l’adozione di tecnologie migliori (quelle di ultima generazione sono già in uso); procedure operative (introdotte grazie ai prezzi del carburante); il cielo unico europeo (un aspetto che dipende dai governi e un dibattito iniziato 40 anni fa: l’unica cosa che abbiamo ottenuto lo scorso aprile è stato un cielo unico vuoto con la crisi della cenere vulcanica, una calamità naturale di cui le compagnie aeree hanno dovuto pagare il prezzo); e i biocarburanti, che non vedranno mai la luce a livello commerciale se non vi saranno seri investimenti da parte dei governi e dell’Unione europea.</p>
      <p sl="en">Il settore aereo europeo si trova già in gravi difficoltà. Quanto suggerito nella relazione non è di buon auspicio per il futuro sostenibile dei trasporti, soprattutto se si intende garantire la libertà di circolazione iscritta nel trattato per chi, come i maltesi, non ha accesso ad altra modalità di trasporto per raggiungere altre parti dell’Unione europea e del mondo.</p>
    </intervention>
    <intervention id="2-913" speaker_id="96862" name="Sophie Auconie" is_mep="True" mode="written">
      <p sl="fr">Occorre una profonda riflessione sul futuro del sistema europeo dei trasporti per tre motivi: l’allargamento dell’Unione europea a 27 Stati membri, le nostre responsabilità ambientali e il nostro impegno per la sicurezza dei viaggiatori. Questa riflessione è il tema della relazione che, a mio avviso, è pertinente per almeno due aspetti: il concetto di “comodalità efficace”, che sancisce la complementarietà e non la concorrenza tra le diverse modalità di trasporto, e la necessità della sostenibilità dei trasporti, che ci impone di tendere alla “decarbonizzazione” dei trasporti e allo sviluppo dei sistemi di trasporto intelligenti. Ciononostante ho sostenuto l’emendamento presentato sul paragrafo 32, che ha introdotto il concetto di fondo europeo per i trasporti. Mi sembra che un fondo indipendente dedicato ai trasporti rischierebbe di compromettere la coerenza della politica di coesione, il cui 60 per cento dei fondi è destinato ai trasporti. La riflessione sull’organizzazione dei fondi strutturali deve essere condotta con spirito collaborativo e globale nel contesto del prossimo quadro finanziario pluriennale.</p>
    </intervention>
    <intervention id="2-274" speaker_id="28114" name="Liam Aylward" is_mep="True" mode="written">
      <p sl="ga">Ho votato a favore della presente relazione perché occorre una politica chiara e coerente nel settore dei trasporti. Le problematiche ad esso legate sono al cuore del mercato unico: questo settore crea posti di lavoro, fornisce aiuto e assistenza alle imprese in tutta Europa e stimola la crescita sostenibile e la competitività in Europa.</p>
      <p sl="ga">La relazione punta a migliori prestazioni e standard ambientali più elevati. Inoltre, bisogna dare priorità alla sicurezza nelle politiche dei trasporti; la relazione chiede alla Commissione di effettuare uno studio sulle norme di sicurezza e sulle disposizioni degli Stati membri riguardanti l’eccesso di velocità alla guida per promuovere le migliori pratiche.</p>
      <p sl="ga">A mio avviso occorre definire obiettivi specifici per raggiungere risultati importanti. La relazione fa riferimento a una riduzione del 40 per cento del numero dei morti e dei feriti gravi tra utenti della strada, siano essi pedoni o automobilisti. L’Irlanda ha già raggiunto un buon risultato in tal senso, e quest’anno ha ricevuto l’elogio dello European Transport Safety Council. Dal 2001 si è registrata una diminuzione del 41 per cento delle morti violente sulle strade irlandesi, e questa relazione può contribuire a migliorare le cose.</p>
    </intervention>
    <intervention id="2-912" speaker_id="96680" name="Zigmantas Balčytis" is_mep="True" mode="written">
      <p sl="lt">Il settore dei trasporti è molto importante per la creazione del mercato unico europeo. Inoltre, questo comparto è un elemento importante dello sviluppo dell’Unione europea e delle sue regioni, perché crea il 10 per cento del prodotto interno lordo comunitario e più di 10 milioni di posti di lavoro. Occorre quindi garantire maggiore accessibilità ai trasporti, creare e migliorare i collegamenti infrastrutturali e promuovere l’utilizzo delle varie modalità di trasporto. Bisogna inoltre lottare contro il problema principale, ovvero le conseguenze negative del traffico sulla salute e sull’ambiente, e ridurre il volume di CO2 emesso dai trasporti attraverso misure sostenibili quali il coordinamento dell’energia ottenuta da fonti diverse, il sostegno alla ricerca scientifica e lo sviluppo di tecnologie e modalità di trasporto meno nocive per l’ambiente. Per fare tutto questo, però, occorrono più finanziamenti, non solo da parte degli Stati membri ma anche dai fondi europei.</p>
    </intervention>
    <intervention id="2-911" speaker_id="96867" name="Maria Da Graça Carvalho" is_mep="True" mode="written">
      <p sl="pt">Il settore dei trasporti è cruciale in Europa per il servizio che eroga ai cittadini europei, l’occupazione e l’impatto ambientale. Questa risoluzione stabilisce le linee principali della politica europea dei trasporti per i prossimi 10 anni, ponendo particolare attenzione a ridurre l’impatto dei sistemi di trasporto visti i cambiamenti climatici. I trasporti generano il 25 per cento delle emissioni di CO2 in Europa. É indispensabile avere veicoli più puliti e sistemi di trasporto più efficienti allo scopo di ridurre questo impatto.</p>
    </intervention>
    <intervention id="2-910" speaker_id="4335" name="Marielle De Sarnez" is_mep="True" mode="written">
      <p sl="fr">La relazione su un futuro sostenibile per i trasporti è un segnale positivo a favore di un’Europa dei trasporti efficace e integrata. Senza un’accelerazione delle procedure di riconoscimento reciproco e di autorizzazione dei veicoli, l’accesso al mercato continuerà a essere lungo e costoso. Meno trasporto stradale e più collegamenti ferroviari, fluviali e marittimi per le merci, un ambiente tutelato e protetto: questi progetti ci danno l’immagine di un’Europa ideale. La realtà, però, è un po’ diversa. Tutti questi progetti registrano ritardi per mancanza di volontà politica, coordinamento tra Stati membri e finanziamenti. Non vi sono prove evidenti di un’ambizione collettiva. Fino al 2020 l’Unione europea dovrà affrontare molte sfide: il prossimo Libro bianco della Commissione europea sulla politica europea dei trasporti per i prossimi dieci anni è un’occasione per elaborare una strategia globale, integrata e trasversale in grado di rispondere alle sfide dei prossimi anni. La risoluzione appena adottata è un segnale forte lanciato alla Commissione europea, un primo passo per questa strategia, e vuole ridare ai trasporti il loro posto nella politica europea.</p>
    </intervention>
    <intervention id="2-275" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione su un futuro sostenibile per i trasporti perché la sostenibilità dei trasporti è fondamentale non solo dal punto di vista ambientale, ma anche per la coesione sociale, economica e territoriale dell’Unione europea. Sono necessari più sforzi e forme di investimento innovative che permettano di ultimare una rete transeuropea dei trasporti e assicurare lo sviluppo sostenibile dei trasporti a medio e lungo termine.</p>
    </intervention>
    <intervention id="2-276" speaker_id="96977" name="Diogo Feio" is_mep="True" mode="written">
      <p sl="pt">In base ai dati contenuti nella relazione, il settore dei trasporti nell’Unione europea rappresenta il 10 per cento della ricchezza (PIL), dà lavoro a oltre 10 milioni di persone ed è responsabile del 25 per cento delle emissioni totali di CO2 . Questi numeri rendono ancora più evidente che parlare del futuro dell’UE, parlare della strategia UE 2020, o persino parlare delle politiche di coesione significa anche parlare di trasporti. Se la politica dei trasporti deve garantire in via prioritaria la sicurezza dei passeggeri e degli utenti (motivo per cui oggi abbiamo approvato due iniziative sui diritti dei passeggeri), non può comunque dimenticare altri obiettivi come lo sviluppo coerente e armonioso di tutte le regioni, collegando il litorale, l’interno e le grandi città a regioni più depresse, o come la tutela ambientale e la riduzione delle emissioni di CO2 , dando priorità a quelle meno inquinanti come il trasporto marittimo e ferroviario, che deve diventare una priorità per il trasporto merci. Una rete di trasporti efficiente e adeguata è fondamentale per realizzare in concreto il mercato interno e consentire la libera circolazione di merci e persone. Per tale motivo oggi abbiamo anche votato una proposta sui sistemi di trasporto intelligenti (ITS) che porteranno a un’Europa più integrata, più sicura e più efficiente.</p>
    </intervention>
    <intervention id="2-909" speaker_id="96899" name="José Manuel Fernandes" is_mep="True" mode="written">
      <p sl="pt">Il settore dei trasporti riveste grande importanza per il mercato interno europeo. Di fatto è questo settore che consente la libera circolazione delle persone e delle merci in tutta l’Unione. Rappresenta inoltre un elemento essenziale per lo sviluppo dell’UE e delle sue regioni, e incide direttamente sulla coesione sociale delle regioni. Pertanto, la politica dei trasporti non deve essere dissociata da altre politiche siano esse regionali, ambientali, economiche, sociali o occupazionali. In termini di prodotto interno lordo, il settore dei trasporti produce il 10 per cento della ricchezza dell’UE ed è legato a oltre 10 milioni di posti di lavoro, ma è anche fonte di circa il 25 per cento delle emissioni totali di CO2 . Sottolineo quindi l’assoluta priorità della decarbonizzazione dei trasporti. In tale contesto, vale la pena ricordare la possibilità di internalizzare i costi esterni.</p>
      <p sl="pt">Ciononostante, tutto questo può contribuire in maniera significativa alla riduzione dei gas di scarico, dei rumori e delle strozzature del traffico solo in presenza di due condizioni: da una parte l’internalizzazione dei costi esterni deve riguardare tutte le modalità di trasporto, dall’altra gli introiti devono beneficiare la sostenibilità delle infrastrutture.</p>
    </intervention>
    <intervention id="2-277" speaker_id="96706" name="João Ferreira" is_mep="True" mode="written">
      <p sl="pt">La relazione contiene orientamenti per il futuro del settore dei trasporti che giudichiamo senza dubbio necessari, come investire in modalità di trasporto più sostenibili a livello ambientale connettendole in maniera corretta, l’elaborazione di piani di sostenibilità urbana sostenibile, la promozione dei trasporti pubblici, il riconoscimento dei diritti dei passeggeri, soprattutto per le persone a mobilità ridotta, e l’adozione di misure volte a potenziare la sicurezza stradale e il rispetto dei diritti dei lavoratori nel settore. Questa enunciazione di orientamenti da seguire, tuttavia, si contrappone all’importanza riservata alla conclusione del mercato interno, ovvero all’insistenza nella liberalizzazione del settore che si tratti di trasporto ferroviario, marittimo, costiero o aereo.</p>
      <p sl="pt">Come dimostra chiaramente l’esperienza (peraltro omessa dalla relazione) nei vari Stati membri, lo smantellamento del settore pubblico dei trasporti, la sua privatizzazione e il conseguente assoggettamento alla logica del profitto sottrae il processo dal controllo democratico dei cittadini, e porta a risultati in aperto contrasto con le intenzioni espresse nella relazione. Ne deriva un triste peggioramento del servizio, privato della propria funzione sociale che cessa di esserne un tratto distintivo sia a livello di sicurezza, di qualità e di accessibilità che, tra gli altri aspetti, dei diritti dei lavoratori.</p>
    </intervention>
    <intervention id="2-908" speaker_id="96810" name="Carlo Fidanza" is_mep="True" mode="written">
      <p sl="it">La relazione Grosch e' un'ottima base di partenza in attesa del Libro Bianco della Commissione Europea. Un maggiore sviluppo della comodalita' e dell'interoperabilita', una particolare attenzione alla questione della sicurezza (da garantire in alcuni comparti rafforzando il ruolo delle agenzie), il completamento del mercato unico, gli investimenti per la ricerca e lo sviluppo degli ITS, rappresentano le linee guida da perseguire. Ma una delle sfide più importanti che ci attende, senza la quale gli altri obiettivi rischiano di rimanere lettera morta, e' quella di garantire finanziamenti adeguati per le reti TEN, a partire dalle prossime prospettive finanziarie attraverso l'istituzione di un apposito Fondo. In quest'ottica occorre guardare al Mediterraneo come collegamento naturale tra l'UE e i mercati emergenti dell'Est del mondo. Infine, condivido la necessita' di investire di più nella mobilita' urbana e in una logistica delle merci più moderna per decongestionare le aree urbane e diminuire le emissioni inquinanti.</p>
    </intervention>
    <intervention id="2-907" speaker_id="1164" name="Bruno Gollnisch" is_mep="True" mode="written">
      <p sl="fr">La relazione chiede trasporti più sicuri, più efficienti e meno inquinanti. In altre parole, unicamente cose molto convenzionali e molto ovvie.</p>
      <p sl="fr">Ad ogni modo, diversi punti hanno attirato la nostra attenzione e motivato il nostro voto contrario: la solita enfasi sulle emissioni di CO2 con obiettivi vincolanti, mentre si fa solo rapido accenno alle emissioni di SOx e NOx del trasporto marittimo cui, tra l’altro, sono attribuite virtù ecologiche; la proposta di istituire un’agenzia europea per i trasporti su strada, la cui pertinenza è oltremodo dubbiosa viste le critiche sulla minore efficienza, i costi considerevoli e la gestione aleatoria di molte agenzie europee in essere; la proposta di creare un fondo europeo per i trasporti, e in tal modo spese aggiuntive, senza precisare come sarà finanziato; e, soprattutto, il ribadire che la soluzione di tutti i problemi sia legata alla maggiore liberalizzazione del settore e a un aumento della navigazione costiera.</p>
      <p sl="fr">Eppure sappiamo che questa liberalizzazione ha avuto effetti negativi, soprattutto sulla manutenzione delle infrastrutture ferroviarie esistenti e, quindi, sulla sicurezza. Sappiamo inoltre, o dovremmo sapere, fino a che punto l’apertura dei trasporti nazionali agli operatori stranieri pone problemi di concorrenza sleale.</p>
    </intervention>
    <intervention id="2-906" speaker_id="2338" name="Ian Hudghton" is_mep="True" mode="written">
      <p sl="en">Oggi il Parlamento ha lanciato un forte messaggio asserendo che l’Europa deve tendere a trasporti più sostenibili. La Scozia, paese da cui provengo, è dotata di una delle normative più ambiziose al mondo in materia di cambiamento climatico, e il governo scozzese si adopera per promuovere iniziative sul trasporto sostenibile promovendo, tra le altre cose, spostamenti a piedi e in bicicletta, veicoli a basse emissioni di carbonio e combustibili alternativi. Il voto odierno richiede una riflessione più sistematica a livello europeo.</p>
    </intervention>
    <intervention id="2-278" speaker_id="23768" name="Bogusław Liberadzki" is_mep="True" mode="written">
      <p sl="pl">Ho approvato la versione finale della relazione. Nutro molte riserve sul risultato del voto riguardante l’emendamento n. 6, presentato da alcuni deputati del gruppo del Partito popolare europeo (Democratico cristiano).</p>
      <p sl="pl">L’idea di fondo del testo originale era che le risorse inutilizzate del Fondo di coesione potessero essere sfruttate per i necessari investimenti nel settore dei trasporti. Ciò è giustificato dalla necessità di investimenti degli Stati membri beneficiari, come si può molto facilmente capire dall’esempio della Polonia. Inoltre ci aspettavamo un importo di circa 23 miliardi di euro per la TEN-T, ma la cifra ricevuta era di tre volte inferiore. L’emendamento n. 6 non fornisce risorse aggiuntive per i trasporti, né eroga soldi che non vengono utilizzati per le applicazioni previste. Invece di dare maggiore flessibilità al fondo, alla fine ne abbiamo ottenuto uno che non è per niente flessibile. Desidero ringraziare i colleghi deputati che hanno votato contro l’emendamento n. 6.</p>
    </intervention>
    <intervention id="2-279" speaker_id="96823" name="Petru Constantin Luhan" is_mep="True" mode="written">
      <p sl="ro">I trasporti sono per loro natura multifunzionali e hanno un’influenza diretta sulle questioni economiche, sociali e territoriali. Ciò rappresenta un fattore importante nello sviluppo dell’Unione europea e delle sue regioni e una componente essenziale per l’economia europea. Il settore dei trasporti genera circa il 7 per cento del prodotto interno lordo dell’UE e oltre il 5 per cento di tutti i posti di lavoro.</p>
      <p sl="ro">Al tempo stesso, i trasporti offrono ai cittadini accesso a molte delle libertà di cui godono, come la libertà di lavorare e vivere in diverse parti del mondo, o la libertà di fare affari e stabilire contatti personali.</p>
      <p sl="ro">Ho votato a favore di questa relazione perché sostengo lo scopo delle politiche europee dei trasporti, ovvero la definizione di un sistema di trasporto sostenibile che soddisfi tutte le esigenze economiche, sociali ed ecologiche dei cittadini e promuova lo sviluppo di una società favorevole all’inclusione e di un’Europa competitiva e pienamente integrata.</p>
    </intervention>
    <intervention id="2-280" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questo testo non fornisce le risorse per introdurre norme sociali e ambientali elevate, fondamentali nel settore dei trasporti. Inserendosi nel contesto del mercato del carbonio, approvando la possibilità di un maggiore traffico aereo, sostenendo la forte liberalizzazione del settore per aumentare la competitività, questa relazione manda in fumo tutte le aspettative ecologiche degne di questo nome.</p>
      <p sl="fr">Preoccupandosi solo delle infrastrutture e mai delle condizioni salariali dei dipendenti del settore, dà prova di indifferenza sociale che porta la firma del dannoso liberalismo che uccide il progetto europeo. Voto contro.</p>
    </intervention>
    <intervention id="2-905" speaker_id="96978" name="Nuno Melo" is_mep="True" mode="written">
      <p sl="pt">Il settore dei trasporti è fondamentale per lo sviluppo economico dell’Unione europea e delle sue regioni, e incide direttamente sulla competitività e la coesione sociale delle regioni. Inoltre contribuisce all’evoluzione e al consolidamento del mercato interno. Data la sua importanza per l’economia, questo settore svolgerà un ruolo determinante nella strategia UE 2020, soprattutto nella riduzione delle emissioni di CO2 . Così, a prescindere dall’importanza che riveste per l’economia, l’occupazione e la mobilità professionale e privata dei cittadini, è necessario investire per migliorare i trasporti a livello ecologico, in particolare in quelli stradali, e per la sicurezza, poiché questo settore ha provocato la morte di circa 39 000 persone nel 2008. Nonostante la crisi che lo ha colpito gravemente, è giunto il momento di procedere a una grande trasformazione del comparto rendendolo più sicuro, più sostenibile e più efficiente.</p>
    </intervention>
    <intervention id="2-281" speaker_id="28255" name="Andreas Mölzer" is_mep="True" mode="written">
      <p sl="de">Siamo più lontani che mai dal raggiungere la sostenibilità nei trasporti. Il problema non è solo la mancanza di coordinamento all’interno dei paesi, ma anche tra di loro, come evidenziato dall’esempio dei trasporti ferroviari transfrontalieri. Siamo molto in ritardo sulla tabella di marcia anche negli importanti collegamenti che rientrano nei progetti TEN, per non citare il fatto che siamo lontanissimi dal coordinamento degli orari nuovamente richiesto. Questa relazione è quasi una rivisitazione di vecchie strategie non ancora attuate, ed è per questo che mi sono astenuto.</p>
    </intervention>
    <intervention id="2-282" speaker_id="1073" name="Cristiana Muscardini" is_mep="True" mode="written">
      <p sl="it">Il testo approvato dall'aula fa fare un passo in avanti all'Europa in un settore particolarmente delicato come quello dei trasporti, fulcro del mercato unico, dal quale dipende la circolazione delle persone e delle merci e che assicura la coesione territoriale necessaria per lo sviluppo occupazionale ed economico con ricadute sui costi e sulla protezione dell'ambiente.</p>
      <p sl="it">Siamo dell'avviso che anche nel settore dei trasporti debba essere dedicata sempre più attenzione al comparto sicurezza intesa sia come sicurezza per le merci trasportate che per i passeggeri e per la viabilità in generale.</p>
      <p sl="it">Dal futuro sostenibile dei trasporti dipende l'economia europea e perciò l'occupazione, di conseguenza l'Unione dovrà impegnarsi a indicare in tempi brevi agli Stati membri alcuni obiettivi urgenti quali i tempi per la realizzazione delle piccole infrastrutture, la cui mancanza impedisce il flusso agevole delle merci e delle persone con grave danno per l'economia e peggioramento dell'inquinamento</p>
      <p sl="it">Quindi tempi simili in tutta l'Unione europea per la realizzazione di queste opere, ma anche tempi certi per il ripristino di strade o rotaie interrotte da eventi naturali od imprevisti. La riconversione di parte del trasporto su gomma in trasporto su rotaia o via acqua, a tutt'oggi, rallentata dai troppi ritardi, è necessaria per evitare la perdita di posti di lavoro e il conseguente impoverimento di parte della popolazione.</p>
      <p sl="it">Infine una particolare attenzione deve essere data alle aree periferiche o svantaggiate che rimangono tali proprio per carenza di sufficienti infrastrutture viabili.</p>
    </intervention>
    <intervention id="2-904" speaker_id="97197" name="Alfredo Pallone" is_mep="True" mode="written">
      <p sl="it">Signor Presidente, onorevoli colleghi, ho espresso il mio voto favorevole alla relazione Grosch in quanto ritengo che le linee guida e le istanze contenute siano equilibrate e mirino a uno sviluppo sostenibile dei trasporti, che da un lato sostiene un settore strategico per la crescita economica e dell'Europa stessa e dall'altro tiene conto del rispetto dell'ambiente.</p>
      <p sl="it">Il settore dei trasporti contribuisce allo sviluppo, alla competitività dell'UE e al completamento del mercato interno, incidendo inoltre sulla qualità di vita dei cittadini. La comodalità, la qualità dei servizi pubblici, una migliore pianificazione degli investimenti infrastrutturali e di interoperabilità tecnica a lungo termine e un sostegno dell'innovazione tecnologica, la ricerca, l'efficienza energetica, le tecnologie pulite e la sicurezza sono fattori cruciali che mi auguro la Commissione terrà in conto nella redazione del prossimo Libro bianco.</p>
    </intervention>
    <intervention id="2-283" speaker_id="38595" name="Rovana Plumb" is_mep="True" mode="written">
      <p sl="ro">Decarbonizzare il traffico è un obiettivo politico significativo, che in futuro merita di essere affrontato con maggiore impegno perché gli effetti nocivi sulla salute e l’ambiente causati dai trasporti sono un’altra sfida molto importante, soprattutto negli sforzi per la lotta ai cambiamenti climatici.</p>
      <p sl="ro">Questa decarbonizzazione può portare a una sensibile riduzione dei gas di scarico, dei rumori e anche dei nodi di congestione solo a due condizioni: l’internalizzazione dei costi esterni deve interessare tutti i modi di trasporto e gli introiti devono essere usati per migliorare la sostenibilità delle infrastrutture.</p>
      <p sl="ro">Non bisogna trascurare gli effetti della crisi economica e finanziaria sul settore dei trasporti, perché esso si è rivelato molto vulnerabile. Credo che questa crisi debba essere vista come un’opportunità di offrire, in futuro, un sostegno specifico al settore dei trasporti incoraggiando gli investimenti. Questi non devono solo dare un aiuto rapido, ma anche contribuire a migliorare le prestazioni ambientali e la sicurezza, nonché creare nuovi posti di lavoro verdi grazie allo sviluppo di strumenti nazionali e, al contempo, strumenti politici europei. La Commissione e gli Stati membri devono continuare lo scambio delle migliori prassi, ad esempio nel quadro della convenzione dei sindaci e dell’iniziativa CIVITAS, offrendo alle comunità l’opportunità di imparare dall’esperienza di altri cittadini europei.</p>
    </intervention>
    <intervention id="2-284" speaker_id="28409" name="Raül Romeva i Rueda" is_mep="True" mode="written">
      <p sl="en">La relazione di iniziativa Grosch su un futuro sostenibile per i trasporti è stata approvata a stragrande maggioranza (559 voti a favore, 34 contrari e 82 astensioni). Il gruppo Verts/ALE ha votato a favore. Purtroppo, i nostri emendamenti n. 4 su una riduzione di CO2 del 30 per cento per l’intero settore dei trasporti (169 voti a favore e 497 contrari) e n. 5 sui criteri sostenibili per il cofinanziamento europeo delle infrastrutture (123 voti a favore e 540 contrari) sono stati respinti. Inoltre, l’emendamento n. 6 sul coordinamento del cofinanziamento europeo dei trasporti al posto dell’istituzione di un fondo per i trasporti, presentato della commissione per lo sviluppo regionale, è stato respinto con un’esigua maggioranza (311 voti a favore 364 contrari).</p>
    </intervention>
    <intervention id="2-285" speaker_id="97196" name="Oreste Rossi" is_mep="True" mode="written">
      <p sl="it">La proposta serve da base per la preparazione del Libro bianco della Commissione con un particolare riguardo alla tutela dell'ambiente. La risoluzione ci vede favorevoli nonostante i rischi di posizioni troppo integraliste già espresse dal Parlamento. Non possiamo che bilanciare le esigenze della tutela ambientale all'attuale situazione di crisi economica che stiamo vivendo. Abbiamo trovato positivo il forte richiamo alla sicurezza.</p>
    </intervention>
    <intervention id="2-903" speaker_id="28134" name="Eva-Britt Svensson" is_mep="True" mode="written">
      <p sl="sv">Questa relazione influenzerà un Libro verde su una politica integrata dei trasporti di prossima pubblicazione. Ho espresso voto contrario perché la relazione sostiene la liberalizzazione totale della politica dei trasporti. Gli Stati membri saranno costretti a rinunciare a gran parte delle loro politiche fiscali e sociali, così come a settori quali istruzione e formazione, che rientrano nelle loro competenze.</p>
    </intervention>
    <intervention id="2-286" speaker_id="96974" name="Nuno Teixeira" is_mep="True" mode="written">
      <p sl="pt">Considero il settore dei trasporti un fattore essenziale per lo sviluppo dell’Unione europea e delle sue regioni, visto che incide sulla competitività e sulla coesione economica, sociale e territoriale delle regioni, e contribuisce all’effettiva realizzazione del mercato interno europeo. É importante prevedere il futuro dei trasporti in termini di sostenibilità e interoperabilità e, in tal senso, saluto le proposte del documento che definisce gli obiettivi da raggiungere entro il 2020, al fine di ridurre le emissioni di CO2 e le conseguenze dannose che ne derivano. Ritengo inoltre positiva l’idea di comodalità efficace, ancora più pertinente nelle regioni ultraperiferiche come Madeira, soprattutto per quanto riguarda i collegamenti tra trasporto stradale, marittimo e aereo.</p>
      <p sl="pt">Non appoggio tuttavia l’iniziativa di istituire un fondo specifico per promuovere il settore dei trasporti, perché ritengo che la spesa debba continuare a essere sostenuta dai vari strumenti già esistenti e dettati dalle priorità della politica di coesione, il cui coordinamento deve essere facilitato nell’attuazione delle varie politiche europee.</p>
    </intervention>
    <intervention id="2-902" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della relazione Grosch su un futuro sostenibile per i trasporti perché credo che le sue raccomandazioni debbano essere incluse nel futuro Libro bianco sullo sviluppo transeuropeo dei trasporti.</p>
      <p sl="ro">I trasporti sono un settore vitale per lo sviluppo economico e la competitività dell’Unione europea, così come per la sua coesione economica e sociale. Purtroppo, però, le risorse stanziate a suo favore sono insufficienti. Il bilancio TEN-T per il periodo 2007-2013 si limita a 8,013 miliardi di euro, mentre i fondi erogati ai trasporti con la politica di coesione rappresentano solo l’11 per cento del bilancio complessivo stanziato.</p>
      <p sl="ro">Sollecito l’Unione europea a destinare ulteriori risorse finanziarie allo sviluppo del sistema transeuropeo dei trasporti integrandolo con il sistema dei trasporti dei paesi confinanti con l’Unione. Per questo motivo ho votato contro l’emendamento n. 6. Esso intende sostituire l’istituzione di un fondo per i trasporti, che sarà dotato di maggiori risorse rispetto a quelle già presenti nel bilancio europeo, con un meccanismo volto a coordinare l’uso delle varie fonti di finanziamento dei trasporti già esistenti. É evidente che l’Unione europea deve assicurare un migliore coordinamento di queste fonti già in essere, ma è assolutamente indispensabile creare nuovi strumenti per finanziare il lavoro previsto per lo sviluppo delle infrastrutture dei trasporti.</p>
    </intervention>
    <intervention id="2-287" speaker_id="96698" name="Viktor Uspaskich" is_mep="True" mode="written">
      <p sl="en">In questo momento gli Stati baltici sono in larga parte isolati dalla rete europea dei trasporti. Dobbiamo fare il possibile per meglio integrare la regione del Mar Baltico negli assi prioritari TEN-T, anche in relazione all’asse ferroviario da Berlino alla costa del Mar Baltico (TEN-T 1) e alle autostrade del mare (TEN-T 21). Occorre inoltre attribuire più importanza al trasporto marittimo a corto raggio e sulle vie navigabili interne, che è più efficace in termini di costo e sempre più rispettoso dell’ambiente. Per continuare a essere competitivi, in futuro molti porti europei – come Klaipeda in Lituania – devono modernizzare le proprie infrastrutture. Ad ogni modo, non bisogna trascurare gli effetti della crisi finanziaria sul settore dei trasporti. Vista la portata degli investimenti necessari per i trasporti, è indispensabile garantire la cooperazione europea e attribuire con criterio un ordine di priorità ai progetti. I trasporti sono molto più che camion, traffico e tariffe: sono anche legati alla libertà di circolazione delle persone e delle merci, nonché allo sviluppo del mercato unico europeo, e danno impulso all’occupazione. Soprattutto, come ci hanno tragicamente ricordato i gravi incidenti aerei e ferroviari occorsi di recente, la sicurezza deve continuare a essere uno dei settori prioritari della futura politica dei trasporti.</p>
    </intervention>
    <intervention id="2-288" speaker_id="96778" name="Artur Zasada" is_mep="True" mode="written">
      <p sl="pl">Mi rallegro dei risultati del voto odierno. La relazione Grosch ha proposto il raggiungimento di obiettivi insolitamente ambiziosi entro il 2020. Tra le altre cose, promuove il miglioramento della sicurezza stradale, una riduzione del 40 per cento degli incidenti mortali, una diminuzione del 20 per cento delle emissioni di CO2 provocate dal trasporto stradale e il raddoppiamento del numero dei passeggeri di autobus, tram e treni.</p>
      <p sl="pl">Concordo con il messaggio generale del documento: è indispensabile sviluppare una visione sostenibile e coesa del futuro dei trasporti come settore fondamentale per il mercato interno, teso a garantire la libera circolazione di persone e merci e ad assicurare la coesione territoriale di tutta l’Unione europea.</p>
      <p sl="pl">Ciononostante, non mi sono trovato d’accordo su una delle proposte del relatore. Nutro dei dubbi sulla proposta inerente alla creazione di un fondo per i trasporti. In futuro, ciò potrebbe portare a una deroga all’attuale sistema che prevede la separazione dei fondi strutturali dal Fondo di coesione.</p>
    </intervention>
    <intervention id="2-901" speaker_id="96862" name="Sophie Auconie" is_mep="True" mode="written">
      <p sl="fr">L’entrata in vigore del trattato di Lisbona ha confermato il diritto di petizione dinanzi al Parlamento Europeo come un elemento cardine nel processo di creazione della cittadinanza europea. Tuttavia, la confusione che continua a esservi tra competenze europee e nazionali e competenze delle istituzioni europee evidenzia che i cittadini europei non sono ancora totalmente a conoscenza dei propri diritti. Ho votato a favore di questa relazione, sostenendo in questo modo l’introduzione di misure intese a informare meglio i cittadini sulle procedure da seguire per presentare le petizioni. Attraverso una petizione europea, i cittadini devono poter portare dinanzi al Parlamento le loro preoccupazioni riguardanti l’impatto delle diverse politiche e della legislazione dell’Unione europea sulle loro vite quotidiane. Inoltre, questa relazione contiene diverse possibilità a mio parere molto ragionevoli, quali ad esempio il miglioramento della pagina web dedicata alle petizioni sul portale del Parlamento europeo o l’introduzione di uno sportello unico che possa fornire linee guida ai cittadini.</p>
    </intervention>
    <intervention id="2-900" speaker_id="1892" name="Carlos Coelho" is_mep="True" mode="written">
      <p sl="pt">Il Parlamento è eletto direttamente dai cittadini che, attraverso il diritto di petizione, hanno la possibilità di rivolgersi ai loro rappresentanti ogniqualvolta ritengano che i propri diritti siano stati violati. Il Parlamento ha l’obbligo di esaminare tali situazioni e fare quanto è in suo potere per porre fine a tali violazioni, offrendo ai cittadini le soluzioni più rapide e appropriate. Il numero di petizioni ha registrato un costante aumento e, benché molte di queste fossero irricevibili, questo dimostra che un numero sempre crescente di cittadini sta prendendo coscienza del loro diritto di petizione. Questo ci permette di valutare l’impatto della legislazione europea sulla vita quotidiana dei cittadini.</p>
      <p sl="pt">Il trattato di Lisbona ha riconfermato tale diritto come un elemento cardine della cittadinanza europea, ponendo le basi necessarie per una maggiore partecipazione dei cittadini al processo decisionale dell’UE, nel quadro degli sforzi per rafforzare la sua legittimità e la sua responsabilità. Ritengo sia di cruciale importanza incentivare una maggiore partecipazione dei cittadini e sono del parere che, a tal proposito, possa risultare di grande aiuto la creazione di un portale che proponga un modello interattivo plurifase per le petizioni che informi i cittadini sui risultati che si possono ottenere e sulle aree di competenza.</p>
    </intervention>
    <intervention id="2-899" speaker_id="96973" name="Mário David" is_mep="True" mode="written">
      <p sl="pt">Mi sono espresso a favore dei punti principali di questa relazione e desidero congratularmi con la commissione per le petizioni per il lavoro svolto nel 2009, un anno particolarmente impegnativo per una commissione la cui agenda è stabilita in base alle modalità secondo cui i cittadini esercitano il proprio diritto di petizione dinanzi al Parlamento.</p>
      <p sl="pt">L’entrata in vigore del trattato di Lisbona ha confermato il diritto di petizione come un elemento cardine della cittadinanza europea. Tuttavia, le statistiche riguardanti il numero di petizioni irricevibili dimostrano che il diritto di petizione, in quanto strumento che permette ai cittadini europei di portare dinanzi al Parlamento le proprie preoccupazioni concernenti l’impatto delle politiche e della legislazione europea sulle loro vite quotidiane, non è ancora utilizzato correttamente da chi presenta le petizioni.</p>
      <p sl="pt">Questa situazione evidenzia la necessità di proseguire nell’impegno di informare e rendere più chiari ai cittadini gli strumenti e i meccanismi europei a loro disposizione. Pertanto, accolgo con favore la creazione di uno sportello unico europeo che fornisca linee guida ai cittadini in cerca di risposte e soluzioni alle presunte violazioni dei propri diritti.</p>
    </intervention>
    <intervention id="2-898" speaker_id="96899" name="José Manuel Fernandes" is_mep="True" mode="written">
      <p sl="pt">Il trattato di Lisbona, entrato in vigore il 1° dicembre 2009, ha posto le basi necessarie per una maggiore partecipazione dei cittadini al processo decisionale dell’Unione europea, nel quadro degli sforzi per rafforzare la sua legittimità e la sua responsabilità. È ovvio che l’applicazione della legislazione europea ha un impatto diretto sulla vita dei cittadini, che si trovano nella posizione migliore per valutarne l’efficacia, i punti deboli e le lacune. Il diritto di petizione sancito dal trattato di Lisbona offre ai cittadini europei i mezzi per rivolgersi al Parlamento ogniqualvolta ritengono che i propri diritti siano stati violati.</p>
      <p sl="pt">Attraverso l’attività della commissione per le petizioni, il Parlamento esamina e cerca di risolvere ogni caso di infrazione. Sono sicuro che quest’Assemblea sarà strettamente coinvolta nella formulazione del diritto di iniziativa dei cittadini europei, cosicché tale strumento possa realizzare completamente le sue finalità e assicurare maggior trasparenza e responsabilità nel processo decisionale europeo, permettendo ai cittadini di proporre miglioramenti o aggiunte al diritto dell’Unione.</p>
    </intervention>
    <intervention id="2-897" speaker_id="96978" name="Nuno Melo" is_mep="True" mode="written">
      <p sl="pt">La relazione annuale della commissione per le petizioni dimostra che un numero sempre crescente di cittadini europei si rivolge ai propri rappresentanti quando ritengono che i loro diritti siano stati violati. È dunque importante migliorare l’accesso alle procedure di petizione per gli interessati, ponendo in particolar modo l’accento su Internet e i mezzi elettronici. Nella maggior parte delle petizioni continuano ad essere espressi timori riguardanti l’attuazione della legislazione europea in merito al mercato interno e all’ambiente, ambiti in cui è più probabile che gli Stati membri possano fallire nell’attuazione delle direttive dell’Unione.</p>
    </intervention>
    <intervention id="2-896" speaker_id="97197" name="Alfredo Pallone" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole sulla relazione annuale della commissione per le petizioni.</p>
      <p sl="it">Con l'entrata in vigore del trattato di Lisbona sono state poste le basi necessarie per una più ampia e responsabile partecipazione dei cittadini al processo decisionale dell'Unione europea. La petizione è un ottimo e fondamentale strumento di verifica dell´applicazione del diritto comunitario da parte degli Stati membri e, in quest'ottica, decisiva è la collaborazione con le autorità nazionali e locali competenti e con la Commissione, con la quale è indispensabile promuovere un diverso e più efficace livello di cooperazione.</p>
      <p sl="it">La promozione dell'iniziativa legislativa, infatti, è fondamentale per ridurre quel divario che i cittadini avvertono tra loro e le istituzioni europee. Questo meccanismo volto a ridurre il famoso deficit democratico va ulteriormente accresciuto e potenziato e soprattutto portato a conoscenza dei cittadini europei. Plaudo, in tal senso, alle iniziative proposte per lo sviluppo e la diffusione attraverso le nuove tecnologie, internet in particolare. .</p>
    </intervention>
    <intervention id="2-290" speaker_id="28409" name="Raül Romeva i Rueda" is_mep="True" mode="written">
      <p sl="en">La relazione Iturgaiz Angulo sulle deliberazioni della commissione per le petizioni nel 2009 è stata adottata a larga maggioranza, senza votazioni per appello nominale. Tuttavia, vorrei esprimere il mio disappunto per il rifiuto di quattro dei cinque emendamenti presentati dal mio gruppo, il gruppo Verde/Alleanza libera europea, e segnatamente: il diritto della commissione per le petizioni di esaminare le sentenze dei tribunali nazionali nel caso in cui queste violino il diritto comunitario; le responsabilità della Commissione in merito alle procedure di infrazione; la possibilità di indicare esempi concreti di casi di petizioni nella relazione annuale e, infine, le procedure interne e le metodologie di lavoro adottate della commissione per le petizioni. L’unico nostro emendamento che è stato approvato è un considerando riguardante i costi proibitivi delle procedure giudiziali in alcuni Stati membri. Sarebbe stato quindi possibile raggiungere un risultato migliore.</p>
    </intervention>
    <intervention id="2-291" speaker_id="96858" name="Marie-Christine Vergiat" is_mep="True" mode="written">
      <p sl="fr">Mi sono espressa a favore di questo testo del Parlamento europeo concernente l’attività del 2009 della commissione per le petizioni. Grazie a questa relazione la commissione presenta il punto della situazione in merito ad uno dei diritti che i cittadini hanno a disposizione per far valere il loro punto di vista a livello delle istituzioni europee. Si tratta dunque di uno strumento di democrazia e cittadinanza.</p>
      <p sl="fr">I principali temi affrontati nelle petizioni, presentate in larga parte da Germania, Spagna, Italia e Romania sono l’ambiente, i diritti fondamentali, la giustizia e il mercato interno.</p>
      <p sl="fr">Accolgo con favore i progressi compiuti nell’attuazione delle raccomandazioni della commissione parlamentare per le petizioni e anche le proposte volte ad agevolare i cittadini nell’esercizio di questo diritto, quali ad esempio la semplificazione delle procedure e, in particolare, la possibilità di inviare una petizione online.</p>
      <p sl="fr">Mi rammarico però che i cittadini francesi abbiano utilizzato poco tale procedura.</p>
    </intervention>
    <intervention id="2-895" speaker_id="96774" name="Jarosław Leszek Wałęsa" is_mep="True" mode="written">
      <p sl="en">Ho votato a favore della relazione dell’onorevole Iturgaiz Angulo sulle deliberazioni della commissione per le petizioni nel 2009. Nonostante la relazione presenti un carattere prettamente tecnico, ritengo che abbia analizzato alcune questioni molto importanti da affrontate in futuro. La relazione mostra che il 46 per cento delle petizioni presentate nel 2009 sono state ritenute irricevibili e si tratta di una cifra molto elevata. Pertanto esprimo il mio totale sostegno alla raccomandazione, contenuta nella relazione, intesa a migliorare le informazioni a disposizione dei cittadini attraverso la pagina web dedicata alle petizioni sul portale del Parlamento europeo. Le petizioni rappresentano un elemento importante poiché forniscono a questa Camera uno strumento per essere in contatto con gli elettori e viceversa. È fondamentale che i cittadini comprendano i temi specifici delle petizioni e, in seguito, quali procedure hanno a disposizione.</p>
    </intervention>
    <intervention id="2-293" speaker_id="96702" name="Elena Oana Antonescu" is_mep="True" mode="written">
      <p sl="ro">La promozione dell’accesso al mercato del lavoro e gli impieghi di buona qualità erano delle priorità chiave della strategia di Lisbona per la crescita e l’occupazione e del Patto europeo per la gioventù. Questi obiettivi devono essere mantenuti attraverso sforzi continui da parte degli Stati membri e della Commissione europea. La relazione d’iniziativa sui cui ci siamo espressi oggi contiene diverse disposizioni che evidenziano la necessità per gli Stati membri di aumentare il proprio impegno nell’elaborare strategie politiche coerenti incentrate sull’offerta e la domanda di lavoro, sulla quantità e la qualità delle opportunità dell’occupazione, favorendo la promozione dell’accesso dei giovani al mercato del lavoro.</p>
    </intervention>
    <intervention id="2-894" speaker_id="28422" name="Alfredo Antoniozzi" is_mep="True" mode="written">
      <p sl="it">Signor Presidente, onorevoli colleghi, voto a favore di questo documento perché sono consapevole che le conseguenze della crisi finanziaria gravano fortemente sulle spalle dei giovani europei, il cui tasso di disoccupazione si aggira sul 20%, il doppio del tasso di disoccupazione complessivo a livello comunitario, ed è purtroppo destinato a salire ulteriormente. Si rendono dunque necessarie delle strategie orientate a promuovere e facilitare l'accesso dei giovani al mercato del lavoro e a rafforzare e rendere più fluido il processo di transizione dal mondo scolastico/accademico al mondo del lavoro.</p>
    </intervention>
    <intervention id="2-893" speaker_id="96862" name="Sophie Auconie" is_mep="True" mode="written">
      <p sl="fr">La recessione economica che ha colpito l’Unione europea ha esposto ancor di più i giovani ai rischi del precariato e, in particolar modo, della disoccupazione. Il primo comporta un costo non solo puramente economico ma, soprattutto, sociale. Questa relazione d’iniziativa ha l’obiettivo di individuare le problematiche attuali, proporre delle soluzioni ed esorta a investire economicamente e politicamente nella creazione di nuovi posti di lavoro, nell’istruzione e nella formazione, in regimi di previdenza sociale più forti, in un mercato del lavoro più dinamico e in un lavoro dignitoso. Dal momento che concordo pienamente con questi obiettivi, mi sono espressa a favore della relazione. Non si tratta soltanto di affermare questi obiettivi forte e chiaro, ma dobbiamo da subito condurre una vera e propria politica economica e sociale a livello europeo al fine di migliorare l’accesso dei giovani al mercato del lavoro.</p>
    </intervention>
    <intervention id="2-294" speaker_id="97198" name="Mara Bizzotto" is_mep="True" mode="written">
      <p sl="it">Non posso che sostenere la relazione della collega Turunen volta a promuovere l'accesso dei giovani al mercato del lavoro attraverso il rafforzamento dello statuto dei tirocinanti e degli apprendisti. Infatti, la crisi occupazionale giovanile risulta oggi essere uno dei temi più preoccupanti e una delle conseguenze della crisi economica che richiedono un intervento immediato e concreto.</p>
      <p sl="it">È in questo senso che si inseriscono gli emendamenti che ho apportato al testo. I miei interventi sottolineano, da un lato, l'importanza del legame tra il mondo della formazione e le imprese del nostro territorio per la creazione della competenze necessarie e, dall'altro, quello della flessicurezza, che concilia le esigenze delle aziende e dei giovani lavoratori.</p>
    </intervention>
    <intervention id="2-295" speaker_id="39722" name="Sebastian Valentin Bodu" is_mep="True" mode="written">
      <p sl="ro">Circa un quarto dei giovani al di sotto dei 25 anni attualmente non ha un posto di lavoro e, in numeri reali, questo significa che quasi 6 milioni di giovani sono disoccupati. Questa situazione si riflette nell’insufficienza dei bilanci nazionali, che spendono denaro per mantenere i giovani, senza riscuotere da loro alcuna imposta.</p>
      <p sl="ro">L’elaborazione, tanto a livello europeo quanto a livello nazionale, di programmi volti a favorire l’occupazione di questo enorme tesoro di risorse umane, freschi di scuola e colmi di entusiasmo, non può che portare a eccellenti risultati economici, a vantaggio di tutti.</p>
      <p sl="ro">Si tratta della prima volta che, negli ultimi 30 anni, in Europa si registrano delle cifre così drastiche in termini di occupazione giovanile. Alcuni studi dimostrano che vi sono elevate possibilità per i giovani disoccupati che questa situazione si ripeta nel corso della loro vita. Questo stato di cose può risultare solamente in un inutile fardello a lungo termine di cui devono farsi carico i bilanci europei e nazionali.</p>
    </intervention>
    <intervention id="2-296" speaker_id="26851" name="Nikolaos Chountis" is_mep="True" mode="written">
      <p sl="el">Mi sono astenuto dalla votazione su questa relazione perché, nonostante i punti positivi contenuti nel testo iniziale in merito ai diritti dei giovani lavoratori, purtroppo in commissione per l’occupazione e gli affari sociali sono stati approvati alcuni emendamenti molto negativi. Inoltre, nonostante i suoi tentativi di sostenere i diritti dei giovani lavoratori e di offrire loro servizi sociali, la relatrice ha purtroppo insistito sull’approccio della flessicurezza. È ben noto a tutti che non solo è impossibile combinare in maniere “equilibrata” la flessibilità e la sicurezza nell’ambito dell’occupazione giovanile, ma anche che questo approccio ha comportato la ridefinizione delle relazioni di lavoro e l’abolizione dei diritti fondamentali dei lavoratori, operando a beneficio del capitale e non dei lavoratori stessi e della società.</p>
    </intervention>
    <intervention id="2-297" speaker_id="1892" name="Carlos Coelho" is_mep="True" mode="written">
      <p sl="pt">L’attuale crisi economica ha causato un enorme aumento dei tassi di disoccupazione e i giovani sono stati colpiti in modo sproporzionato da tale tendenza. Circa il 21,4 per cento del totale della popolazione giovane europea è disoccupato e rimane ai margini dell’economia; questa situazione risulta ancora più grave poiché mette a repentaglio il futuro economico e sociale dell’intera Unione europea considerando l’invecchiamento della popolazione. Inoltre, sono proprio i giovani ad essere più sovente occupati in lavori precari, temporanei e di scarsa qualità, con stipendi inferiori e una minore sicurezza sociale.</p>
      <p sl="pt">È di fondamentale importanza assicurare la possibilità di trovare posti di lavoro più dignitosi, stabili e regolari così da permettere ai giovani di essere autosufficienti. Spetta agli Stati membri investire nella creazione di posti di lavoro, sia a livello politico che economico, garantire uguaglianza nell’accesso all’istruzione, investire nell’istruzione e nella formazione, rafforzare il sistema di orientamento scolastico al fine di ridurre il rischio di successivi abbandoni o insuccessi.</p>
      <p sl="pt">L’Unione europea ha la responsabilità di definire strategie comuni e pertanto sostengo la proposta della relatrice per la creazione di una garanzia europea per i giovani che assicuri ad ogni persona giovane dell’UE il diritto a un lavoro, a un apprendistato o una formazione professionale dopo un periodo massimo di 4 mesi di disoccupazione.</p>
    </intervention>
    <intervention id="2-298" speaker_id="96973" name="Mário David" is_mep="True" mode="written">
      <p sl="pt">La disoccupazione giovanile è uno dei problemi più importanti e urgenti a cui è esposta l’Europa e riguarda 5,5 milioni di persone al di sotto dei 25 anni in tutto il territorio dell’Unione: è un problema strutturale il cui impatto economico e sociale è cresciuto in maniera esponenziale a causa della recente crisi economica. È dunque con un senso di responsabilità e consapevolezza del fatto che la gioventù deve essere posta tra le priorità dell’agenda politica che voto a favore di questa relazione. Vi sono ulteriori rischi e costi economici e sociali associati a questo preminente problema della disoccupazione giovanile, quali la perdita di opportunità di crescita economica, l’erosione della base imponibile che mina gli investimenti nelle infrastrutture e nei servizi pubblici, l’aumento dei costi sociali e il rischio di disoccupazione a lungo termine e di esclusione sociale. Non dobbiamo arrenderci alla perdita della gioventù europea a causa dell’esclusione sociale; al contrario, l’Europa ha tanto da guadagnare dall’inclusione di questi giovani nel mercato del lavoro e nella società, attraverso un approccio integrato, delle strategie comuni e un insieme coerente di politiche educative, finanziarie, occupazionali e sociali volte a rafforzare la nostra politica in materia di giovani.</p>
    </intervention>
    <intervention id="2-892" speaker_id="1289" name="Proinsias De Rossa" is_mep="True" mode="written">
      <p sl="en">Sostengo questa relazione che invita gli Stati membri a creare incentivi efficaci, come i sussidi all’occupazione o i contributi previdenziali per i giovani, che garantiscano condizioni di vita e di lavoro dignitose. Vi dovrebbero essere migliori servizi di assistenza all’infanzia per i genitori giovani, come scuole a tempo pieno e incentivi per i datori di lavoro, sia nel settore pubblico che privato, per la creazione di strutture di assistenza dando così alle giovani madri maggiori possibilità di partecipazione al mercato del lavoro. Il testo esorta gli Stati membri a far sì che i giovani abbiano diritto individualmente a un livello di reddito dignitoso che garantisca loro la possibilità di crearsi una vita economicamente indipendente. Il Parlamento suggerisce al Consiglio e alla Commissione di proporre una garanzia europea per i giovani che assicuri a ogni persona giovane dell’UE il diritto a un lavoro, a un apprendistato, a una formazione aggiuntiva o a una combinazione di formazione e lavoro dopo un periodo massimo di 6 mesi di disoccupazione. La nostra gioventù potrebbe diventare una generazione senza speranze a causa dell’attuale crisi e l’Europa deve aiutare i giovani laureati e gli altri giovani ad entrare nel mercato del lavoro per la prima volta, avendo accesso ad apprendistati e posti di lavoro di qualità.</p>
    </intervention>
    <intervention id="2-299" speaker_id="4318" name="Harlem Désir" is_mep="True" mode="written">
      <p sl="fr">Allo stadio attuale, oltre il 20 per cento dei giovani in Europa è disoccupato e molti altri sono impiegati in attività precarie senza alcun tipo di sicurezza sociale. L’aumento del numero dei corsi di formazione rende ancor più precaria la situazione dei giovani appartenenti della forza lavoro attiva e rappresenta un vettore di dumping sociale che colpisce gli altri dipendenti, poiché induce le imprese a ribassare i salari e sostituire i normali posti di lavoro. La relazione Turunen invita la Commissione e gli Stati membri ad organizzare le proprie attività in modo tale che l’accesso dei giovani a corsi di formazione e posti di lavoro di alta qualità divenga una priorità, al fine di garantire loro un reddito dignitoso.</p>
      <p sl="fr">È inaccettabile che alcuni Stati membri stiano pianificando di introdurre un salario minimo più basso per i giovani. Inoltre, con questo testo il Parlamento invita all’introduzione di una garanzia europea per i giovani, che offrirebbe a ogni persona giovane dell’UE il diritto a un lavoro, a un apprendistato, a un corso di formazione complementare o a una combinazione di formazione e lavoro dopo un periodo massimo di quattro mesi di disoccupazione. La relazione invita anche a istituire una Carta europea della qualità dei tirocini che preveda norme in merito ai limiti di durata, a un’indennità minima e alle prestazioni di previdenza sociale correlate al corso di formazione.</p>
    </intervention>
    <intervention id="2-300" speaker_id="96717" name="Robert Dušek" is_mep="True" mode="written">
      <p sl="cs">La crisi economica ha ovviamente provocato anche un aumento del tasso di disoccupazione nell’Unione europea, con conseguenze molto pesanti soprattutto per i giovani e le persone in età di pensionamento. I giovani al di sotto dei 25 anni senza un lavoro sono attualmente oltre 5,5 milioni, ossia il 21,4 per cento, il doppio del tasso di disoccupazione complessivo. La disoccupazione giovanile è un problema molto serio: da un lato porta i giovani disoccupati a perdere le speranze e le ambizioni, con la conseguente graduale esclusione sociale, l’erosione della base imponibile e un aumento dei costi sociali per lo Stato; dall’altro lato, causa un incremento della povertà, delle malattie e della criminalità. In Europa ci aspettiamo che, come da sempre accade, i giovani aiutino finanziariamente i propri genitori e nonni, in particolar modo in tempi di crisi economica.</p>
      <p sl="cs">Come possono i giovani soddisfare le nostre aspettative quando sono proprio loro ad essere disoccupati al momento dell’inserimento nel mercato del lavoro? Tutti gli Stati membri devono adottare priorità e strategie in base alla propria situazione interna, ma è necessario elaborare una strategia comune per la lotta contro la disoccupazione giovanile in tutto il territorio dell’Unione. La relazione dell’onorevole Turunen rappresenta un primo passo in tal senso e la sostengo pienamente.</p>
    </intervention>
    <intervention id="2-301" speaker_id="96859" name="Ioan Enciu" is_mep="True" mode="written">
      <p sl="ro">Accolgo con favore l’approvazione della relazione sulla promozione dell’accesso dei giovani al mercato del lavoro e sul rafforzamento dello statuto dei tirocinanti e degli apprendisti, che rappresenta un passo in avanti verso il miglioramento della qualità del lavoro in Europa, uno degli obiettivi della strategia UE 2020.</p>
      <p sl="ro">La disoccupazione giovanile rappresenta uno dei problemi più urgenti che l’Europa si trova attualmente ad affrontare. Tutti gli Stati membri sono chiamati ad agire e lottare contro questa problematica attraverso priorità politiche e strategie che riflettano le specificità nazionali; al contempo l’Unione europea deve essere unita nell’elaborare strategie comuni. Per far fronte alla sfida dei giovani è necessario un approccio integrato e coerente che coniughi misure d’intervento microeconomiche e macroeconomiche, incentrato sull’offerta e sulla domanda di lavoro e in grado di assicurare sia la quantità sia qualità dell’occupazione. È dunque necessario un insieme coerente di politiche educative, finanziarie, occupazionali e sociali.</p>
      <p sl="ro">Investendo economicamente e politicamente nella creazione di nuovi posti di lavoro, nell’istruzione e nella formazione, in un mercato del lavoro più dinamico e anche in un lavoro dignitoso, sarà possibile trasformare il mercato del lavoro dell’Unione europea e reindirizzare le attuali tendenze verso un futuro migliore per i giovani.</p>
    </intervention>
    <intervention id="2-302" speaker_id="28310" name="Edite Estrela" is_mep="True" mode="written">
      <p sl="pt">Mi sono espressa a favore di questa relazione sulla promozione dell’accesso dei giovani al mercato del lavoro e sul rafforzamento dello statuto dei tirocinanti e degli apprendisti perché questi rappresentano elementi fondamentali per evitare che siano i giovani a pagare le conseguenze dell’attuale crisi economica. Inoltre, è necessario incentivare la partecipazione delle giovani madri al mercato del lavoro attraverso l’ampliamento della rete di strutture per un’assistenza all’infanzia di qualità.</p>
    </intervention>
    <intervention id="2-303" speaker_id="96977" name="Diogo Feio" is_mep="True" mode="written">
      <p sl="pt">La relatrice conclude la motivazione del testo esortando a “ridare speranza a una gioventù che l’ha persa”. Sostengo le intenzioni e la buona volontà espresse da questa affermazione e vorrei più certezze sul fatto che questa trasformazione sia ancora fattibile. Riconosco l’esistenza di una netta separazione tra scuola, vita universitaria e mercato del lavoro, così come riconosco la necessità di eliminare questo divario per facilitare la transizione dalla scuola al mondo del lavoro e di procedere a una valutazione dell’adeguatezza della formazione in vista della vita professionale. Se lo status attuale di chi segue percorsi di formazione rappresenta palesemente un miglioramento rispetto al passato, è anche vero che in molti casi ai tirocinanti di oggi non è fornita una formazione efficace e adeguata alle loro esigenze e aspettative.</p>
    </intervention>
    <intervention id="2-891" speaker_id="96899" name="José Manuel Fernandes" is_mep="True" mode="written">
      <p sl="pt">Per effetto dell’attuale crisi economica, oggi in Europa i giovani al di sotto dei 25 anni senza un lavoro sono oltre 5,5 milioni, ossia il doppio del tasso di disoccupazione complessivo. La disoccupazione giovanile comporta elevati costi sociali ed economici per la società, che si traducono nella perdita di opportunità di crescita economica, nell’erosione della base imponibile che mina gli investimenti nelle infrastrutture e nei servizi pubblici, in un aumento nei costi sociali e in un sottoutilizzo degli investimenti a favore dell’istruzione e della formazione. I giovani europei sono un tesoro di risorse umane non utilizzate e le previsioni economiche e sociali evidenziano chiaramente la necessità di passare all’azione.</p>
      <p sl="pt">Accolgo, quindi, con favore l’adozione di questa relazione che ha l’obiettivo di favorire ulteriormente l’inclusione nel mercato del lavoro attraverso la creazione di migliori posti di lavoro, una più facile transizione verso il mercato del lavoro e la lotta contro condizioni di lavoro precario. A tale riguardo, ci tengo a sottolineare che avevo già proposto di rendere i giovani una priorità del bilancio dell’Unione per il 2011 e desidero riferirmi ancora una volta alla proposta di aiutare i giovani ad ottenere il loro primo impiego nel mercato del lavoro europeo grazie al programma Erasmus per il primo impiego.</p>
    </intervention>
    <intervention id="2-304" speaker_id="4466" name="Ilda Figueiredo" is_mep="True" mode="written">
      <p sl="pt">Questa relazione dona di sicuro una maggiore visibilità al grave problema della disoccupazione giovanile che attualmente rappresenta il doppio del tasso di disoccupazione complessivo. Il testo non propone tuttavia alcuna misura basilare che possa realmente risolvere la situazione attuale che necessita di discostarsi dalle politiche del Patto di stabilità e dalle altre politiche monetariste, liberali e anti-sociali in vigore.</p>
      <p sl="pt">Il testo sottolinea la necessità di impegnarsi nella lotta alla disoccupazione giovanile, nella promozione della formazione e dell’impiego per i giovani ed evidenzia altresì la necessità di porre fine agli abusi relativi agli apprendistati e ai corsi di formazione, spesso non retribuiti e considerati come alternative ad un impiego piuttosto che come complementari all’istruzione e alla formazione. Ciononostante la relazione non indica misure appropriate per uscire da questa situazione.</p>
      <p sl="pt">Considerare il concetto di flessicurezza come una soluzione alla disoccupazione giovanile e come una forma di transizione dalla scuola al lavoro rappresenta un elemento ancor più preoccupante. La realtà dei fatti dimostra, per l’appunto, che questa soluzione implica la precarietà di un lavoro insicuro e mal pagato che impedisce ai giovani di realizzare qualunque progetto di vita. Per le ragioni elencate, ci siamo astenuti dalla votazione.</p>
    </intervention>
    <intervention id="2-890" speaker_id="28208" name="Nathalie Griesbeck" is_mep="True" mode="written">
      <p sl="fr">Oggi i giovani al di sotto dei 25 anni senza un lavoro sono 5,5 milioni, ovvero circa un giovane su cinque, senza considerare chi è ha un lavoro precario. I giovani al di sotto dei 25 anni sono i primi a essere colpiti dall’attuale crisi economica e, pertanto, le politiche formative ad essi rivolte devono avere l’ambizione di permettere loro di acquisire le competenze che meglio rispondono alle esigenze delle imprese. Dobbiamo incrementare il numero dei tirocini e degli apprendistati, ma è necessario garantirne la buona qualità in termini di contenuti, durata e di indennità pagate ai tirocinanti, al fine di tutelare i giovani da potenziali abusi da parte dei datori di lavoro. L’Unione europea deve promuovere azioni concrete in quest’ambito, nonostante le limitate competenze “sociali”. Per questo motivo ho votato, con convinzione, a favore di questo testo che contiene alcune proposte per affrontare la difficile situazione in cui versano i giovani europei.</p>
    </intervention>
    <intervention id="2-889" speaker_id="96952" name="Sylvie Guillaume" is_mep="True" mode="written">
      <p sl="fr">Alla luce delle numerose difficoltà che i giovani europei si trovano ad affrontare, ovvero disoccupazione e instabilità sociale e finanziaria legata ai salari, era di primaria importanza per il Parlamento europeo agire in maniera decisa per porre rimedio a questa situazione. Mi sono pertanto espressa a favore della relazione dell’onorevole Turunen, perché ritengo contenga numerose garanzie intese a tutelare i giovani europei, come ad esempio l’istituzione di una Carta europea della qualità dei tirocini, l’introduzione di un salario minimo e di una garanzia europea per i giovani. Nonostante queste proposte non siano vincolanti, credo che i giovani europei debbano essere tenuti in considerazione in maniera più efficace nell’ambito delle politiche comunitarie poiché rappresentano il futuro dell’Unione europea.</p>
    </intervention>
    <intervention id="2-305" speaker_id="photo_generic" name="Nadja Hirsch, Britta Reimers e Michael Theurer" is_mep="True" mode="written">
      <p sl="de">È sicuramente di primaria importanza rendere più severi i regolamenti in materia di tirocini e i rappresentanti del FDP (partito liberale democratico tedesco) al Parlamento europeo hanno sostenuto questa relazione. Spesso i giovani lavorano per mesi senza essere retribuiti, con la speranza di riuscire forse in seguito ad ottenere un impiego stabile. Questa situazione è insostenibile: i tirocini non devono distruggere i posti di lavoro. Tuttavia, la votazione odierna in plenaria aprirà la strada ad un divieto totale dei tirocini non retribuiti in futuro e riteniamo che questo sia un messaggio errato: dovrà infatti essere ancora possibile effettuare un tirocinio non retribuito della durata, ad esempio, di tre mesi. Vi sono numerose organizzazioni sociali e senza scopo di lucro in cui i giovani possono fare esperienze interessanti e stimolanti e che, tuttavia, non sono spesso in grado di assicurare alcuna retribuzione ai tirocinanti. Il fattore discriminante dovrebbe essere la durata del tirocinio: oltre sei mesi il datore di lavoro può fare affidamento sulle capacità produttive del tirocinante che, a partire da quel momento, deve anche percepire una retribuzione. La decisione presa oggi non è attuabile e si spinge troppo lontano; non sosteniamo quindi questa parte del testo.</p>
    </intervention>
    <intervention id="2-888" speaker_id="96881" name="Elie Hoarau" is_mep="True" mode="written">
      <p sl="fr">Sono pienamente d’accordo col principio secondo cui i giovani non devono rimanere senza un impiego per un periodo superiore a quattro mesi. La relazione sull’occupazione giovanile propone una garanzia europea per i giovani per permettere loro di ottenere salari dignitosi e tirocini di elevata qualità. Alla luce dell’aggravarsi della disoccupazione giovanile nelle regioni ultraperiferiche, in particolar modo nell’isola di Rèunion, sostengo tutte le misure intese a facilitare l’accesso dei giovani al mondo del lavoro e contrarie al precariato. Se è davvero nostra intenzione assicurare che ogni persona giovane, dopo un periodo massimo di 4 mesi di disoccupazione, abbia diritto a un lavoro, a un apprendistato, a una formazione aggiuntiva o a una combinazione di formazione e lavoro, è allora necessario che, con questa relazione, il Parlamento adotti misure specifiche. Mi sono pertanto espresso a favore.</p>
    </intervention>
    <intervention id="2-887" speaker_id="2338" name="Ian Hudghton" is_mep="True" mode="written">
      <p sl="en">La relazione presentata dall’onorevole Turunen invita gli Stati membri a sostenere i programmi di apprendistato, che rappresentano una modalità di accesso al mercato dell’occupazione di fondamentale importanza per i giovani e che, a loro volta, aiutano a far ripartire l’economia. Il governo scozzese lo scorso anno si è posto l’obiettivo di garantire 18 500 apprendistati entro l’anno; a marzo queste intenzioni sono state ampiamente superate assicurando circa 20 000 impieghi. È essenziale continuare a costruire su queste buone premesse e i governi europei devono impegnarsi nella creazione di maggiori possibilità per le nostre generazioni più giovani.</p>
    </intervention>
    <intervention id="2-886" speaker_id="96693" name="Juozas Imbrasas" is_mep="True" mode="written">
      <p sl="lt">Concordo con il contenuto di questa relazione in quanto la recessione economica ha provocato un massiccio incremento dei tassi di disoccupazione nell’Unione europea e i giovani ne sono stati duramente colpiti. Oggi i giovani al di sotto dei 25 anni senza un lavoro sono oltre 5,5 milioni, ossia il 21,4 per cento, il doppio del tasso di disoccupazione complessivo. La disoccupazione giovanile rappresenta uno dei problemi più urgenti che l’Unione europea si trova ad affrontare, che si traduce nella perdita di opportunità di crescita economica, nell’erosione della base imponibile che mina gli investimenti nelle infrastrutture e nei servizi pubblici, in un aumento dei costi sociali e in un sottoutilizzo degli investimenti a favore dell’istruzione e della formazione. Tutti gli Stati membri devono agire e lottare contro la disoccupazione giovanile tenendo in conto le specificità nazionali. Siamo chiamati a garantire la crescita e la creazione di nuovi posti di lavoro, in particolar modo per i giovani, e dobbiamo attribuire priorità alla cooperazione fra imprese e sistemi di istruzione. Gli Stati membri devono garantire la parità di accesso all’istruzione per tutti, assicurando il diritto minimo all’istruzione gratuita e adeguatamente finanziata dalla scuola materna all’università nonché il sostegno finanziario agli studenti giovani. Dobbiamo incoraggiare gli Stati membri a investire ulteriormente nell’istruzione e nella formazione, anche ove sussistano restrizioni di bilancio o sociali. È importante che i giovani acquisiscano un’indipendenza finanziaria per garantire loro la possibilità di intraprendere una vita economicamente indipendente.</p>
    </intervention>
    <intervention id="2-885" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, ho votato a favore della relazione sulla promozione dell'accesso dei giovani al mercato del lavoro e sul rafforzamento dello statuto dei tirocinanti e degli apprendisti, perché credo fondamentale promuovere e sostenere l'occupazione giovanile. Oggi, purtroppo, assistiamo ad un periodo di grave crisi finanziaria, che ha causato un notevole aumento dei tassi di disoccupazione, soprattutto giovanile. I dati statistici di recente rilevati dimostrano, infatti, che i giovani under 25 senza un lavoro sono oltre 5,5 milioni, cioè il 21,4% della popolazione giovanile europea, cifra che rappresenta il doppio del tasso di disoccupazione complessivo. Dinanzi a tale situazione, si è reso necessario chiedere al Consiglio e alla Commissione la definizione di una strategia occupazionale che si concentri sull'elaborazione di politiche che possano garantire ai giovani europei un accesso mirato al mondo del lavoro, al fine di evitare i costi sociali ed economici che la disoccupazione giovanile comporta per la nostra società. Prioritaria è, inoltre, l'adozione di pacchetti di interventi che consentano, da un lato, un forte incentivo per investimenti in materia di istruzione, ricerca e mobilità e, dall'altro, delle possibilità per un più agevole accesso agli strumenti di finanziamento per i giovani che vogliono svolgere attività di impresa.</p>
    </intervention>
    <intervention id="2-306" speaker_id="1922" name="Thomas Mann" is_mep="True" mode="written">
      <p sl="de">Oggi mi sono espresso a favore della relazione d’iniziativa sulla lotta alla disoccupazione giovanile la cui adozione è indice della nostra risolutezza a intraprendere azioni forti contro gli abusi dei tirocini. Il Parlamento ha chiesto alla Commissione e agli Stati membri di raccomandare norme minime per i tirocini; inoltre, dovrebbe essere proposta un’iniziativa per la Carta europea della qualità dei tirocini. Per anni ho offerto a molti giovani la possibilità di effettuare un periodo di tirocinio presso i miei uffici a Bruxelles o a Strasburgo e sono dunque a favore della promozione dello statuto dei tirocinanti. In quest’epoca caratterizzata da mercati del lavoro globalizzati e dal progredire della crisi economica, una formazione pragmatica mirata non può che rappresentare un elemento di primaria importanza. I tirocini sono un’eccellente possibilità perché i giovani comprendano ciò che la vita lavorativa comporta e per mettere alla prova le loro capacità.</p>
      <p sl="de">Affinché questo accada, è necessario che i tirocinanti lavorino in condizioni eque e che il tirocinio sia mirato a formare piuttosto che a sostituire posti di lavoro stabili. Oltre a fornire una descrizione delle funzioni da esercitare e delle qualifiche che possono essere acquisite, la Carta dovrebbe includere anche indicazioni in merito ai limiti delle ore lavorative e raccomandazioni per la retribuzione. Questo testo rappresenta un chiaro messaggio per i nostri giovani europei.</p>
    </intervention>
    <intervention id="2-884" speaker_id="1403" name="David Martin" is_mep="True" mode="written">
      <p sl="en">Questa relazione assume enorme importanza in quanto esorta gli Stati membri a rivolgere un’attenzione particolare all’occupazione giovanile. La crisi finanziaria ha avuto conseguenze notevoli sul tasso di disoccupazione giovanile, che ha attualmente raggiunto il 40 per cento in alcuni Stati membri. È cruciale identificare gli ostacoli che i giovani si trovano ad affrontare, quali guadagnare un salario di sussistenza o l’accesso all’assistenza all’infanzia per i giovani genitori, al fine di agevolare il loro inserimento nel mondo del lavoro. Sostengo l’invito del Parlamento a proporre una garanzia europea per i giovani che assicuri loro una formazione, un apprendistato e un lavoro, riconoscendo l’impatto a lungo termine di un elevato tasso di disoccupazione giovanile sulla società.</p>
    </intervention>
    <intervention id="2-307" speaker_id="95017" name="Iosif Matula" is_mep="True" mode="written">
      <p sl="ro">Spesso diciamo che i giovani sono il futuro dell’Europa, ma, nonostante le strategie ispirate da tale principio, le statistiche dimostrano che i giovani sono colpiti in maniera sproporzionata dalla disoccupazione. È increscioso che il tasso di disoccupazione giovanile sia doppio rispetto a quello medio europeo e purtroppo le prospettive future non sono affatto incoraggianti.</p>
      <p sl="ro">Accolgo dunque con favore il progetto di relazione sulla promozione dell’accesso dei giovani al mercato del lavoro, soprattutto perché al momento non siamo in grado di stabilire con esattezza quando la recessione economica giungerà a termine. Ho presentato una serie di emendamenti basati sul parere della commissione per la cultura e l’istruzione in merito al testo sui cui ci siamo espressi oggi. Ho tenuto a porre in particolar modo l’accento sull’importanza della formazione imprenditoriale, che costituisce parte integrante dell’acquisizione delle competenze necessarie ai nuovi tipi di occupazione e sulla necessità di elaborare programmi specifici per i giovani disabili. Se non saremo in grado di adottare queste misure, sarà difficile garantire tutte le possibili opportunità di accesso al mercato del lavoro.</p>
      <p sl="ro">In ultimo, ma non in ordine di importanza, ritengo sia utile incoraggiare programmi di mobilità rivolti ai giovani imprenditori, così come stabilire come prassi generale i tirocini, intesi a completare i programmi di studio e a offrire ai giovani la possibilità di acquisire esperienza e di accedere al mercato del lavoro.</p>
    </intervention>
    <intervention id="2-883" speaker_id="96978" name="Nuno Melo" is_mep="True" mode="written">
      <p sl="pt">La disoccupazione giovanile rappresenta uno dei problemi più urgenti che l’Unione europea si trova ad affrontare e che, in seguito alla recessione economica globale, ha assunto dimensioni ancora più preoccupanti, in quanto i giovani al di sotto dei 25 anni senza un lavoro sono oltre 5,5 milioni. Questo dato indica che stiamo correndo il rischio di condurre una generazione verso l’esclusione sociale, mettendo a repentaglio il futuro economico e sociale dell’Unione. La disoccupazione giovanile comporta elevati costi sociali per le nostre società, che si traducono nella perdita di opportunità di crescita economica, nell’erosione della base imponibile che mina gli investimenti nelle infrastrutture e nei servizi pubblici, in un aumento dei costi sociali e in un sottoutilizzo degli investimenti a favore dell’istruzione e della formazione. Sono queste le motivazioni alla base del mio voto su questo testo.</p>
    </intervention>
    <intervention id="2-308" speaker_id="28255" name="Andreas Mölzer" is_mep="True" mode="written">
      <p sl="de">I giovani e le donne sono maggiormente colpiti dal problema della disoccupazione e questa tendenza è aumentata nel corso della crisi economica. Allo stadio attuale il processo per entrare nel mondo del lavoro sta diventando sempre più complicato; questa situazione dà adito ad abusi e i giovani dipendenti sono costretti ad occupare impieghi temporanei precari oppure sono sfruttati attraverso una serie di tirocini. I giovani potranno offrire il loro contributo alla società e pensare di costruire una famiglia soltanto quando ci occuperemo di loro migliorando le possibilità di entrare nel mercato del lavoro. Non dobbiamo sorprenderci dinanzi a tassi di natalità bassi, vista la presenza di posti di lavoro precari. Mi sono astenuto dalla votazione poiché, anche se la relazione propone un approccio da seguire, alcune problematiche non sono state esaminate in maniera sufficientemente dettagliata.</p>
    </intervention>
    <intervention id="2-882" speaker_id="38596" name="Elisabeth Morin-Chartier" is_mep="True" mode="written">
      <p sl="fr">Vorrei congratularmi con l’onorevole Turunen per la sua relazione che suggerisce al Consiglio e alla Commissione di proporre una garanzia europea per i giovani che assicuri a ogni persona giovane dell’UE il diritto a un lavoro, a un apprendistato, a una formazione aggiuntiva o a una combinazione di formazione e lavoro dopo un periodo massimo di 4 mesi di disoccupazione.</p>
      <p sl="fr">Alla luce di questa relazione, invito la Commissione e il Consiglio a istituire una Carta europea della qualità dei tirocini, al fine di garantirne il valore educativo ed evitare lo sfruttamento. Non dobbiamo dimenticare che alcune norme nazionali possono essere considerate discriminatorie dal punto di vista del reddito perché impediscono ai giovani di essere economicamente indipendenti. Impegniamoci, insieme al Consiglio e la Commissione, affinché i giovani percepiscano un salario dignitoso.</p>
    </intervention>
    <intervention id="2-309" speaker_id="1073" name="Cristiana Muscardini" is_mep="True" mode="written">
      <p sl="it">Il provvedimento approvato in aula sottolinea l'importanza di adottare un approccio ai giovani e all'occupazione basato sui diritti, evidenziando l'aspetto qualitativo del lavoro dignitoso che non deve essere compromesso da parametri che vanno al di là di norme fondamentali sul lavoro quali la qualità dello stesso, l'orario, il salario minimo, la previdenza sociale nonché la sicurezza e la salute dei tirocinanti e lavoratori.</p>
      <p sl="it">Occorre ricordare che proprio in un momento di difficoltà economica e occupazionale c'è la necessità per i giovani di affermare, in maniera inequivocabile, che il futuro dell'Europa non può essere solo legato al potenziamento dell'economia dei servizi ma va difesa l'industria manifatturiera e potenziata la ricerca attraverso finanziamenti comunitari che, nell'era della mondializzazione, devono essere indirizzati anche per la protezione della proprietà intellettuale e per l'artigianato, come strumento della piccola o micro impresa per creare sviluppo e occupazione.</p>
      <p sl="it">Inoltre c'è ancora molto da fare, e in tempi brevi, per garantire l'equiparazione di tutti i titoli di studio, gli Stati membri devono compiere uno sforzo collettivo per raggiungere un'armonizzazione dei contratti che agevolano l'entrata dei giovani nel mondo del lavoro e favorire un accesso facilitato al credito per l'acquisto o comunque l'affitto di una casa dove poter vivere e di un luogo nel quale esercitare un'eventuale attività autonoma.</p>
    </intervention>
    <intervention id="2-881" speaker_id="96783" name="Wojciech Michał Olejniczak" is_mep="True" mode="written">
      <p sl="pl">La crisi ha colpito più duramente le persone sul punto di entrare nel mercato del lavoro. È indubbio che la disoccupazione giovanile sia attualmente uno dei problemi principali che l’Unione europea deve affrontare. Anche se i giovani riescono a trovare un impiego, molto spesso sono offerti loro solo contratti a tempo determinato. Inoltre, i tirocini sono una questione spinosa: da un lato rivestono un ruolo molto utile in quanto permettono ai giovani di acquisire qualifiche pratiche importanti; dall’altro sono sinonimo di lavoro che dovrebbe spettare a un dipendente e che, in pratica, è svolto gratuitamente da un tirocinante. Alcune imprese in Polonia adottano un principio secondo cui qualsiasi professionista ben retribuito può essere sostituito da un certo numero di tirocinanti che lavorano gratuitamente. Un approccio del genere non si riflette positivamente sul mercato del lavoro né migliora la posizione dei dipendenti. Accolgo con favore il fatto che il Parlamento abbia affrontato questa problematica e che siano state proposte diverse misure intese a migliorare la posizione dei giovani dipendenti, misure che peraltro sostengo. Ho quindi votato a favore di questa relazione sulla promozione dell’accesso dei giovani al mercato del lavoro e sul rafforzamento dello statuto dei tirocinanti e degli apprendisti.</p>
    </intervention>
    <intervention id="2-880" speaker_id="97197" name="Alfredo Pallone" is_mep="True" mode="written">
      <p sl="it">Signor Presidente, onorevoli colleghi, condivido l'approccio della relazione dell'on. Turunen: la disoccupazione giovanile rappresenta uno dei problemi più urgenti che l'Unione europea si trova ad affrontare. Si rischia di condannare una generazione all'esclusione sociale e di giocare d'azzardo con il futuro economico e sociale dell'UE.</p>
      <p sl="it">La disoccupazione giovanile comporta elevati costi sociali per le nostre società, che si traducono nella perdita di opportunità di crescita economica, nell'erosione della base imponibile che mina gli investimenti nelle infrastrutture e nei servizi pubblici, in un aumento dei costi sociali e in un sottoutilizzo degli investimenti a favore dell'istruzione e della formazione. L'Unione europea deve avere strategie comuni!</p>
      <p sl="it">È necessario un approccio integrato e coerente che integri interventi microeconomici e macroeconomici, incentrato sull'offerta e sulla domanda di lavoro e in grado di assicurare sia la quantità sia la qualità dell'occupazione. Investendo economicamente e politicamente nella creazione di nuovi posti di lavoro, nell'istruzione e nella formazione, in regimi di previdenza sociale più forti, in un mercato del lavoro più dinamico e in un lavoro dignitoso, è possibile trasformare il mercato del lavoro dell'Unione europea e reindirizzare le attuali tendenze verso un futuro migliore per i giovani.</p>
    </intervention>
    <intervention id="2-310" speaker_id="96900" name="Georgios Papanikolaou" is_mep="True" mode="written">
      <p sl="el">Il paragrafo 63 di questa relazione riconosce l’importanza dell’indipendenza finanziaria dei giovani ed esorta gli Stati membri a far sì che tutti i giovani abbiano diritto individualmente a un livello di reddito dignitoso che garantisca loro la possibilità di crearsi una vita economicamente indipendente. Questo specifico paragrafo per tutta l’Unione è stato aggiunto in un periodo estremamente difficile per i giovani: il tasso di disoccupazione ha raggiunto un livello senza precedenti e la Grecia ne è un esempio, dove ha raggiunto attualmente il 27,5 per cento. Al contempo, la tendenza al ribasso sui salari impedisce ai giovani di diventare indipendenti e di lasciare le proprie famiglie per costruirne una loro. I giovani oggi hanno bisogno di un reddito dignitoso che permetta loro di essere indipendenti e di iniziare a farsi strada nella vita. Nonostante il paragrafo 63 abbia un carattere puramente dichiarativo, rappresenta un passo nella giusta direzione e perciò mi esprimo a favore.</p>
    </intervention>
    <intervention id="2-311" speaker_id="38595" name="Rovana Plumb" is_mep="True" mode="written">
      <p sl="ro">Le sfide presenti nel cammino verso “l’Europa dei giovani” includono un impegno attivo per aumentare gli investimenti, la creazione di nuovi posti di lavoro e l’offerta di opportunità di formazione professionale.</p>
      <p sl="ro">Gli Stati membri devono incoraggiare i datori di lavoro a offrire ai giovani un impiego stabile, a lungo termine e un salario adeguato al loro livello di impegno lavorativo e alle loro capacità professionali e intellettuali, al fine di tutelarli da contratti con clausole che li pongono in una situazione di precarietà rispetto al loro datore di lavoro. Inoltre, i datori devono garantire l’uguaglianza di genere in materia di impiego tra giovani donne e uomini all’inizio delle loro carriere e infine, ma non meno importante, devono fornire ai giovani e alle giovani madri l’accesso ai sistemi di assistenza sociale.</p>
    </intervention>
    <intervention id="2-313" speaker_id="4253" name="Frédérique Ries" is_mep="True" mode="written">
      <p sl="fr">In un mondo ideale la disoccupazione giovanile sarebbe illegale, ma la realtà è differente: 5,5 milioni di europei al di sotto dei 25 anni sono senza un lavoro o un salario e vivono nel dubbio e nell’incertezza. Nonostante i paesi più colpiti siano il Regno Unito, la Spagna e la Francia, la situazione in Belgio non è molto differente. A partire dal 2000, infatti, il tasso di disoccupazione giovanile non è mai sceso al di sotto del 30 per cento e questo a causa di un abbandono scolastico precoce, di carenti competenze linguistiche e della mancanza di un partenariato tra scuola e imprese.</p>
      <p sl="fr">L’Unione europea, quindi, nonostante le sue limitate competenze in materia di politiche sociali, è chiamata a promuovere l’accesso dei giovani al mercato del lavoro. La forza della relazione Turunen risiede proprio in questo e nel delineare nuovi metodi per tenere a freno la disoccupazione giovanile. La nuova raccomandazione per l’istituzione di una Carta europea della qualità dei tirocini, volta a impedire che i corsi di formazione siano banalizzati, si inscrive in questa logica. Inoltre, il testo contiene l’ambiziosa idea di garantire un corso di formazione a ogni persona giovane che risulti disoccupata per un periodo superiore a quattro mesi e difende il concetto di “reddito dignitoso” per i giovani appartenenti alla forza lavoro attiva, siano essi in possesso di un titolo di studio o meno, non fosse altro perché tutti ricordano per sempre il primo stipendio.</p>
    </intervention>
    <intervention id="2-314" speaker_id="97022" name="Robert Rochefort" is_mep="True" mode="written">
      <p sl="fr">Ho votato a favore della relazione dell’onorevole Turunen, che si pone l’obiettivo di fornire risposte alla difficile situazione che la gioventù europea si trova ad affrontare, caratterizzata dalla disoccupazione – che, secondo le stime dell’Eurostat, riguarda attualmente un giovane su cinque al di sotto dei 25 anni – dalla precarietà del lavoro e da abusi dei datori di lavoro. Le strategie formative per i giovani devono essere ambiziose e permettere loro di acquisire competenze adeguate alle esigenze delle imprese, in modo tale da facilitare il loro accesso al mercato del lavoro. È necessario aumentare il numero di corsi di formazione e apprendistati che consentono di sviluppare e migliorare queste competenze e dobbiamo incoraggiare le imprese a incrementare il numero delle opportunità lavorative offerte ai giovani, assicurandoci che siano di qualità. A tale riguardo, un notevole contributo è offerto dall’istituzione di norme minime concernenti il contenuto pedagogico dei corsi di formazione e degli apprendistati. Inoltre, se queste norme riguardassero anche la durata degli apprendistati professionali e il livello di indennità pagate ai tirocinanti saremmo in grado di tutelare i giovani dagli abusi dei datori di lavoro.</p>
    </intervention>
    <intervention id="2-315" speaker_id="28409" name="Raül Romeva i Rueda" is_mep="True" mode="written">
      <p sl="en">Il testo presentato dall’onorevole Turunen è stato adottato nella versione votata dalla commissione per l’occupazione e gli affari sociali. Abbiamo mantenuto valido l’intero testo, specialmente in merito all’indipendenza economica e all’accesso all’istruzione gratuita (votazione per parti separate del PPE), che è stato adottato con una larga maggioranza di voti a favore. La relazione d’iniziativa del gruppo Verde è un testo eccellente che può essere utilizzato nella pratica quando si tratta del lavoro con i giovani e con le organizzazioni non governative per i giovani e contiene importanti punti chiave: la garanzia europea per i giovani, la Carta della qualità dei tirocini, la task force giovanile e l’invito alle istituzioni europee a non promuovere apprendistati e tirocini non retribuiti.</p>
    </intervention>
    <intervention id="2-316" speaker_id="97196" name="Oreste Rossi" is_mep="True" mode="written">
      <p sl="it">È fondamentale per l'Europa del futuro garantire piena e sicura occupazione ai giovani. L'Europa deve avere il coraggio di investire in quelle imprese che non si trasferiscono ma creano posti di lavoro, allo stesso modo deve avere il coraggio di impedire alle merci che provengono da paesi terzi che non rispettano i diritti dei lavoratori di essere commercializzate. Indispensabile è la formazione professionale. Il nostro voto sulla relazione è favorevole.</p>
    </intervention>
    <intervention id="2-317" speaker_id="4751" name="Bart Staes" is_mep="True" mode="written">
      <p sl="nl">Oggi un numero impressionante di giovani al di sotto dei 25 anni (ben 5,5 milioni ossia il 21,4 per cento, pari al doppio del tasso di disoccupazione complessivo) è senza lavoro. Nel corso dell’Anno europeo della lotta alla povertà e all’esclusione sociale, le proposte dell’onorevole Turunen hanno una tempistica perfetta. Dobbiamo impedire l’esclusione sociale di un’intera generazione di giovani e che il futuro economico e sociale dell’Unione sia messo a repentaglio. Dopo un periodo di quattro mesi di disoccupazione, i giovani devono avere diritto a un lavoro, a un apprendistato retribuito, a un tirocinio o a una combinazione di formazione e lavoro. Deve essere istituita una carta della qualità che assicuri un reddito ragionevole per gli apprendistati e che questi ultimi abbiano una durata limitata. La relazione esorta ad attribuire il 10 per cento del Fondo sociale europeo ai progetti destinanti ad aiutare i giovani a trovare un impiego. La Commissione europea deve inoltre garantire che la legislazione in vigore nei diversi Stati membri non discrimini i giovani e assicuri loro l’accesso ai benefici sociali in materia di impiego. La disoccupazione a lungo termine in età giovanile comporta conseguenze dannose sulla fiducia in se stessi e sull’ottimismo nel futuro: far fronte a questa sfida è un compito importante per dei politici responsabili.</p>
    </intervention>
    <intervention id="2-879" speaker_id="29579" name="Marc Tarabella" is_mep="True" mode="written">
      <p sl="fr">Accolgo con favore l’adozione della relazione dell’onorevole Turunen sulla promozione dell’accesso dei giovani al mercato del lavoro e sul rafforzamento dello statuto dei tirocinanti e degli apprendisti che propone misure ambiziose ma al contempo specifiche e realistiche per la lotta contro la disoccupazione giovanile. Con il 21,4 per cento dei giovani europei al di sotto dei 25 anni senza un lavoro, è decisamente arrivato il momento di passare all’azione. Vorremmo inoltre introdurre una garanzia europea per i giovani affinché non debbano rimanere senza un impiego per un periodo superiore a quattro mesi e al fine di offrire tirocini di qualità elevata e un salario dignitoso.</p>
      <p sl="fr">Vorrei sottolineare in particolar modo la necessità di fornire ai giovani tirocini di qualità elevata al fine di evitare gli sfruttamenti che si verificano in molte imprese e organi amministrativi. I tirocinanti non sono lavoratori a costo zero e non possono sostituire un dipendente, ma devono poter trarre beneficio da un tutoraggio formativo e percepire un’indennità minima.</p>
    </intervention>
    <intervention id="2-319" speaker_id="96698" name="Viktor Uspaskich" is_mep="True" mode="written">
      <p sl="en">Sfortunatamente le persone più colpite dalla crisi economica sono proprio coloro su cui si basa il nostro futuro. Con 5,5 milioni di giovani al di sotto dei 25 anni senza un lavoro, il tasso di disoccupazione nell’Unione europea è circa il doppio rispetto alla percentuale relativa alla popolazione attiva nel complesso.</p>
      <p sl="en">Lo scorso anno in Lituania un giovane su undici risultava disoccupato; nel 2008 il dato era di un giovane su ventiquattro. È necessario migliorare l’occupabilità dei giovani, aiutandoli ad adattare le competenze acquisite nel corso della formazione alle esigenze del mercato del lavoro: misure di sostegno quali tirocini e apprendistati di qualità possono facilitare la transizione dalla scuola al lavoro. È di fondamentale importanza, tuttavia, che questi tirocini non sostituiscano impieghi veri ed dobbiamo tutelare i giovani lavoratori da qualunque forma di sfruttamento, senza trascurare i vantaggi dell’apprendimento non formale.</p>
      <p sl="en">Per quanto riguarda la Lituania, è vitale tenere a freno l’aumento della fuga di cervelli e di manodopera qualificata. Gli Stati membri dell’Unione devono elaborare strategie per trattenere i giovani e questi meccanismi possono ottenere successo solo se le persone giovani si sentono valorizzati all’interno della società. Se non riusciremo a ridurre la disoccupazione giovanile, ci troveremo dinanzi ad una generazione persa di lavoratori che progrediranno nella vita con scarse prospettive lavorative e attanagliati da un crescente debito pubblico.</p>
    </intervention>
    <intervention id="2-320" speaker_id="96858" name="Marie-Christine Vergiat" is_mep="True" mode="written">
      <p sl="fr">Mi sono astenuta dalla votazione su questa relazione sulla disoccupazione giovanile, che è ancora incentrata sul concetto di flessicurezza (contratti “flessibili” e “affidabili”) e sulle esigenze a breve termine delle imprese. Ciononostante, il testo presenta elementi positivi, inclusa l’adozione di alcuni emendamenti che ho proposto alla commissione per la cultura e l’istruzione: la creazione di posti di lavoro nell’economia sociale, la lotta alla discriminazione, il rifiuto di banalizzare i corsi di formazione e il riconoscimento dell’apprendimento non formale.</p>
      <p sl="fr">La relazione sottolinea le conseguenze della disoccupazione giovanile di massa, anche rispetto alla crisi, ma al contempo continua a mantenere la stessa linea in merito alle misure di sostegno per gli attori economici, che non sono state di successo, ma che hanno semplicemente aggravato la precarietà degli impieghi giovanili.</p>
      <p sl="fr">Inoltre la relazione rimane fedele al dogma della modernizzazione dell’istruzione, invitando perfino ad attribuire priorità alla cooperazione tra imprese e sistemi di istruzione nonché a una cooperazione precoce tra scuola e mondo del lavoro.</p>
    </intervention>
    <intervention id="2-878" speaker_id="96862" name="Sophie Auconie" is_mep="True" mode="written">
      <p sl="fr">Soprattutto in questo difficile periodo di crisi economica il nostro modello sociale europeo deve costituire la chiave della ripresa e della crescita e non deve essere percepito come un fardello, ma, al contrario, come un motore per il progresso delle nostre società. Ho votato a favore della relazione Gruny, il cui obiettivo è lanciare una vasta iniziativa europea per l’occupazione. L’idea è assicurare che un’impresa possa essere creata in qualunque luogo dell’Unione europea senza spese nell'arco di tre giorni e che le formalità per l’assunzione dei primi lavoratori possano essere espletate attraverso uno sportello unico, rafforzando i piani di attivazione, in particolare per le persone poco qualificate, attraverso consulenze personalizzate, formazioni/riqualificazioni intensive, ampliamento delle qualifiche dei lavoratori, e così via. Credo che incoraggiare l’occupazione, nonché creare nuove prospettive occupazionali per i più giovani, come anche per chi è già sul mercato del lavoro ma non ha più un impiego, sia la condizione sine qua non affinché gli europei ritrovino la fiducia nel nostro modello sociale. Tale fiducia è essenziale per il nostro futuro, per ragioni tanto di natura sociale quanto economica e politica.</p>
    </intervention>
    <intervention id="2-877" speaker_id="5956" name="Regina Bastos" is_mep="True" mode="written">
      <p sl="pt">Ho votato a favore della relazione sui contratti atipici, i percorsi professionali garantiti, la flessicurezza e le nuove forme di dialogo sociale. nei rapporti di lavoro cosiddetti atipici rientrano nuove forme contrattuali, che presentano una o più delle seguenti caratteristiche: lavoro a tempo parziale, lavoro occasionale, lavoro interinale, lavoro con contratti lavorativi a tempo determinato, lavoro a domicilio, telelavoro, occupazione a tempo parziale di 20 ore o meno a settimana. La crisi economica e finanziaria che l’Unione europea sta affrontando potrebbe portare all’instabilità dei mercati del lavoro e all’aumento dell’emarginazione sociale. Pertanto, vi è la necessità urgente di assistere gli Stati membri nella salvaguardia del maggior numero possibile di posti di lavoro e dell’occupazione in Europa. Dobbiamo rafforzare gli investimenti nelle competenze, nella formazione e nell’occupazione sostenibile, promuovendo al contempo il principio di flessicurezza. È necessario che nell’ambito della strategia UE 2020 siano presentate proposte chiare e misure concrete per salvaguardare i posti di lavoro e creare opportunità occupazionali.</p>
    </intervention>
    <intervention id="2-322" speaker_id="97198" name="Mara Bizzotto" is_mep="True" mode="written">
      <p sl="it">Non posso che sostenere con il mio voto la relazione della collega on. Pascale Gruny, sulla quale sono intervenuta proponendo numerosi emendamenti che sono stati accolti dalla commissione per l'occupazione e gli affari sociali.</p>
      <p sl="it">Due le linee direttrici che hanno ispirato il mio intervento: in primo luogo l´importanza del collegamento tra percorso formativo ed esigenze del mercato del lavoro. In questo senso si rende necessario una riqualifica presso i giovani della percezione delle professioni manuali oggi vissute come un declassamento della persona e del proprio status sociale sebbene i dati confermino che sia in termini d'inserimento al lavoro che in termini di ritorno economico tali professioni che rappresentano un'importante occasione occupazionale.</p>
      <p sl="it">In secondo luogo la difesa di una flessibilità che non degeneri in sfruttamento della persona condannandola a una precarietà a vita, che non celi intenti illegali di sostituzione di forme di collaborazione a tempo indeterminato, ma di una flessibilità intelligente che sappia essere intelligente interprete delle mutate condizioni del modus operandi aziendale, risponde alle esigenze del mercato garantendo occupazione, e facilitando l´inserimento anche delle fasce più deboli nel mondo del lavoro.</p>
    </intervention>
    <intervention id="2-323" speaker_id="26851" name="Nikolaos Chountis" is_mep="True" mode="written">
      <p sl="el">Ho votato contro la relazione Gruny perché, nonostante i miglioramenti apportati dagli emendamenti accolti dalla commissione per l’occupazione e gli affari sociali, si tratta di un testo che promuove l’approccio della flessicurezza e altri regimi neoliberisti che portano all’instabilità occupazionale. La relazione attuale sembra più “equilibrata” rispetto alla versione iniziale, ma continua tuttavia a trarre ispirazione dal Libro verde della Commissione sul diritto del lavoro e ad affermare che la flessibilità è e deve essere uno strumento fondamentale dell’economia.</p>
      <p sl="el">La relazione è basata su un approccio che vuole rendere il concetto dell’“apprendimento lungo tutto l’arco della vita” uno strumento da utilizzare a vantaggio del capitale e delle imprese, e non dello sviluppo personale e professionale dei lavoratori. Si promuove anche l’opinione secondo cui il lavoro autonomo è il tipo di occupazione che va incoraggiato. Per lo stesso motivo, vale a dire l’insistenza sull’approccio della “flessicurezza equilibrata”, ho votato contro la proposta di risoluzione presentata dal gruppo Verde/Alleanza libera europea.</p>
    </intervention>
    <intervention id="2-876" speaker_id="96973" name="Mário David" is_mep="True" mode="written">
      <p sl="pt">Ho votato a favore delle misure proposte dalla relazione nell’insieme. Di fatto, la crisi economica ha portato a un considerevole aumento del numero di contratti atipici e delle situazioni lavorative precarie, con un maggiore impatto sui giovani e sulle donne. Ciononostante, ritengo che il modello sociale europeo, i cui obiettivi si concentrano sulla crescita sostenibile, la piena occupazione, la promozione del benessere e la protezione sociale, possa fornire le condizioni e i mezzi necessari per guidare l’Unione europea e gli Stati membri attraverso la crisi. A questo proposito vorrei sottolineare due questioni che ritengo vitali, nel contesto dell’attuale situazione di crisi economica e degli elevatissimi tassi di disoccupazione nell’Unione europea, al fine di proteggere la qualità e la dignità del lavoro e creare nuove opportunità occupazionali nell’ambito della strategia 2020. La prima riguarda la necessità di un aumento degli investimenti in competenze, formazione professionale e apprendimento lungo tutto l’arco della vita; la seconda è invece l’importanza di un’attuazione efficace delle strategie di flessicurezza, così da permettere una vera azione di contrasto al lavoro sommerso e una riduzione della precarietà occupazionale.</p>
    </intervention>
    <intervention id="2-875" speaker_id="1289" name="Proinsias De Rossa" is_mep="True" mode="written">
      <p sl="en">Sostengo la relazione, che ha l’obiettivo di lanciare un’azione a livello europeo per tutelare i lavoratori atipici e migliorare ulteriormente il dialogo sociale sia a livello nazionale che comunitario. La relazione intende anche ridefinire le politiche di flessicurezza, che in passato si sono concentrate troppo sulla flessibilità e non a sufficienza sulla sicurezza dei lavoratori. I rapporti di lavoro atipici includono il lavoro a tempo parziale, il lavoro con contratti a tempo determinato, il lavoro interinale e il telelavoro, ma anche nuovi tipi di contratti, come quelli “a zero ore”, e sempre più il falso lavoro autonomo. Anche se l’obiettivo di questi contratti è di introdurre flessibilità sul mercato del lavoro sia per i datori di lavoro che per i lavoratori, diversi studi hanno mostrato come sono spesso associati a precarietà occupazionale e, di conseguenza, del reddito. Ai lavoratori in questione vengono negati importanti diritti, incluso quello alla formazione o di associazione a un sindacato. La nostra priorità deve essere la lotta a tutte le forme di lavoro precario, priorità che ha assunto un’importanza particolare durante l’attuale crisi, che non deve essere usata come pretesto per giustificare un aumento della precarietà. Tutti i lavoratori devono godere di pari trattamento, indipendentemente dal loro contratto di lavoro e di diritti quali l’accesso alla sicurezza sociale, alla formazione e il diritto di associarsi a sindacati.</p>
    </intervention>
    <intervention id="2-324" speaker_id="96717" name="Robert Dušek" is_mep="True" mode="written">
      <p sl="cs">La relazione sui contratti atipici, i percorsi professionali garantiti, la flessicurezza e le nuove forme di dialogo sociale è una risposta alla situazione del mercato del lavoro nell’attuale crisi economica. Dobbiamo impegnarci al massimo per salvaguardare il maggior numero possibile di posti di lavoro, che devono, però, essere di alta qualità. Attualmente, in tutta l’Unione europea si registra un notevole incremento del numero di lavoratori con contratti atipici o molto atipici, ovvero contratti dalla durata inferiore ai sei mesi, con un orario lavorativo inferiore alle 10 ore settimanali, o contratti orali. Sono principalmente i giovani fino ai 25 anni di età, le persone vicine all’età pensionabile e, da un punto di vista di genere, le donne, a essere forzati dalle circostanze economiche e sociali ad accettare di lavorare a tali condizioni. Dobbiamo anche valutare se si tratta di una reazione ragionevole alla situazione del mercato e se è opportuno chiarire o limitare la possibilità di stipulare contratti di questo tipo, facendo il possibile per garantire posti di lavoro di alta qualità, anziché gonfiare i dati relativi all’occupazione con posti di lavoro che per la maggior parte sono di basso valore. Sostengo fermamente la relazione e voterò a favore della sua adozione.</p>
    </intervention>
    <intervention id="2-325" speaker_id="96977" name="Diogo Feio" is_mep="True" mode="written">
      <p sl="pt">Negli ultimi anni, in seguito alla crisi economica globale, la disoccupazione nell’Unione europea è aumentata in maniera esponenziale (circa il 10 per cento alla fine del 2009). Il modello attuale si è rivelato non funzionale e inadatto a tutelare l’occupazione ed è per questo fondamentale trovare nuovi modi per superare la crisi e creare una politica occupazionale sostenibile a lungo termine. Ritengo, pertanto, essenziale investire nella formazione dei lavoratori, in competenze specifiche per ogni individuo e nell’innovazione. Modelli poco flessibili di diritto del lavoro hanno dimostrato di non avere successo; l’esempio degli Stati Uniti mostra invece che flessibilità non è sinonimo di precariato, ma di un mercato del lavoro dinamico e i dati menzionati nella relazione lo confermano: negli Stati Uniti soltanto il 10 per cento dei periodi di disoccupazione dura più di un anno, rispetto al 45 per cento (!) dell’Unione europea. Questo l’obiettivo che l’Europa deve perseguire con il concetto europeo di flessicurezza. I contratti atipici (a tempo parziale, con turni, il lavoro occasionale o interinale, il lavoro a domicilio e il telelavoro) non devono essere osservati con sfiducia soltanto per il loro essere atipici . La società si è evoluta, il mondo è cambiato e i rapporti lavorativi devono necessariamente riflettere tale cambiamento.</p>
    </intervention>
    <intervention id="2-874" speaker_id="96899" name="José Manuel Fernandes" is_mep="True" mode="written">
      <p sl="pt">nei rapporti di lavoro cosiddetti atipici rientrano nuove forme contrattuali che presentano una o più delle seguenti caratteristiche: lavoro a tempo parziale, lavoro occasionale, lavoro interinale, lavoro con contratti lavorativi a tempo determinato, lavoro a domicilio e telelavoro, occupazione a tempo parziale di 20 ore o meno a settimana. L’attuale crisi economica ha portato a una perdita di posti di lavoro soprattutto nel settore dell’occupazione atipica, dove si riscontravano maggiori difficoltà nella ricerca di un nuovo impiego. Più di un quinto dei lavoratori europei cambia lavoro ogni anno e nell’Unione europea, il 45 per cento dei periodi di disoccupazione dura più di un anno, rispetto a circa il 10 per cento negli Stati Uniti.</p>
      <p sl="pt">Il Consiglio deve prestare attenzione a questa realtà e adottare misure concrete per salvaguardare la qualità e la dignità dei posti di lavoro e creare opportunità occupazionali sostenibili nell’ambito della strategia UE 2020. Bisogna garantire a tutti i lavoratori, a prescindere dalla loro posizione professionale, una serie di diritti essenziali. Continuo a sostenere l’urgente ampliamento della tutela dei lavoratori con contratti atipici. L’Unione europea non può abbandonare il suo modello sociale, ma deve anzi consolidarlo.</p>
    </intervention>
    <intervention id="2-326" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato contro la relazione sui contratti atipici, i percorsi professionali garantiti, la flessicurezza e le nuove forme di dialogo sociale perché, sebbene contenga alcuni punti positivi, come l’incoraggiamento a formalizzare i contratti di lavoro atipici, in generale il testo promuove più che altro il concetto di flessicurezza. Lo dimostrano molti articoli della relazione, ad esempio quando si afferma:</p>
      <p sl="pt">“ritiene indispensabile un aggiornamento dell'odierna riflessione sulla flessicurezza a livello europeo alla luce della crisi attuale, in modo da contribuire ad aumentare la produttività e la qualità dell'occupazione garantendo la sicurezza e la tutela dell'occupazione e dei diritti dei lavoratori, [ …] concedendo alle imprese la flessibilità organizzativa necessaria per creare o ridurre posti di lavoro in risposta alle mutevoli esigenze del mercato [ …].”</p>
      <p sl="pt">Beh, sappiamo che le grandi imprese e i governi a livello europeo non hanno cercato “un'attuazione equa ed equilibrata dei principi della flessicurezza“ che “possa contribuire a rendere i mercati del lavoro più resistenti alle trasformazioni strutturali”. Al contrario, com’è avvenuto in Portogallo, è aumentata la precarietà ed è diminuita la sicurezza, con un costante indebolimento delle relazioni industriali e dei diritti dei lavoratori.</p>
    </intervention>
    <intervention id="2-873" speaker_id="1164" name="Bruno Gollnisch" is_mep="True" mode="written">
      <p sl="fr">La presunta popolarità del lavoro indipendente non è la dimostrazione di un nuovo entusiasmo verso la creazione di imprese, ma piuttosto dell’enorme scoraggiamento dei disoccupati di fronte all’impotenza o inefficienza dei servizi per l’impiego.</p>
      <p sl="fr">L’occasionalità dei contratti e dell’impiego è la conseguenza di politiche che hanno aperto i mercati alla concorrenza estera, facendo diminuire i salari e i tassi di occupazione, praticamente l’ultima variabile d’adeguamento rimasta alle imprese in un mondo caratterizzato dalla concorrenza sleale. Anche le attuali politiche migratorie europee pesano sui salari e sulle condizioni lavorative dei dipendenti meno qualificati, come dimostrano innumerevoli studi statistici, senza tener conto dei costi sproporzionati per le finanze pubbliche – e quindi della responsabilità in termini di deficit e debito pubblico – nonché il salasso fiscale cui sono sottoposti i cittadini europei.</p>
      <p sl="fr">Ciononostante, ignorando tutto questo, la relatrice insiste su una logica politica generale che porta alla precarietà, alla disoccupazione e all’aumento del numero di lavoratori indigenti. Si sostiene la “flessicurezza” pur sapendo che nel mondo creato dall’Unione europea le imprese si ricorderanno necessariamente solo della flessibilità. I disoccupati e i lavoratori non si devono aspettare un benvenuto da Bruxelles, ma piuttosto il contrario!</p>
    </intervention>
    <intervention id="2-872" speaker_id="96952" name="Sylvie Guillaume" is_mep="True" mode="written">
      <p sl="fr">Ho votato a favore della relazione Gruny sui contratti atipici, i percorsi professionali garantiti, la flessicurezza e le nuove forme di dialogo sociale, perché negli ultimi anni le forme atipiche di lavoro – a tempo parziale, con orari sfalsati – sono considerevolmente aumentate e perché dobbiamo tutelare i lavoratori. La crisi non deve essere usata come pretesto per giustificare un aumento del lavoro occasionale. Il diritto del lavoro deve tutelare tutti i lavoratori, a prescindere dalla loro posizione professionale. La relazione invita inoltre gli Stati membri a rivedere le politiche di flessicurezza per offrire maggiore tutela ai lavoratori, e ricorda l’importanza del dialogo sociale e delle parti sociali nell’ambito delle sfide in questione.</p>
    </intervention>
    <intervention id="2-871" speaker_id="96882" name="Elisabeth Köstinger" is_mep="True" mode="written">
      <p sl="de">Il mercato del lavoro e le relazioni lavorative odierne sono caratterizzate da un termine: flessicurezza. In questo contesto, è necessario prendere in considerazione due aspetti: da un lato deve essere possibile godere di flessibilità per quanto riguarda il configurarsi dei rapporti lavorativi che non rientrano nel quadro usuale, dall’altro è necessario garantire la sicurezza sociale ai lavoratori che hanno un’occupazione “atipica”. Sostengo le proposte della relatrice volte ad aumentare l’impegno per la creazione di posti di lavoro sostenibili, incoraggiare la formazione e, nel contempo, assistere i disoccupati e chi è in attesa di occupazione nella loro ricerca, fornendo una consulenza attiva per reintegrarli nel mondo del lavoro. Sostengo la relazione presentata dall’onorevole Gruny.</p>
    </intervention>
    <intervention id="2-327" speaker_id="1922" name="Thomas Mann" is_mep="True" mode="written">
      <p sl="de">Ho votato a favore della relazione di iniziativa sui contratti di lavoro atipici nell’Unione europea presentata dall’onorevole Gruny, che ci permette di inviare due chiari messaggi al mercato del lavoro. Innanzi tutto, i contratti di lavoro atipici devono continuare a essere l’eccezione in Europa, bisogna dare inizio a una transizione verso contratti di lavoro stabili, tutelati e di migliore qualità. Il rapido cambiamento strutturale richiede forme di lavoro più flessibili, ma i contratti atipici non devono diventare la norma quando implicano bassi livelli di previdenza sociale o addirittura lo sfruttamento deliberato. L’abuso dell’occupazione atipica danneggia il modello sociale europeo, la cui applicazione varia tra gli Stati membri e rappresenta la base del consenso pubblico per l’azione politica responsabile. Non vi sono opzioni alternative per la tutela dei gruppi svantaggiati, non soltanto durante l’Anno europeo della lotta alla povertà e all’esclusione sociale e nel periodo di crisi dopo il collasso del 2008.</p>
      <p sl="de">La partecipazione, condizioni lavorative eque e la tutela dei diritti fondamentali sono elementi che devono essere garantiti a chi è soggetto in maniera sproporzionata a occupazione atipica: le donne, i giovani e i più anziani. Bisogna adottare misure proattive a livello nazionale ed europeo, quali una campagna di massa contro il lavoro sommerso, la diminuzione dei posti di lavoro precari e la garanzia di accesso a ulteriore formazione, qualificazione e apprendimento lungo tutto l’arco della vita. È necessario trovare un equilibrio tra la produttività da un lato e la tutela dei diritti dei lavoratori dall’altro.</p>
    </intervention>
    <intervention id="2-870" speaker_id="96978" name="Nuno Melo" is_mep="True" mode="written">
      <p sl="pt">Se l’Europa vuole porre maggiore enfasi sui cittadini deve creare un mercato del lavoro più inclusivo. In questo periodo di grave crisi economica e finanziaria, l’Unione europea deve utilizzare ogni strumento a sua disposizione per salvare posti di lavoro, in particolare per chi gode di minore tutela sul mercato del lavoro. Il dialogo e la contrattazione collettiva possono contribuire in modo significativo al miglioramento e alla preservazione del mercato del lavoro.</p>
    </intervention>
    <intervention id="2-869" speaker_id="38596" name="Elisabeth Morin-Chartier" is_mep="True" mode="written">
      <p sl="fr">Vorrei innanzitutto congratularmi con l’onorevole Gruny per il suo coscienzioso lavoro, che cerca il migliore compromesso possibile sui contratti atipici, argomento di fondamentale importanza. Non dobbiamo dimenticare che le riforme del diritto del lavoro devono concentrarsi sull’ampliamento della tutela dei lavoratori con contratti atipici e a facilitare la transizione dalla disoccupazione a diversi tipi d’impiego. Invito quindi la Commissione e i governi nazionali a sentirsi responsabili della situazione degli “outsider” (lavoratori soggetti a contratti atipici o “molto atipici”) e a garantire un equilibrio tra i loro diritti e quelli degli “insider”. Infine, vorrei mettere in particolare evidenza che sono i contratti a tempo indeterminato a dover rappresentare la norma e che la flessicurezza non può funzionare senza una forte tutela sociale.</p>
    </intervention>
    <intervention id="2-868" speaker_id="97197" name="Alfredo Pallone" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole alla relazione della collega Gruny, che trovo ben bilanciata e che tiene conto di una serie di aspetti sociali ed economici. I lavoratori atipici possono rappresentare un valore aggiunto nell'attuale contesto di ripresa economica, per questo motivo devono anch'essi essere tutelati e inclusi nelle direttive già vigenti.</p>
      <p sl="it">La relazione adotta linee guida ben definite e misure concrete per salvaguardare posti di lavoro, assicurando un'occupazione di qualità in tutta Europa. Ritengo molto importante l'esortazione agli Stati membri affinché sostengano attivamente i lavoratori, garantiscano loro condizioni di lavoro flessibili, il diritto alle ferie, un tempo di lavoro anche parziale e incentivi per il lavoro a domicilio.</p>
      <p sl="it">L'Europa deve andare verso principi comuni, puntando soprattutto all'aumento della produttività e della qualità occupazionale, garantendo sicurezza, tutela sociale e particolare sostegno alle persone svantaggiate.</p>
    </intervention>
    <intervention id="2-328" speaker_id="38595" name="Rovana Plumb" is_mep="True" mode="written">
      <p sl="ro">L’Unione europea sta affrontando un’enorme crisi finanziaria, economica e sociale. Per superarla è necessario investire maggiormente nelle competenze, nella formazione professionale e nella creazione di posti di lavoro sostenibili.</p>
      <p sl="ro">In questo contesto, i contratti atipici sono notevolmente aumentati, e il loro impatto si è fatto principalmente sentire sui lavoratori giovani (tra i 19 e i 29 anni) o sugli ultracinquantenni, le donne e i lavoratori poco qualificati. In termini di qualità occupazionale, questi lavoratori devono fare i conti con un basso livello di sicurezza lavorativa, prospettive di carriera non strutturate, meno opportunità di formazione e di sviluppo professionale, nonché maggiori difficoltà nella conciliazione tra vita lavorativa e privata.</p>
      <p sl="ro">È quindi necessario ampliare la protezione dei lavoratori soggetti a contratti atipici, introdurre misure per la lotta al lavoro sommerso e garantire una transizione agevole tra i vari tipi di occupazioni e la disoccupazione.</p>
      <p sl="ro">Ogni forma di impiego deve essere accompagnata da una serie di diritti che includono parità di trattamento, tutela della salute e della sicurezza dei lavoratori, accesso alla formazione, contrattazione collettiva e libertà di associazione e rappresentanza.</p>
    </intervention>
    <intervention id="2-329" speaker_id="28409" name="Raül Romeva i Rueda" is_mep="True" mode="written">
      <p sl="en">La relazione è stata adottata in plenaria senza apportare modifiche al testo approvato in sede di commissione, che non è negativo, ma relativamente debole. Noi del gruppo Verts/ALE abbiamo presentato una risoluzione alternativa per ragioni di visibilità e per esprimere il nostro parere in plenaria. Purtroppo la nostra proposta non ha raggiunto la maggioranza e, come ci si aspettava, è stata rifiutata, ma ha comunque ricevuto il sostegno dei gruppi S&amp;D e GUE/NGL.</p>
      <p sl="en">Gli aspetti della relazione che consideriamo negativi sono i seguenti: la mancanza di un riferimento a un quadro giuridico per la parità dei diritti; la mancanza di un riferimento alla definizione di lavoratore (importante per prevenire le elusioni); troppa flessibilità e troppi richiami all’onere amministrativo, voluti dal PPE; troppi riferimenti alla flessicurezza, con il risultato che il testo nel suo insieme risulta essere eccessivamente a favore di questo concetto.</p>
      <p sl="en">Tra gli aspetti positivi, invece, il testo garantisce diritti del lavoro fondamentali a prescindere dalla posizione professionale, amplia la protezione dei lavoratori atipici, stabilisce che la transizione nell’occupazione deve essere sicura, esprime preoccupazioni riguardo ad alcune sentenze della Corte di giustizia europea e sottolinea la necessità di rafforzare le parti sociali.</p>
    </intervention>
    <intervention id="2-330" speaker_id="97196" name="Oreste Rossi" is_mep="True" mode="written">
      <p sl="it">Esprimiamo un voto a favore di questa relazione in quanto mentre da una parte è corretto che ci sia flessibilità nel mercato del lavoro e che i giovani siano disposti ad accettare contratti atipici utili alla loro formazione, dall'altra bisogna vigilare affinché tali possibilità non siano utilizzate da operatori scorretti che sfruttano i giovani sottopagandoli.</p>
    </intervention>
    <intervention id="2-331" speaker_id="1933" name="Elisabeth Schroedter" is_mep="True" mode="written">
      <p sl="de">L’incidenza dei contratti di lavoro atipici è in considerevole aumento nell’Unione europea. L’analisi presentata nella relazione Gruny è buona e va accolta con favore. La cultura, i media e i nuovi media in particolare sono settori in cui non si trovano quasi più contratti normali: i cameraman e i tecnici delle équipe cinematografiche, ad esempio, vengono definiti freelance, anche se in realtà hanno comunque un certo grado di dipendenza. Ciononostante, alla luce di questa situazione, la relazione non fa mai riferimento alle azioni politiche necessarie per garantire i diritti dei lavoratori interessati, quali ad esempio i diritti pensionistici o il diritto di rappresentanza. Per questo motivo nella nostra risoluzione alternativa andiamo oltre, richiedendo che gli stessi diritti siano validi in tutti i contratti di lavoro e che questo principio sia sancito giuridicamente nell’Unione europea. Per nessun motivo ci devono essere due classi di contratti di lavoro. Per noi del gruppo Verde/Alleanza libera europea è, inoltre, particolarmente importante limitare l’area grigia del “falso” lavoro autonomo. Chiediamo che, laddove sussiste una relazione di dipendenza in termini organizzativi e finanziari, questo sia riconosciuto come rapporto di lavoro dipendente. È l’unico modo in cui possiamo garantire che chi lavora tutta la vita possa poi godersi la vecchiaia dignitosamente.</p>
    </intervention>
    <intervention id="2-332" speaker_id="4751" name="Bart Staes" is_mep="True" mode="written">
      <p sl="nl">Al giorno d’oggi i cittadini lavorano secondo diverse modalità: come dipendenti e come (“falsi”) lavoratori autonomi, a tempo pieno o parziale, con contratti a tempo determinato o indeterminato, a domicilio o come lavoratori interinali. Il fatto è che la flessibilità richiesta dai datori di lavoro va spesso a discapito della necessaria tutela dei lavoratori. Il gruppo Verde/Alleanza libera europea ha oggi presentato una risoluzione alternativa, che mira a spostare l’enfasi su uno status inequivocabile di “lavoratore” (a prescindere dalla posizione) e che richiede una direttiva che garantisca pari diritti a tutti i lavoratori. La risoluzione non è stata approvata e il Parlamento si è fatto sfuggire un’opportunità per costruire un’Europa più forte dal punto di vista sociale. Ciononostante, ho comunque sostenuto la risoluzione originaria, che richiede un ampliamento della tutela dei lavoratori e cerca di garantire i loro diritti fondamentali e una transizione sicura tra le occupazioni, oltre a rafforzare il ruolo dei sindacati.</p>
      <p sl="nl">Nell’Anno europeo della lotta alla povertà e all’esclusione sociale, un simile approccio è senza dubbio utile, soprattutto se consideriamo che sempre più persone sono soggette a contratti di lavoro atipici. In Europa, l’8 per cento dei lavoratori vive in condizioni di povertà lavorativa, e il 17 per cento degli europei ha un reddito basso. È senza dubbio auspicabile agire e accolgo con favore la posizione di tutto il Parlamento europeo.</p>
    </intervention>
    <intervention id="2-867" speaker_id="28134" name="Eva-Britt Svensson" is_mep="True" mode="written">
      <p sl="sv">Ho votato contro questa relazione, che sostiene i posti di lavoro atipici, ma a condizioni migliori rispetto a quelle definite “molto” atipiche nella relazione, ovvero del tutto prive di regolamentazione e risultato di una semplice stretta di mano tra datore di lavoro e lavoratore. Confrontando la relazione con la comunicazione della Commissione basata sul Libro verde intitolato “Modernizzare il diritto del lavoro per rispondere alle sfide del XXI secolo”, si nota come nel corso del processo siano stati apportati dei miglioramenti. La relazione esprime anche timori circa l’impatto di alcune sentenze contro i sindacati sul mercato del lavoro in Europa, altra questione molto importante. In paesi di grandi dimensioni come la Germania e il Regno Unito, ad esempio, un posto di lavoro su quattro è caratterizzato da salario basso; la disoccupazione e il dumping sociale nel mercato unico dell’Unione europea hanno messo sulla difensiva i sindacati e i movimenti operai. Credo comunque che l’Unione europea non debba occuparsi delle forme di occupazione; questa è una questione che va affrontata a livello nazionale. Nel mio paese, i contratti collettivi che disciplinano simili questioni sono negoziati da parti autonome. Il punto di partenza dovrebbe essere il diritto al lavoro a tempo pieno come standard accettato, ma con la possibilità di lavorare a tempo parziale.</p>
    </intervention>
    <intervention id="2-333" speaker_id="96858" name="Marie-Christine Vergiat" is_mep="True" mode="written">
      <p sl="fr">Ho votato contro la risoluzione perché si iscrive nella promozione dell’occupazione flessibile, della flessicurezza e dei soliti corollari: occupabilità, attitudine e adattabilità all’occupazione e spirito d’impresa.</p>
      <p sl="fr">La risoluzione intende semplificare i vari contratti di lavoro, con il pretesto di ridurre il numero di contratti di lavoro atipici e facilitare la transizione tra i diversi tipi di contratti di lavoro.</p>
      <p sl="fr">Certo, la risoluzione riconosce le conseguenze sociali dell’attuale crisi, in particolar modo l’aumento del numero dei lavoratori indigenti e delle forme di occupazione atipica, ma lamenta che le imprese non riescano a creare nuove forme di contratti di lavoro che offrano sufficiente flessibilità per rispondere a situazioni di crisi.</p>
      <p sl="fr">In breve, la relazione continua a essere caratterizzata da un approccio neoliberista, i cui effetti disastrosi sull’occupazione e sul diritto al lavoro conosciamo già da molti anni.</p>
    </intervention>
    <intervention id="2-335" speaker_id="96702" name="Elena Oana Antonescu" is_mep="True" mode="written">
      <p sl="ro">Aumentare l’efficienza delle risorse in Europa rappresenta uno degli obiettivi prioritari della strategia UE 2020. Permettetemi di portarvi un esempio: il biogas costituisce una risorsa preziosa usata per produrre elettricità, biocarburanti per autoveicoli e per l'immissione di biogas nella rete di gasdotti di gas naturale. Il metodo più efficiente per produrre il biogas è attraverso l’impiego di rifiuti organici, procedimento da cui traggono vantaggio l’industria, l’economia e anche l’ambiente.</p>
      <p sl="ro">Il riciclaggio di rifiuti organici può altresì contribuire a ridurre l’impiego di fertilizzanti chimici nell’agricoltura, specialmente di quelli a base di fosforo, aumentando la capacità di ritenzione idrica del terreno per mantenere alto il livello di fertilità. Tale sinergia tra la transizione verso una società basata sul riciclaggio, lo sviluppo di un’economia a basse emissioni di carbonio e il potenziale ai fini della creazione di posti di lavoro verdi in questo settore è essenziale nell’attuale clima economico, ambientale e sociale.</p>
    </intervention>
    <intervention id="2-866" speaker_id="28422" name="Alfredo Antoniozzi" is_mep="True" mode="written">
      <p sl="it">Signor Presidente, onorevoli colleghi, ho votato a favore di questa relazione perché ritengo che una gestione efficiente e sostenibile dei rifiuti organici sia una priorità assoluta dell'UE, anche alla luce delle stime che attestano la produzione annuale di rifiuti organici nel territorio dell'Unione tra 76,5 e 102 milioni di tonnellate per i rifiuti alimentari e di giardinaggio e 37 milioni di tonnellate per quelli dell'industria alimentare e delle bevande.</p>
    </intervention>
    <intervention id="2-865" speaker_id="96862" name="Sophie Auconie" is_mep="True" mode="written">
      <p sl="fr">Ho votato a favore della relazione presentata dall’onorevole Fernandes sul Libro verde della Commissione sulla gestione dei rifiuti organici biodegradabili nell’Unione europea. A mio avviso egli è stato in grado di considerare tutte le sfide, tra cui la prevenzione e il riciclaggio si configurano come le più importanti. I rifiuti organici rivestono un importante ruolo in una questione più globale: la lotta al cambiamento climatico. Si rende pertanto necessario separare i rifiuti organici dai normali rifiuti, considerati l’opzione peggiore nel lungo termine; questi ultimi dovrebbero essere utilizzati, come evidenziato dalla relazione, per produrre compost e bioenergia. I singoli Stati membri hanno adottato politiche molto differenti in materia di rifiuti organici e per questo accolgo con favore un unico atto legislativo come quello proposto nella relazione. Desidero infine aggiungere che la gestione dei rifiuti organici può sostenere la coesione sociale dell’Unione europea; una società di riciclaggio, ad esempio, crea numerosi posti di lavoro.</p>
    </intervention>
    <intervention id="2-864" speaker_id="96680" name="Zigmantas Balčytis" is_mep="True" mode="written">
      <p sl="lt">Con l’espansione economica e territoriale dell’Unione europea, rifiuti aumentano anche i volumi di rifiuti prodotti. Per Una gestione efficace dei rifiuti organici, la prima priorità deve essere costituita dalla prevenzione o riduzione dei rifiuti. Per ottenere tale obiettivo, i cittadini devono essere coinvolti. I rifiuti organici costituiscono inoltre una materia prima importante per la produzione di biocombustibili nel settore della bioenergia, dell’elettricità e dei trasporti. Una gestione efficace dei rifiuti organici può contribuire all’obiettivo dell’Unione europea di portare almeno al 20 per cento la quota di energia rinnovabile entro il 2020. Per una gestione più efficiente delle risorse, riducendo i costi della gestione dei rifiuti organici, la Commissione europea è invitata a elaborare una direttiva specifica, che includa l’istituzione di un sistema di raccolta differenziata obbligatorio per gli Stati membri e identifichi i metodi di trattamento dei rifiuti organici a livello nazionale al fine di evitare i metodi meno indicati come lo smaltimento in discarica e l’incenerimento.</p>
    </intervention>
    <intervention id="2-863" speaker_id="97198" name="Mara Bizzotto" is_mep="True" mode="written">
      <p sl="it">Signor Presidente, onorevoli colleghi, pur mantenendo alcune riserve circa la fattibilità di taluni obiettivi indicati nella relazione, ho deciso di appoggiare e quindi votare a favore della relazione del collega José Manuel Fernandes. L'implementazione delle tecniche di gestione dei rifiuti organici volte a evitare il loro smaltimento in discarica appare, non solo un gesto responsabile nei confronti dell´ambiente e delle comunità, ma anche un investimento strategico per rafforzare un nuovo potenziale bacino di risorse occupazionali.</p>
    </intervention>
    <intervention id="2-862" speaker_id="96867" name="Maria Da Graça Carvalho" is_mep="True" mode="written">
      <p sl="pt">La raccolta differenziata e il riciclaggio dei rifiuti organici sono elementi essenziali per lo sviluppo sostenibile dell’Europa. Ho votato a favore della relazione, in quanto invita la Commissione europea a elaborare una proposta di direttiva specifica sui rifiuti organici entro la fine dell’anno. La nuova legislazione deve fissare i requisiti per l’istituzione di un sistema di raccolta differenziata e di riciclaggio dei rifiuti organici.</p>
    </intervention>
    <intervention id="2-336" speaker_id="1892" name="Carlos Coelho" is_mep="True" mode="written">
      <p sl="pt">Il trattamento dei rifiuti rappresenta un problema per l’Europa e per tutta l’umanità. Ogni giorno vengono prodotte tonnellate di rifiuti che danneggiano l’ambiente, la salute pubblica e la qualità della vita. Vorrei innanzi tutto congratularmi con il relatore, l’onorevole Fernandes, per l’eccellente lavoro. L’attuale legislazione in materia di rifiuti organici non risponde agli obblighi derivanti dal regolamento sulle sostanze. Accolgo con favore l’iniziativa volta a proporre una direttiva specifica per conseguire l’obiettivo di una gestione efficace e sostenibile dei rifiuti organici (migliore legislazione, maggiore semplificazione, chiarezza e certezza giuridica). Il problema in questione non riguarda solamente l’impatto ambientale nocivo dei rifiuti organici se smaltiti nelle normali discariche, ma anche il loro impiego come fertilizzanti per il terreno e il loro potenziale energetico (come biogas), utile per il riscaldamento o per la produzione di elettricità o di biocarburanti per autoveicoli.</p>
      <p sl="pt">Una direttiva specifica per la gestione dei rifiuti organici costituisce a mio avviso il complemento necessario per attuare i principi contenuti nella direttiva quadro sui rifiuti. Si rende necessario redigere una serie di norme, armonizzare le pratiche e promuovere il mercato interno attraverso una sinergia tra l’ambiente, il riciclaggio e la creazione di posti di lavoro verdi. Un’Europa più efficiente in termini di risorse non rappresenta solamente l’Europa 2020, ma l’Europa del futuro.</p>
    </intervention>
    <intervention id="2-337" speaker_id="96973" name="Mário David" is_mep="True" mode="written">
      <p sl="pt">Una gestione efficace dei rifiuti organici non presenta solamente vantaggi ambientali, ma contribuisce in modo positivo anche in ambito economico e sociale. Ho pertanto votato a favore delle proposte adottate nella presente relazione. L’importanza di migliorare l’efficacia della gestione dei rifiuti organici e di dare priorità alla loro prevenzione/riduzione contribuiranno alla promozione dello sviluppo sostenibile e della gestione delle risorse naturali. Non dobbiamo peraltro trascurare gli effetti positivi di una migliore gestione dei rifiuti organici, particolarmente l’impatto sul funzionamento del mercato interno, sul futuro dell’agricoltura tramite la conservazione e il ripristino della fertilità del terreno nonché la promozione delle energie rinnovabili. La raccolta in un unico atto legislativo di tutte le disposizioni riguardanti la gestione dei rifiuti organici deve costituire una priorità, così come la necessità di armonizzare le politiche degli Stati membri con una direttiva specifica.</p>
    </intervention>
    <intervention id="2-338" speaker_id="96717" name="Robert Dušek" is_mep="True" mode="written">
      <p sl="cs">I rifiuti costituiscono la quarta fonte di gas a effetto serra, dopo i settori delle energie, l’industria e l’agricoltura. La principale fonte di emissioni è lo smaltimento in discariche. Il pericolo rappresentato dallo smaltimento in discarica non è legato solamente all'emissione di metano, ma anche dal rischio di contaminazione delle falde freatiche e i suoli, nonché ovviamente la superficie discarica del sito: superfici sempre più ampie stanno sperimentando un degrado irrecuperabile del suolo. A livello globale, i rifiuti organici vengono perlopiù smaltiti in discarica e solo una piccola percentuale viene differenziata e riciclata. Si stima che ogni anno nell’Unione europea vengano prodotti in Europa fino a 100 milioni di tonnellate di rifiuti alimentari e di giardinaggio e 37 milioni di tonnellate dell’industria alimentare e delle bevande. I rifiuti organici hanno un ruolo rilevante nella lotta al cambiamento climatico e rappresentano un enorme potenziale da sfruttare nella produzione di energie rinnovabili. I cittadini europei comprendono ora la necessità di differenziare i rifiuti, ma quelli organici continuano ad essere smaltiti principalmente nelle discariche.</p>
      <p sl="cs">In alcuni dei vecchi Stati membri è possibile depositare i rifiuti organici in container, trattarli e riutilizzarli; nei nuovi Stati membri non è invece possibile differenziare i rifiuti organici, la plastica, il vetro e la carta, poiché non esistono siti per lo stoccaggio. Si rende pertanto necessario creare le condizioni per il riciclaggio e per l’uso dei rifiuti organici come fonte di energia in tutti gli Stati membri dell’Unione europea. La relazione affronta la questione in modo adeguato e voterò a favore della sua adozione.</p>
    </intervention>
    <intervention id="2-339" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sul Libro verde della Commissione sulla gestione dei rifiuti organici biodegradabili nell’Unione europea, in quanto l’introduzione di sistemi di raccolta differenziata obbligatoria e il riciclaggio dei rifiuti organici permetteranno una migliore protezione ambientale nell’Unione europea e contribuiranno alla lotta al cambiamento climatico.</p>
    </intervention>
    <intervention id="2-340" speaker_id="96977" name="Diogo Feio" is_mep="True" mode="written">
      <p sl="pt">La quantità di rifiuti organici prodotti quotidianamente dal consumo privato dovrebbe far scattare il nostro campanello d'allarme sulla necessità di trovare la soluzione migliore per un loro riutilizzo e per minimizzare l’impatto sull’ambiente. Se si considera il consumo industriale, oltre a quello privato, questa necessità diventa impellente e deve spingere i decisori politici e gli specialisti a insistere nell’analisi dei metodi e dei processi più adatti. A mio avviso una direttiva mirata a migliorare l’efficacia della gestione dei rifiuti organici è particolarmente utile per i cittadini di tutti gli Stati membri.</p>
    </intervention>
    <intervention id="2-861" speaker_id="96899" name="José Manuel Fernandes" is_mep="True" mode="written">
      <p sl="pt">Accolgo con favore l’adozione della presente risoluzione, di cui sono relatore, che sostiene la redazione di una direttiva specifica sui rifiuti organici entro la fine del 2010 e l’istituzione di un sistema di raccolta differenziata obbligatorio per gli Stati membri, salvo nei casi in cui questa non sia l’opzione più adeguata dal punto di vista ambientale ed economico.</p>
      <p sl="pt">Si stima che ogni anno nell’Unione europea si producano circa 100 milioni di tonnellate di rifiuti organici, che costituiscono la quarta fonte di gas a effetto serra nell’UE, specialmente se smaltiti in discarica. La risoluzione presentata oggi, vuole ridimensionare lo smaltimento dei rifiuti organici in discarica, promuovere la produzione di un compost di alta qualità per il ripristino della fertilità del suolo senza l’uso di sostanze chimiche e incoraggiare le fonti di energia rinnovabili. La Commissione europea si è dichiarata contraria sino ad ora alla necessità di una direttiva sui rifiuti organici.</p>
      <p sl="pt">Mi auguro che il Commissario competente alla Direzione generale ambiente legga la presente relazione, prenda atto della posizione della maggioranza del Parlamento e metta fine alla visione ristretta sull’argomento. La nostra posizione è ambiziosa e realistica. Chiediamo una direttiva specifica che introduca chiarezza e certezza giuridica e speriamo che il Commissario sia a favore delle richieste del Parlamento.</p>
    </intervention>
    <intervention id="2-341" speaker_id="96706" name="João Ferreira" is_mep="True" mode="written">
      <p sl="pt">La gestione dei rifiuti organici, indispensabile per condizioni di vita sane e per una coesistenza pacifica con la natura, non deve essere vista alla luce dei soli interessi commerciali. La relazione oggetto della presente discussione fa riferimento “all’istituzione di un sistema di raccolta differenziata obbligatorio per gli Stati membri” e al trattamento dei rifiuti organici mediante digestione anaerobica e compostaggio. Sosteniamo in ampia misura questi principi, ma non possiamo ignorare oltre alle difficoltà tecniche del processo di smaltimento proposto, quest’ultimo risulta essere anche molto più costoso. La relazione lascia in sospeso una questione: chi pagherà?</p>
      <p sl="pt">Il testo non prende in debita considerazione le misure di prevenzione dei rifiuti, concentrandosi in modo quasi esclusivo sul riciclaggio. La riduzione dei rifiuti rappresenta invece una delle soluzioni migliori per affrontare il problema e faccio riferimento in particolare al compostaggio domestico, che permetterebbe a gran parte dei rifiuti organici di evitare il sistema generale di trattamento dei rifiuti. La relazione non affronta però la questione, limitandosi ad affermare che dobbiamo impiegare il compostaggio. Ma questo non basta; dobbiamo creare le condizioni per impiegare questo processo, senza alcuna restrizione e senza basi scientifiche o tecniche, che favoriscono unicamente una più forte concorrenza da parte dell’industria dei fertilizzanti.</p>
    </intervention>
    <intervention id="2-342" speaker_id="2025" name="Françoise Grossetête" is_mep="True" mode="written">
      <p sl="fr">Ho votato a favore del Libro verde della Commissione sulla gestione dei rifiuti organici biodegradabili nell’Unione europea.</p>
      <p sl="fr">Si verifica un profondo divario tra gli Stati membri che riciclano meno (90 per cento di smaltimento in discarica, 10 per cento di riciclaggio e sfruttamento energetico) e quelli con schemi più efficienti (10 per cento di smaltimento in discarica, 25 per cento di sfruttamento energetico e 65 per cento di riciclaggio).</p>
      <p sl="fr">I rifiuti organici svolgono un ruolo rilevante nella lotta al cambiamento climatico e presentano un interessante potenziale ai fini della protezione del suolo e della promozione delle fonti energetiche rinnovabili. Gli Stati membri sono tenuti ad adottare misure volte a promuovere la raccolta differenziata dei rifiuti organici al fine di produrre ad esempio compost. Si rende necessario un vero mercato europeo dei compost, in quanto il compostaggio rappresenta il trattamento più adatto per i rifiuti organici e presenta il vantaggio che può servire per fertilizzare il terreno.</p>
      <p sl="fr">Una corretta gestione dei rifiuti organici comporta pertanto vantaggi non solo ambientali ma anche economici.</p>
    </intervention>
    <intervention id="2-860" speaker_id="2338" name="Ian Hudghton" is_mep="True" mode="written">
      <p sl="en">L’ampio sostegno che il Parlamento ha dimostrato per la relazione Fernandes è un segnale positivo a dimostrazione della volontà di quest’Aula di prendere seriamente in considerazione la questione e di inviare un segnale chiaro alle altre istituzioni e agli Stati membri. Il governo scozzese ha pubblicato lo scorso mese il piano Zero Waste (letteralmente “zero rifiuti”), che affronta diverse questioni trattate nel Libro verde della Commissione. È necessario intraprendere azioni a livello europeo e il voto di oggi dovrebbe garantire proprio tali progressi.</p>
    </intervention>
    <intervention id="2-343" speaker_id="96742" name="Jean-Luc Mélenchon" is_mep="True" mode="written">
      <p sl="fr">La presente relazione muove nella direzione giusta. La proposta di abbandonare le discariche, promuovere il compostaggio e l’incenerimento e garantire che quest’ultimo preveda il recupero di energia rimanda in parte al quadro di pianificazione ecologica che sosteniamo. Accolgo con favore quanto detto, benché la promozione dell’uso dei biocarburanti e gli incentivi per privatizzare la gestione dei rifiuti sembra riprendere gli antichi ritornelli liberali senza però rammentare i relativi fallimenti. Ho per questo deciso di astenermi dal voto.</p>
    </intervention>
    <intervention id="2-859" speaker_id="96978" name="Nuno Melo" is_mep="True" mode="written">
      <p sl="pt">A mio avviso le misure volte a migliorare la gestione dei rifiuti organici nell’Unione europea costituiscono un elemento cruciale con notevoli vantaggi ambientali ed economici. Con l’espansione economica e territoriale dell’Unione europea aumentano costantemente anche i volumi di rifiuti prodotti. Si stima che ogni anno nell’Unione europea sia gestita una quantità di rifiuti organici di circa 100 milioni di tonnellate di rifiuti alimentari e di giardinaggio e 37 milioni di tonnellate dell’industria alimentare e delle bevande. Gran parte di questi rifiuti biodegradabili possono e devono essere impiegati nei materiali riciclati e come fonte di energia rinnovabile. In questo modo contribuiamo non solo alla lotta contro il cambiamento climatico, ma anche a promuovere terreni più sani e a rallentare la perdita di biodiversità.</p>
    </intervention>
    <intervention id="2-344" speaker_id="28255" name="Andreas Mölzer" is_mep="True" mode="written">
      <p sl="de">È importante ai fini ambientali che le materie prime siano impiegate in modo appropriato, il che significa anche riciclare i rifiuti organici, qualora non sia possibile evitare di produrre rifiuti. Questa consapevolezza ambientale è in costante crescita tra i cittadini e permette loro di comprendere meglio l’obiettivo della protezione ambientale e del clima. Tra gli Stati membri vi sono tradizionalmente delle differenze, ad esempio sull’uso dei rifiuti organici come fonte di energia. Vi sono già alcuni investimenti in questo settore e sarebbe sensato riconoscere le differenze nazionali nel rispetto del principio di sussidiarietà. Questo tema non è stato però preso in considerazione nella relazione e per questo ho deciso di astenermi dal voto.</p>
    </intervention>
    <intervention id="2-858" speaker_id="28279" name="Justas Vincas Paleckis" is_mep="True" mode="written">
      <p sl="en">Ho votato a favore della relazione sul Libro verde della Commissione sulla gestione dei rifiuti organici biodegradabili nell’Unione europea che assume un considerevole impegno nella lotta al cambiamento climatico e per arginare l’impatto negativo della crescita economica. Nonostante le istituzioni europee abbiano ampiamente discusso in merito al trattamento dei rifiuti organici, è impossibile ignorare i profondi cambiamenti registrati negli ultimi anni. L’innovazione tecnologica deve essere inclusa nelle discussioni e almeno 11 nuovi Stati membri sono entrati a far parte dell’Unione europea, insieme alla Lituania, ognuno con le proprie pratiche specifiche in materia di gestione dei rifiuti. Si stima che ogni anno nell’Unione europea sia gestita una quantità di rifiuti organici tra 76,5 e 102 milioni di tonnellate di rifiuti alimentari e di giardinaggio e fino a 37 milioni di tonnellate dell’industria alimentare e delle bevande; ritengo quindi essenziale aprire la strada alla discussione su future azioni politiche. Migliorare la gestione dei rifiuti organici e promuoverne l’uso come risorsa comporterà considerevoli vantaggi ambientali, sociali ed economici e sosterrà la transizione dell’Unione europea verso una società basata sul riciclaggio ed efficiente dal punto di vista delle risorse.</p>
    </intervention>
    <intervention id="2-857" speaker_id="97197" name="Alfredo Pallone" is_mep="True" mode="written">
      <p sl="it">I rifiuti organici biodegradabili – rifiuti biodegradabili dei giardini, di cucina e resti di alimenti – rappresentano circa un terzo dei rifiuti urbani e hanno potenzialmente un notevole impatto sull'ambiente. Quando sono smaltiti in discarica emettono metano – un gas serra 23 volte più potente dell'anidride carbonica e tra i principali responsabili dei cambiamenti climatici.</p>
      <p sl="it">Mentre la gestione dei rifiuti nell'Unione europea è disciplinata da un ampio corpus normativo, nel settore dei rifiuti organici biodegradabili vi sono margini di manovra per ulteriori miglioramenti, tanto più che questi rifiuti offrono la possibilità di essere riciclati e utilizzati come fonte di energia rinnovabile.</p>
      <p sl="it">In questo senso, una direttiva specifica per la gestione dei rifiuti organici sarebbe un punto cruciale ai fini dell'esecuzione dei principi derivanti dalla direttiva quadro sui rifiuti e dalle altre direttive relative alla gestione dei rifiuti in generale. L'unica riserva che nutro è relativa alla flessibilità che la direttiva deve avere a livello locale, permettendo la scelta della soluzione migliore in termini ambientali ed economici.</p>
    </intervention>
    <intervention id="2-345" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Accolgo con favore l’adozione della presente relazione a larghissima maggioranza in quanto affronta la questione fondamentale della gestione dei rifiuti organici nell’Unione e invita la Commissione europea a elaborare una direttiva al fine di istituire un sistema di raccolta differenziata obbligatorio per tutti gli Stati membri.</p>
      <p sl="pt">La gestione dei rifiuti rappresenta un problema grave e attuale che richiede una soluzione urgente, soprattutto alla luce del fatto che ogni anno l’Unione europea produce circa 100 milioni di tonnellate di rifiuti organici. Desidero evidenziare che la lotta al cambiamento climatico, nei confronti della quale l’Unione europea si è impegnata ed è leader mondiale, richiede una corretta gestione dei rifiuti organici, che rappresentano la quarta fonte di gas a effetto serra nell’Unione.</p>
      <p sl="pt">I rifiuti organici possono essere anche riutilizzati per produrre bioenergia e biocombustibili. L’industria del riciclaggio crea fino a 250 posti di lavoro nel caso del riciclaggio di 10 000 tonnellate di rifiuti. L’invito a elaborare una direttiva specifica sulla gestione dei rifiuti organici rappresenta un contributo importante della presente relazione, in riconoscimento del fatto che gli standard attuali sui rifiuti organici sono molteplici e diventa quindi necessario avere maggiore chiarezza, semplificazione e certezza giuridica.</p>
    </intervention>
    <intervention id="2-346" speaker_id="photo_generic" name="Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Abbiamo deciso di sostenere la relazione dell’onorevole Fernandes per porre l’attenzione sul fatto che una gestione dei rifiuti organici rispettosa dell’ambiente in Europa è essenziale se vogliamo combattere il cambiamento climatico e la distruzione ambientale. Desideriamo tuttavia evidenziare che dobbiamo raggiungere questi obiettivi attraverso la corretta attuazione e il rispetto della legislazione vigente, senza complicare ulteriormente i regolamenti.</p>
    </intervention>
    <intervention id="2-347" speaker_id="38595" name="Rovana Plumb" is_mep="True" mode="written">
      <p sl="ro">Uno degli obiettivi strategici della politica di gestione dei rifiuti riguarda la trasformazione dell’Unione europea in una società del riciclaggio. L’enorme quantità di rifiuti prodotti ogni anno nell’Unione europea (tra 76,5 e 102 milioni di tonnellate di rifiuti organici, delle quali circa 8 milioni di tonnellate in Romania) non si può trascurare affatto. I rifiuti organici forniscono un contributo importante alla lotta al cambiamento climatico (nel 2004 dal settore dei rifiuti provenivano in totale ben 109 milioni di tonnellate di gas a effetto serra) e presentano un interessante potenziale ai fini della protezione del suolo e della promozione delle fonti energetiche rinnovabili.</p>
      <p sl="ro">Possiamo dunque incentivare lo sviluppo sostenibile attraverso una gestione efficiente delle risorse, ovvero attraverso una corretta gestione dei rifiuti organici in conformità con le disposizioni standard dell’Unione europea, la promozione dell’innovazione tecnologica e la creazione di posti di lavoro verdi (per esempio l’industria del riciclaggio crea fino a 250 posti di lavoro nel caso del riciclaggio di 10 000 tonnellate di rifiuti).</p>
      <p sl="ro">Un sistema di raccolta differenziata obbligatorio, il riciclaggio dei rifiuti organici, una direttiva specifica in materia, la promozione della ricerca e dell’innovazione, nonché sensibilizzare l’opinione pubblica sulle misure per prevenire l’accumulo dei rifiuti costituiscono elementi fondamentali per aiutare l’economia e l’ambiente e per raggiungere gli obiettivi della strategia UE 2020.</p>
    </intervention>
    <intervention id="2-348" speaker_id="28409" name="Raül Romeva i Rueda" is_mep="True" mode="written">
      <p sl="en">Il progetto di relazione comprende già le questioni che noi verdi riteniamo di maggiore rilevanza. Abbiamo evidenziato il problema del recupero dei rifiuti organici sotto forma di incenerimento per la produzione di energia, affermando che il riciclaggio dei rifiuti organici è preferibile all’incenerimento, in quanto non soltanto evita la formazione di gas metano, ma contribuisce anche a combattere il cambiamento climatico grazie al sequestro del carbonio e al miglioramento della qualità del suolo. Quanto detto, è stato incluso nei considerando del testo adottato dalla commissione.</p>
    </intervention>
    <intervention id="2-349" speaker_id="97196" name="Oreste Rossi" is_mep="True" mode="written">
      <p sl="it">La nostra posizione sul Libro verde della Commissione sulla gestione dei rifiuti organici biodegradabili è favorevole. L'introduzione di sistemi di raccolta differenziata, l'elaborazione di norme per il compost, l'orientamento per la prevenzione dei rifiuti organici, l'applicazione del concetto ciclo di vita e la valutazione nel settore dei rifiuti sono il punto di partenza per garantire maggior efficienza e risparmio, auspicando una raccolta differenziata obbligatoria per tutti gli Stati UE salvo laddove ciò non sia fattibile sotto il profilo economico e ambientale.</p>
    </intervention>
    <intervention id="2-350" speaker_id="96974" name="Nuno Teixeira" is_mep="True" mode="written">
      <p sl="pt">La gestione dei rifiuti organici nell’Unione europea è una questione estremamente importante al momento, considerando non solo l’enorme quantità di rifiuti prodotti ogni anno (si stima 139 milioni di tonnellate), ma anche i continui cambiamenti climatici che stiamo osservando. La produzione dei rifiuti organici è inevitabile per definizione, ma è possibile scongiurare una gestione inadeguata soprattutto nel caso di smaltimento in discarica, che costituisce la principale fonte di gas emessi nello strato di ozono.</p>
      <p sl="pt">I rifiuti organici possono essere trasformati, apportando valore aggiunto alla società, poiché, se otteniamo dei vantaggi, possiamo rinnovare le imprese e impiegare risorse che altrimenti rimarrebbero inutilizzate. Faccio riferimento in particolare ad esempio al potenziale valore aggiunto che possono apportare alla produzione di bioenergia, che può essere trasformata in elettricità, riscaldamento o biocarburanti, che rappresentano un’alternativa ai combustibili fossili ormai quasi esauriti a causa del loro costante utilizzo. La presente relazione rappresenta un importante passo avanti per promuovere lo sviluppo sostenibile dell’Unione europea e condivido il parere del relatore sulla necessità di elaborare una direttiva sui rifiuti organici per raggiungere gli obiettivi in termini di politica ambientale e di mercato interno.</p>
    </intervention>
    <intervention id="2-856" speaker_id="28584" name="Georgios Toussas" is_mep="True" mode="written">
      <p sl="el">I deputati del partito comunista greco hanno votato contro la presente relazione, la quale si attiene al Libro verde della Commissione e segue fedelmente la linea anti-ambientalista dell’Unione europea a favore dell’incenerimento di massa dei rifiuti misti adottato dagli organi comunitari (Consiglio e Commissione) e dai rappresentanti politici dei monopoli in seno al Parlamento europeo. La relazione assegna priorità al recupero di energia attraverso la digestione anaerobica per la produzione di biogas e considera l’incenerimento una possibile alternativa, benché questo processo non apporti alcun vantaggio e il suo impatto negativo in termini di inquinamento e danno ambientale è ben noto. Questa proposta mette quindi al secondo posto il processo di digestione aerobica, che è una tecnologia sicura, collaudata, semplice ed equilibrata e realizza un prodotto stabile e di alta qualità ad un prezzo nettamente inferiore. La motivazione di questa posizione risiede nel fatto che la digestione aerobica non garantisce profitti considerevoli per il capitale e non assomiglia alle altre politiche euro-unificanti che distruggono l’ambiente per promuovere l’incenerimento della biomassa e dei biocombustibili. La relazione dimostra che l’Unione europea e il volto politico del capitale nel Parlamento europeo sono al servizio dei profitti monopolistici a scapito della salute e della stessa vita dei lavoratori.</p>
    </intervention>
    <intervention id="2-351" speaker_id="96858" name="Marie-Christine Vergiat" is_mep="True" mode="written">
      <p sl="fr">Ho votato a favore della risoluzione, nella quale il Parlamento europeo invita la Commissione ad intervenire in merito al trattamento e alla gestione dei rifiuti organici, ovvero i rifiuti alimentari derivanti dai pasti e dalla loro preparazione, rifiuti di giardinaggio (giardini, parchi etc.), dell’industria (legno e così via) e ad avanzare una proposta di direttiva specifica. Il Parlamento europeo sta pertanto ripetendo la medesima richiesta avanzata durante la revisione della legislazione comunitaria sui rifiuti nel 2008.</p>
      <p sl="fr">Il Parlamento europeo chiede di rendere obbligatoria la raccolta differenziata dei rifiuti organici, di riciclarli e classificare il compost in funzione della qualità.</p>
      <p sl="fr">La Commissione e gli Stati membri devono intraprendere una serie di misure affinché i cittadini europei siano consapevoli dei vantaggi ambientali derivanti dal trattamento biologico dei rifiuti. La richiesta è motivata dal fatto che tra 118 e 138 milioni di tonnellate di rifiuti organici finiscono in gran parte nei normali sistemi di raccolta dei rifiuti, mentre potrebbero essere recuperati per altri scopi.</p>
      <p sl="fr">È urgente che la Commissione agisca immediatamente, soprattutto considerando che, a seguito del fallimento del vertice di Copenaghen, i problemi ambientali passano quanto meno in secondo piano.</p>
    </intervention>
  </section>
  <section id="creitem25" title="8. Correzioni e intenzioni di voto: vedasi processo verbale"/>
  <section id="creitem26" title="9. Approvazione del processo verbale della seduta precedente: vedasi processo verbale"/>
  <section id="creitem27" title="10. Governance economica nell’UE e nella zona euro e vigilanza dei bilanci nazionali (discussione)">
    <intervention id="2-357" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione del Presidente della Commissione sulla governance economica nell’Unione europea e nella zona euro e sulla vigilanza dei bilanci nazionali [2010/2773(RSP) ].</p>
    </intervention>
    <intervention id="2-358" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, onorevoli deputati, la governance economica rappresenta una sfida cruciale per il futuro dell’Unione europea. Quando nel 1993 il Presidente Delors manifestò la necessità di un maggiore coordinamento delle politiche economiche, molti Stati membri si sono detti contrari.</p>
      <p sl="fr">Nel 2008, la prima Commissione che ho avuto l’onore di presiedere ha nuovamente sollevato la questione nella relazione per il decimo anniversario dell’unione economica e monetaria, ma in pochi hanno prestato ascolto. Ciò nondimeno ho sottolineato l’esigenza di fornire un’adeguata risposta alla questione della governance economica nelle mie linee guida per il mandato attualmente in corso, che abbiamo discusso insieme circa un anno fa.</p>
      <p sl="fr">Il Commissario Rehn ha poi trattato questo tema con voi durante la sua audizione. Allora la Commissione aveva già annunciato l’intenzione di presentare alcune proposte per rafforzare la governance economica nell’Unione europea e in particolare nella zona euro. Purtroppo la crisi ha dimostrato che avevamo ragione. Ad ogni modo, oggi tutti riconoscono il carattere urgente di questa discussione e non posso fare altro che rallegrarmi del fatto che finalmente sussistono le condizioni per progredire verso un’effettiva governance economica europea.</p>
      <p sl="fr">Di conseguenza, il 12 maggio scorso la Commissione ha presentato una serie di proposte dettagliate che hanno tenuto vivo il dibattito, anche con il Parlamento europeo, con particolare riferimento all’attività condotta dalla task force guidata dal Presidente del Consiglio europeo. La Commissione si compiace dei progressi compiuti e del consenso ottenuto finora, chiaramente espresso in occasione del Consiglio europeo.</p>
      <p sl="fr">Per mantenere viva questa dinamica, mercoledì scorso la Commissione ha adottato una nuova serie di proposte da convertire in iniziative di legge che, se approvate per tempo, potranno essere attuate dal 2011, senza apportare modifiche al trattato. Dobbiamo agire subito, nel quadro giuridico di cui disponiamo ora. Non vi è alcuna limitazione. Le nuove opportunità derivanti dal trattato di Lisbona possono e devono essere sfruttate appieno, non possiamo più attendere. I cittadini, le imprese e l’economia europea chiedono iniziative e abbiamo il dovere di decidere e agire subito.</p>
      <p sl="en">A causa della crisi economica, l’Unione europea ha dovuto affrontare una serie di dure prove..</p>
      <p sl="en">Naturalmente il rafforzamento della governance economica è solo un aspetto della risposta europea alla crisi, che include anche altre dimensioni: la riforma complessiva della regolamentazione dei mercati finanziari e le proposte per una nuova architettura di vigilanza europea. Come ho già detto stamattina, nei prossimi giorni concluderemo un accordo. Chiedo a tutti voi di non interrompere questa dinamica positiva, per consentire alle nuove autorità di avviare la propria attività sin dai primi mesi del 2011. Questo permetterà all’Europa di mantenere una posizione leader nell’attuazione degli impegni assunti in ambito G20: dai provvedimenti volti a garantire la stabilità finanziaria, attraverso il programma dedicato alla Grecia e i meccanismi per tutta la zona euro, fino al programma, non meno importante, per la crescita e l’occupazione attraverso riforme strutturali da includere nella strategia Europa 2020.</p>
      <p sl="en">La nostra risposta alla crisi è di tipo olistico: stabilizzare, consolidare e modernizzare, nonché preparare la nostra economia di mercato sociale per garantire un futuro migliore ai nostri cittadini. Per il momento, comunque, vorrei concentrarmi sulla governance.</p>
      <p sl="en">Negli ultimi mesi la prova più impegnativa è stata di capire se la nostra governance economica è all’altezza delle nuove pressioni che si esercitano sulla stabilità economica e fiscale dell’Europa. Le disposizioni del trattato che sono entrate in vigore ci consentono di agire e abbiamo anche le istituzioni. Dobbiamo riuscirci.</p>
      <p sl="en">Abbiamo affrontato un rischio reale e siamo riusciti a contrastarlo; ora stiamo colmando le lacune individuate per evitare rischi simili in futuro. Ho già presentato al Parlamento europeo le idee inserite nella comunicazione della Commissione del 12 maggio scorso, mentre l’esito delle nostre successive discussioni è riportato nella comunicazione della Commissione del 30 giugno scorso. Muoviamo ora verso la fase operativa e la Commissione è pronta a presentare le proposte legislative già a settembre.</p>
      <p sl="en">Prima di esporre nel dettaglio le questioni in esame, vorrei sottolineare che il processo ha tratto grande beneficio dal lavoro condotto insieme al Consiglio europeo, alla task force guidata dal Presidente del Consiglio europeo, come anche dalle delibere di questo Parlamento. Tale attività ha contribuito a generare un vero e proprio slancio europeo. Spero che nel prossimo futuro questo si traduca in un rapido esame e nell’approvazione altrettanto rapida delle proposte legislative.</p>
      <p sl="en">Il nostro approccio alla governance economica è basato su regole più esaurienti ed efficaci. Il trattato in vigore ci offre diverse possibilità e sono convinto che il metodo comunitario ci fornirà ancora una volta la risposta giusta.</p>
      <p sl="en">Abbiamo bisogno di un regime di vigilanza più forte, più severo e più ampio, in grado di coprire le politiche di bilancio, macroeconomiche e strutturali; un regime che riconosca le peculiarità dei singoli Stati membri, ma anche in grado di riflettere quella interdipendenza che, come ben sappiamo, è un elemento fondamentale dell’economia europea.</p>
      <p sl="en">Che cosa significa nel dettaglio? Abbiamo innanzi tutto bisogno di maggiore coordinamento. Il “semestre europeo” è un elemento chiave in quanto favorirà la trasparenza economica e stimolerà la valutazione inter pares preventiva tra Stati membri. Se tutti presenteranno contemporaneamente i propri programmi nazionali di riforma e di stabilità e convergenza, potremo realizzare un approccio realmente congiunto. Questa prospettiva europea sarà un vantaggio per gli Stati membri, poiché in questo modo pianificano, discutono e approvano i bilanci nazionali in base alle proprie procedure costituzionali nazionali.</p>
      <p sl="en">Secondo punto: abbiamo bisogno di quella credibilità che nasce da una migliore applicazione. Questo si traduce in una toolbox ottimizzata di incentivi e sanzioni, un insieme più efficace di azioni preventive e correttive. Serve un Patto di stabilità e crescita mirato non solo al deficit ma anche al debito, un patto rispettato e con poteri veri. Naturalmente le sanzioni più efficaci sono quelle che non hanno bisogno di essere applicate perché incentivano il rispetto della norma, ma per ottenere questo risultato le regole devono essere abbastanza vigorose da imporne il rispetto.</p>
      <p sl="en">Vorrei essere molto chiaro su questo punto: senza un sistema più vincolante di incentivi e sanzioni, non potremo rafforzare la governance economica in modo credibile. Se uno Stato membro non rispetta le norme stabilite di comune accordo, deve essere pronto ad affrontarne le conseguenze. E questo significa concepire le sanzioni in modo da poterle applicare equamente a tutti gli Stati membri. Il Parlamento può essere certo che la Commissione farà tutto il possibile per garantire che ciò avvenga.</p>
      <p sl="en">Per quanto riguarda le sanzioni finanziarie, abbiamo proposto di basarle su una gamma di oneri riferita al bilancio preventivo dell’Unione europea ma più ampia rispetto al passato. Riassumendo, in futuro tutti gli Stati membri dovranno affrontare il rischio di perdere fondi comunitari in caso di reiterato inadempimento delle norme fiscali. L’applicazione di tali norme deve essere quasi automatica per quanto attiene il meccanismo correttivo del Patto di stabilità e crescita.</p>
      <p sl="en">Anche la tempistica dei provvedimenti è fondamentale. Non dobbiamo commettere l’errore di indugiare troppo a lungo prima di applicare le sanzioni. Incentivi e sanzioni devono essere ricondotti all’origine, per intervenire prima che la situazione sfugga di mano. Un’azione preventiva può essere molto più efficace di una qualsiasi azione correttiva, ma richiede disciplina e volontà politica.</p>
      <p sl="en">Uno dei principali punti deboli delle norme in vigore è l’assenza di meccanismi volti ad affrontare problemi che potrebbero emergere in periodi cosiddetti “buoni”. Nelle nostre proposte stiamo valutando anche questo aspetto, soprattutto per quanto riguarda la zona euro.</p>
      <p sl="en">Terzo punto: la nostra vigilanza deve estendersi a tutti gli elementi chiave e non limitarsi alla sola politica fiscale. Abbiamo già verificato l’inefficacia di una prospettiva così ristretta: ci servono strumenti per individuare eventuali squilibri macroeconomici tra gli Stati membri.</p>
      <p sl="en">Simili differenze indeboliscono la coesione dell’Unione europea e in particolare della zona euro. Un’esauriente tabella di indicatori consentirà di rilevare crescenti divergenze e proporre misure correttive, che naturalmente dovranno essere accompagnate da adeguati meccanismi attuativi.</p>
      <p sl="en">Quarto punto: oltre ad insistere su norme fiscali più severe, dobbiamo premere per le riforme strutturali, l’innovazione e il commercio, in modo da riportare l’Europa in carreggiata in termini di crescita e creare occupazione per il futuro. Ecco su cosa verte la nostra strategia Europa 2020, approvata dal Consiglio europeo due settimane fa. Ora dobbiamo metterla in pratica per garantire la piena sintonia tra politiche nazionali ed europee, creando quel circolo virtuoso in cui la crescita in una regione europea contribuisce allo sviluppo di un’altra.</p>
      <p sl="en">Quinto punto: vorrei ribadire che è fondamentale disporre di una normativa vigorosa e trasparente in materia di mercati finanziari e fare appello a tutti gli operatori coinvolti nel processo affinché adottino quanto prima le riforme necessarie.</p>
      <p sl="en">Vorrei evidenziare la portata storica delle riforme che stiamo proponendo: rappresentano una risposta alle sfide che la nostra moneta unica sta affrontando sul continente europeo e hanno un impatto significativo sui mercati finanziari internazionali.</p>
      <p sl="en">È giunta l’ora di fornire all’unione economica e monetaria gli strumenti necessari per funzionare a pieno regime, al fine di garantirne la credibilità. In gioco non ci sono solo le regole tecniche, ma anche il futuro dell’euro e, per taluni aspetti, il futuro del nostro progetto europeo.</p>
      <p sl="en">Per rendere tutto questo possibile, dobbiamo dimostrare con certezza che il mondo è cambiato e che le nostre proposte sulla governance economica non sono più quelle del passato, ma rappresentano un vero e proprio punto di svolta. Oggi sono maturate le condizioni per unire in un sistema coerente il Patto di stabilità e crescita, la governance economica e le riforme strutturali, nell’ambito dell’unione economica e monetaria.</p>
      <p sl="en">Questo sistema deve sfruttare tutti gli strumenti europei per raggiungere un obiettivo comune: i Fondi strutturali, la vigilanza di bilancio e le riforme previste nella strategia Europa 2020.</p>
      <p sl="en">Questa strategia vale per tutta l’Unione europea e non è una mera sommatoria di strategie diverse, ma una vera e propria strategia economica per l’Europa. Tuttavia, una strategia economica europea può realizzarsi solo attraverso un effettivo sistema economico di governance. Il sistema degli incentivi e delle sanzioni deve tenere conto delle responsabilità peculiari degli Stati membri che hanno già adottato la moneta unica, nel pieno rispetto del quadro giuridico previsto. Questi Stati condividono un bene comune chiamato euro e sarebbe inammissibile che il comportamento erroneo di alcuni paesi metta a repentaglio tutti gli altri.</p>
      <p sl="en">Sono convinto che queste proposte rappresenteranno un cambiamento radicale in termini di solidità economica europea, mantenendo nello stesso tempo le ineluttabili peculiarità degli Stati membri della zona euro e, naturalmente, rispettando i paesi che non ne fanno ancora parte.</p>
      <p sl="en">La situazione attuale richiede ambizione e coraggio e le proposte della Commissione trasmetteranno un messaggio forte sia all’interno dell’Unione europea sia a livello internazionale: l’Unione europea è all’altezza del compito. È fondamentale che le tre istituzioni europee lavorino con coerenza e grande collaborazione per ultimare e approvare queste proposte, dimostrando fiducia reciproca e nel nostro futuro comune.</p>
      <p sl="en">È importante che i nostri partner internazionali comprendano che siamo pronti a tutto per difendere l’euro e la stabilità della nostra moneta unica. La Commissione ha il compito di avvalersi del suo diritto di iniziativa per favorire l’interesse comune dell’Europa e dei suoi cittadini ed è determinata a farlo, nella convinzione che queste proposte permetteranno all’Europa di progredire.</p>
      <a text="(Applausi)"/>
    </intervention>
    <intervention id="2-360" speaker_id="28167" name="Corien Wortmann-Kool" is_mep="True" mode="spoken">
      <p sl="nl">a nome del gruppo PPE. – Presidente Barroso, Commissario Rehn, le vostre proposte sono un importante passo avanti per rafforzare la governance economica in Europa. Vorrei ringraziarvi per aver esercitato attivamente il vostro diritto d’iniziativa piuttosto che attendere l’esito del lavoro condotto dalla task force del Consiglio. Il nostro gruppo, il gruppo del Partito popolare europeo (Democratico cristiano), si compiace di tali proposte e auspica una stretta quanto energica collaborazione con la Commissione e il Consiglio per tradurle in realtà. Ci auguriamo altresì di poter cooperare nel compiere il prossimo passo avanti verso il metodo comunitario. Non abbiamo bisogno di nuove istituzioni, ma di una Commissione forte e indipendente e di un Consiglio europeo impegnato a garantire un approccio comune e il controllo democratico da parte del Parlamento europeo. Secondo il gruppo del PPE, questi sono gli elementi basilari delle proposte di legge che andrete a presentarci all’inizio di settembre.</p>
      <p sl="nl">Nutriamo grandi aspettative per quanto riguarda il semestre europeo e il coordinamento dei programmi nazionali di azione. È necessario che gli Stati membri adottino riforme incisive e provvedimenti dolorosi per rafforzare la propria competitività: questo consentirà di creare posti di lavoro e prosperità per i cittadini europei. Nutriamo grandi aspettative anche per quanto attiene le misure di rafforzamento del Patto di stabilità e crescita, seppur ricorrendo alle maniere forti, ovvero alle sanzioni. Lei ha parlato di una toolbox di misure: molto dipenderà dal suo contenuto specifico.</p>
      <p sl="nl">Come recita il motto di una squadra olandese di calcio, “servono fatti, non parole”: è esattamente quello che sostiene il Parlamento europeo, quando si parla di rafforzamento della governance economica e di norme europee di vigilanza sulle istituzioni finanziarie. Il Consiglio ha accolto favorevolmente la relazione de Larosière, che ora deve essere attuata e trasposta in una norma, con la creazione di autorità di vigilanza con poteri effettivi, operative dal primo gennaio. Ora il Consiglio deve tradurla in realtà. Il Parlamento voterà domani, ma dovremo lasciare al Consiglio la possibilità di conseguire un accordo nel prossimo Consiglio “Ecofin” che si terrà questo mese. Questo significa sostenere la ferma posizione del Parlamento sui poteri da attribuire a questa nuova autorità di vigilanza; il Parlamento è molto determinato – non per tutelare i propri interessi, ma quelli dei cittadini europei – al fine di ripristinare la calma sui mercati finanziari, in modo da poter nuovamente guardare al futuro con fiducia.</p>
    </intervention>
    <intervention id="2-361" speaker_id="1407" name="Stephen Hughes" is_mep="True" mode="spoken">
      <p sl="en">a nome del gruppo S&amp;D. – Signor Presidente, temiamo che le proposte del Presidente Barroso e del Commissario Rehn manchino di equilibrio. La stabilità fiscale non può esistere senza una forte crescita economica e un elevato tasso di occupazione. Le attuali misure di austerità e quelle previste per il futuro comporteranno un lungo periodo di crescita debole, con conseguente ulteriore aumento della disoccupazione e dell’esclusione sociale.</p>
      <p sl="en">Presidente Barroso, sono sicuro che lei non crede che altri milioni di disoccupati e ulteriore esclusione sociale siano un prezzo accettabile da pagare per un rapido consolidamento fiscale, eppure sembra che stia procedendo proprio su questa strada. Credo che, nelle sue proposte della settimana scorsa, non abbia centrato il punto della situazione. Abbiamo bisogno di un salto di qualità nella politica economica europea e nella sua governance, ma questo deve condurre ad una pianificazione equilibrata, dove la responsabilità fiscale si combini con l’efficacia economica e l’equità sociale. Ha tralasciato molte possibilità di grande rilievo, che potrebbero tradursi in un reale miglioramento in quest’ambito. Un effettivo coordinamento della politica economica deve includere un piano di consolidamento per l’Europa più diversificato, e non solo una miope agenda di austerità senza distinzioni di sorta, priva di significato economico.</p>
      <p sl="en">In secondo luogo, la Commissione deve presentare un’agenda in materia di politica economica orientata all’occupazione e al consolidamento fiscale. Oggi abbiamo solo una pianificazione per ridurre i deficit a scapito dell’occupazione.</p>
      <p sl="en">In terzo luogo, servono proposte forti per salvaguardare un adeguato finanziamento pubblico della strategia Europa 2020 da poco adottata, includendo nuove entrate, derivanti dalle imposte sulle transazioni finanziarie e da altre fonti. Abbiamo urgente bisogno di proposte operative da parte della Commissione su come alleviare quanto prima il lavoro dagli oneri fiscali. In diversi Stati membri l’imposizione fiscale sul lavoro è decisamente troppo elevata.</p>
      <p sl="en">In ultimo, ma non meno importante, avete tagliato gli incentivi positivi piuttosto che le sanzioni negative, in un rinnovato Patto di stabilità e crescita, sebbene questa possa essere un percorso molto interessante. Spero che riconsidererete questi aspetti presentando un pacchetto di proposte più equilibrato, in autunno.</p>
    </intervention>
    <intervention id="2-362" speaker_id="97058" name="Guy Verhofstadt" is_mep="True" mode="spoken">
      <p sl="fr">a nome del gruppo ALDE. – Signor Presidente, mi compiaccio del pacchetto presentato dal Presidente della Commissione e, se posso esprimere la mia opinione, suggerirei di adottarlo quanto prima, in base al diritto di iniziativa della Commissione, e di presentarlo al Consiglio e al Parlamento europeo, secondo il meccanismo di funzionamento dell’Unione europea. In questo caso l'iniziativa spetta alla Commissione.</p>
      <p sl="fr">Vorrei quindi augurare i migliori successi al nuovo gruppo di lavoro, ma in ultima analisi la Commissione dovrà tenere fede alle proprie responsabilità e presentare una proposta alle altre istituzioni.</p>
      <p sl="fr">Vi sono ancora alcuni interrogativi, signor Presidente, su questo pacchetto.</p>
      <p sl="fr">La prima domanda, di fondamentale importanza, è la seguente: chi gestirà questa governance economica? Gli Stati membri, il Consiglio o le istituzioni comunitarie, segnatamente la Banca centrale europea e la Commissione? Per il Parlamento europeo la risposta è evidente: spetterà alle autorità comunitarie, poiché a mio avviso gli Stati membri non si sono mai dimostrati capaci di esercitare un tale controllo da soli. Non funziona, non ha mai funzionato in passato, non funzionerà in futuro.</p>
      <p sl="fr">In secondo luogo, concordo sulla necessità di prevedere sanzioni, ma non solo, in relazione al Patto di stabilità e crescita che, come lei ha osservato, rappresenta solo un aspetto di questa politica; dobbiamo prevedere sanzioni, ad esempio, anche nell’ambito della competitività, delle riforme strutturali e dell’economia europea. Devono esistere sanzioni e, a tale proposito, vorrei chiedere ad alcuni Stati membri di dimostrarsi più coerenti: essi difendono – o persino invocano – sanzioni riferite al Patto di stabilità e crescita, ma quando si tratta di penali nell’ambito della strategia Europa 2020, in un’ottica di competitività, si mostrano molto più reticenti. O tutto o niente. Se vogliamo le sanzioni, dobbiamo applicarle in modo indiscriminato.</p>
      <p sl="fr">Il mio terzo commento, Presidente Barroso, verte sulla necessità di elaborare anche una strategia di crescita economica. Non basta affermare che ridurremo i deficit, dobbiamo farlo, e come ex ministro del Bilancio mi dichiaro favorevole a tale riduzione. Ma, oltre a questo, abbiamo anche bisogno di una politica di crescita economica e l’unica autorità a poter agire in tal senso è l’Unione europea. L’Unione europea ha capacità di finanziamento e ha avviato progetti per le infrastrutture paneuropee che ci servono, come evidenziato nella relazione del professor Monti. La Commissione europea deve formulare proposte non solo per ridurre i deficit, com’è necessario e previsto dal Patto di stabilità, ma anche per sviluppare una strategia di crescita economica credibile ed evitare di cadere nella trappola del ristagno economico di tipo giapponese, come quello che abbiamo sperimentato per oltre dieci anni.</p>
      <p sl="fr">Il quarto punto riguarda le cosiddette prove di stress e sono lieto si sia deciso di pubblicarle. Avremmo dovuto farlo un anno fa, come negli Stati Uniti, poiché è l’unico modo per riavviare la concessione del credito nel settore privato.</p>
      <p sl="fr">Infine, e con questo concludo, signor Presidente, per quanto riguarda la vigilanza finanziaria, dobbiamo essere molto chiari: non vi sarà alcuna intesa con il Parlamento europeo se il Consiglio e gli Stati membri non rispetteranno la decisione che, in caso di conflitto, l’ultima parola spetta all’autorità europea. Questo punto è fondamentale e viene ribadito nelle proposte della Commissione. È questo il punto di partenza dell’esercizio de Larosière. Gli Stati membri non lo hanno ancora capito, ma è ora che lo accettino, signor Presidente, altrimenti non sarà possibile trovare un’intesa sulla vigilanza finanziaria.</p>
    </intervention>
    <intervention id="2-363" speaker_id="96730" name="Sven Giegold" is_mep="True" mode="spoken">
      <p sl="de">a nome del gruppo Verts/ALE. – Signor Presidente, i miei vivi ringraziamenti per il suo intervento. Credo che dovremmo prestare grande attenzione a non ricorrere alle “vecchie maniere” anche in una situazione molto difficile. E per “vecchie maniere” intendo lo schema secondo cui i gruppi di destra evidenziano problemi correlati al deficit di bilancio e alla competitività, mentre i gruppi di sinistra insistono sui rischi legati alle misure di austerità.</p>
      <p sl="de">A mio avviso, in questo modo non otterremo alcun risultato. D’altro canto, osservando questa proposta in modo obiettivo, dobbiamo ammettere che contiene i segni di importanti progressi, ad esempio in tema di coordinamento di bilancio. La proposta fa inoltre espressamente riferimento agli elementi di squilibrio, che fino a poco tempo fa non si potevano trattare in modo serio. Anche l’idea di applicare sanzioni qualora gli Stati membri non svolgano adeguatamente i propri compiti rappresenta un passo avanti.</p>
      <p sl="de">La proposta in esame ha pur tuttavia le sue lacune, che sono ormai inaccettabili per noi come per i cittadini europei; mi riferisco naturalmente alla governance economica e a determinate questioni fiscali. In effetti esistono dei paradisi fiscali, vaste aree economiche esenti da imposte, come anche esiste un'eccessiva concorrenza fiscale, entrambi elementi che non devono più essere considerati argomenti tabù ma essere inseriti in una dichiarazione di questo genere.</p>
      <p sl="de">In secondo luogo, coordinare la politica di bilancio solo nei modi descritti non è sufficiente. Dobbiamo garantire una politica di bilancio anticiclica e metterla nella condizione di contrastare le crisi. Sfortunatamente questo aspetto non emerge dal testo. Inoltre evidentemente è ancora vietato affermare che, in caso di squilibri, sia i paesi in situazione di deficit sia quelli in surplus daranno il proprio contributo specifico. Purtroppo manca ancora il coraggio di spiegare determinati aspetti con la necessaria chiarezza.</p>
      <p sl="de">Non vengono citati in modo esplicito neanche i problemi circa i prezzi delle attività e le imprese fraudolente. Quello che voglio dire è che, dopo questa crisi, dovremmo almeno essere onesti, mettere da parte le nostre differenze ideologiche per qualche tempo ed esaminare tutte le cause della crisi, anziché trattare queste problematiche da una prospettiva unilaterale. Ora non basta più compiere progressi nel contesto della crisi. I cittadini europei si aspettano e meritano soluzioni olistiche ed esaurienti.</p>
    </intervention>
    <intervention id="2-364" speaker_id="96920" name="Kay Swinburne" is_mep="True" mode="spoken">
      <p sl="en">a nome del gruppo ECR. – Signor Presidente, la governance economica, l’architettura di vigilanza, gli strumenti di gestione transfrontaliera della crisi: sono tutti temi molto importanti nel periodo successivo alla crisi finanziaria. In tutti questi ambiti dobbiamo garantire la creazione tempestiva di una struttura forte e con buone capacità di ripresa per assicurare la realizzazione di un insieme comune di regole, sia per i conti pubblici degli Stati membri e il loro comportamento in termini di governance economica sia per la riforma dei nostri servizi finanziari. Dobbiamo arrivare a un accordo comune, che dovrà essere attuato e rispettato da tutti i 27 Stati membri. Tutte le nuove istituzioni dovranno essere apolitiche e l’assunzione del personale dovrà basarsi sul merito e sulla capacità di svolgere i compiti assegnati. Dobbiamo trasmettere un segnale chiaro: nuove procedure e le autorità di vigilanza sono necessarie, soprattutto il Comitato europeo per il rischio sistemico, e lavoreranno per il bene dei nostri elettori e delle nostre economie.</p>
      <p sl="en">La recente crisi economica e finanziaria ha richiesto misure coraggiose. In Europa, abbiamo identificato settori in cui le lacune normative possono essere colmate, migliorando auspicabilmente la trasparenza dei mercati e dei servizi finanziari europei nel loro complesso. Secondo molti, il recente accordo sul finance bill statunitense pone la riforma normativa americana davanti a quella europea. Non condivido questa visione: se sapremo trovare un accordo sull’architettura di vigilanza nei prossimi giorni o nelle prossime settimane, disporremo di un solido quadro europeo, incentrato su un nuovo Comitato europeo per il rischio sistemico e le tre commissioni Lamfalussy diverranno autorità europee. Questo contesto, una volta definito, contribuirà alla sicurezza del sistema finanziario e potrebbe migliorare il funzionamento del mercato unico dei servizi finanziari.</p>
      <p sl="en">Nel mettere in atto questa pianificazione, dobbiamo comunque garantire che tutte le nuove autorità lavorino in modo adeguato con gli enti nazionali di vigilanza, attraverso dibattiti e negoziati sempre orientati verso la struttura, la vigilanza e il risultato migliori, piuttosto che pensare alla loro valenza più o meno europea. Mi compiaccio del particolare interesse dimostrato dalla Commissione per questi temi cruciali e ritengo che, sebbene con metodi molto diversi, presto realizzeremo un sistema finanziario globale più sicuro in grado di servire meglio la nostra economia.</p>
    </intervention>
    <intervention id="2-365" speaker_id="96650" name="Lothar Bisky" is_mep="True" mode="spoken">
      <p sl="de">a nome del gruppo GUE/NGL. – Signor Presidente, sulla scia delle misure proposte dalla Commissione nelle ultime settimane per evitare crisi imminenti, tra cui il piano di salvataggio dell’euro e la strategia Europa 2020, che da un lato salva le banche e, dall’altro, prevede tagli alla sicurezza sociale, ai salari e alle pensioni; ora ci presentate proposte per migliorare il Patto di stabilità e crescita, preposte che a nostro avviso, muovono nella direzione sbagliata.</p>
      <p sl="de">Seguendo l’esempio del gruppo di lavoro guidato dal Presidente Van Rompuy, la Commissione non intende modificare i contenuti del patto quanto piuttosto imporne il rispetto e irrigidire le sanzioni. La Commissione e il Consiglio richiedono maggiori controlli e sanzioni per gli Stati membri con un deficit eccessivo. Questa strategia non ha funzionato in passato e non funzionerà in futuro. Il gruppo confederale della Sinistra unitaria europea/Sinistra verde nordica si compiace della mancata applicazione delle sanzioni più severe che la Commissione aveva proposto per i paesi in deficit.</p>
      <p sl="de">La regolamentazione dei mercati finanziari è una questione urgente e faremo del nostro meglio per risolvere la situazione. I cittadini stanno già pagando, ora dovrebbe finalmente attivarsi anche il Consiglio.</p>
      <p sl="de">I problemi riguardanti il pacchetto di stabilità e di crescita non dipendono da inadempimenti o dalla rapida riduzione del deficit annuale al 3 per cento, secondo il criterio di Maastricht. Questo potrebbe bloccare la crescita nella zona uro, che è ancora debole e a rischio.</p>
      <p sl="de">È necessario eliminare gli attuali squilibri economici interni all’Unione, che sono diventati la principale fonte di guadagno degli speculatori. Una possibile soluzione è che i paesi economicamente forti rinuncino alle strategie di esportazione aggressive, che hanno conseguenze devastanti sugli altri Stati, a favore di un maggiore impegno per rafforzare i mercati interni e stimolare la domanda. Bisogna includere nel Patto di stabilità e crescita criteri quali il tasso di disoccupazione e l’ampia diffusione della povertà e procedere a una sua revisione sostanziale, piuttosto che irrigidirne le condizioni.</p>
    </intervention>
    <intervention id="2-366" speaker_id="28513" name="Godfrey Bloom" is_mep="True" mode="spoken">
      <p sl="en">a nome del gruppo EFD. – Signor Presidente, signori Commissari, verrebbe da chiamarvi i tre amigos, se mi è concesso. All’ultima sessione, signor Presidente, lei è dovuto fuggire via, credo per un appuntamento urgente, e non ha avuto modo di ascoltare i miei saggi consigli. Sono lieto sia invece presente oggi, così potrà ascoltare le mie parole e i miei consigli.</p>
      <p sl="en">Vi trovate in una situazione difficile, vero? Ci si potrebbe quasi dispiacere per voi, ma ovviamente sapete che parte della responsabilità è proprio vostra, e mi riferisco all’esperimento della moneta unica, un esperimento destinato al fallimento. Ricordo una lezione che tenni presso l’università di Cambridge negli anni Novanta, quando ho spiegato le profonde imperfezioni dell’euro e i motivi per cui non poteva funzionare, diagnosticando una decina di anni di vita. Temo di non essermi sbagliato: la moneta unica era inadeguata già nel vostro codice. Quando avete introdotto l’euro avete di fatto strappato il codice e lo avete buttato via! Avete accolto con favore nella zona euro qualsiasi economia disfunzionale in termini fiscali, inclusa quella greca, che avrebbe accelerato la fine dell’eurozona, e questo non sorprende. Non sono l’ultimo arrivato a proclamare il fallimento dell’euro; era tutto già scritto. Lasciare intendere che abbiamo scoperto solo da poco che la Grecia era in rovina non è intellettualmente onesto. All’epoca mi trovavo nella City e stavamo acquistando obbligazioni greche con coupon al 10 per cento; sono crollati a cinque ed è stata una scommessa vinta in partenza, come conoscere il nome del cavallo vincente prima ancora dell’inizio della corsa!</p>
      <p sl="en">Le banche commerciali europee sono finite in un guaio terribile perché acquistano titoli che non valgono niente, e li hanno ridistribuiti con rating tripla A. Che cosa faranno ora le nostre banche centrali? Esattamente la stessa cosa: acquistano sul mercato secondario, comprano obbligazioni che non valgono nulla, conferendo loro valutazioni tripla A. Ecco come siamo finiti in questo guaio, tanto per cominciare. Se si vuole uscire da questa confusione, bisogna porre fine al sostegno della classe dirigente politica alle banche commerciali e sbarazzarsi delle banche centrali, che in realtà sono parte del problema e non la soluzione.</p>
    </intervention>
    <intervention id="2-367" speaker_id="28210" name="Marine Le Pen" is_mep="True" mode="spoken">
      <p sl="fr">Signor Presidente, i paesi europei della zona euro stanno attraversando una fase di declino economico senza precedenti, con il tasso di crescita più basso e il tasso di disoccupazione più alto del mondo e una continua contrazione della competitività. Questo completo fallimento si è palesato agli occhi di tutti nel corso della recente crisi del debito sovrano che ha colpito la Grecia e che toccherà Spagna, Portogallo, Italia e Francia, con il conseguente impoverimento generale dei cittadini di questi paesi.</p>
      <p sl="fr">Avevate promesso la convergenza e l’armonizzazione dei paesi europei. Oggi ci state spingendo verso un’esplosione sociale e politica, mala responsabilità di questa tragedia è solo vostra, perché, imponendo una politica monetaria unica, uniforme e dittatoriale a economie anche molto divergenti, avete assecondato speculazioni folli in alcuni ambiti e lentezza economica in altri.</p>
      <p sl="fr">Come si spiega che la Spagna registra oggi un deficit del 12 per cento, dopo aver riportato un surplus di bilancio del 2 per cento nel 2007, se non con il fatto che i tassi d’interesse unici della Banca centrale europea hanno favorito speculazioni immobiliari mai viste prima nella penisola, tappezzata ora di case vuote? Tutto il settore bancario europeo è, di fatto, contaminato da questa nuova crisi subprime , le cui conseguenze generano grandi timori.</p>
      <p sl="fr">La vostra sola risposta è di perseverare in tale errore, sebbene vi siate sbagliati su tutta la linea, portando avanti il processo di acquisizione di potere dell’Unione europea, aumentandone i poteri attraverso un controllo a monte dei bilanci nazionali e imponendo ai cittadini europei una politica di austerità senza precedenti. Errare humanum est, perseverare diabolicum : errare è umano, perseverare è diabolico.</p>
    </intervention>
    <intervention id="2-368" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, cercherò di rispondere ad alcune domande concrete. Innanzi tutto, vorrei ringraziare l’onorevole Wortmann-Kool per il suo sostegno perché ritengo che questo possa effettivamente aumentare la credibilità del nostro Patto di stabilità e crescita, come anche dell’euro e dell’intero progetto europeo, e crediamo che il Parlamento debba essere direttamente associato a tali sforzi.</p>
      <p sl="en">In occasione dell’ultimo Consiglio europeo, in presenza del Presidente Buzek, ho esplicitamente affermato che il Parlamento europeo deve essere pienamente informato del procedere delle discussioni sulla futura governance economica dell’Europa.</p>
      <p sl="en">Credo si debba tenere conto di alcuni timori espressi dagli onorevoli Hughes e Bisky, ma di fatto la nostra proposta lo faccia già, poiché vi si afferma un concetto nuovo: il Patto di stabilità e crescita non è tutto, ma stiamo correlando un’analisi dell’attuazione delle misure nel quadro del Patto di stabilità e crescita con gli squilibri economici e con i problemi delle divergenze in termini di competitività. Di fatto stiamo proponendo un approccio olistico che non considera solo gli aspetti macroeconomici ma anche la crescita, come suggeriva l’onorevole Verhofstadt, l’innovazione e le riforme. Ed è esattamente l’obiettivo di Youth 2020. Sì, onorevole Verhofstadt, come ha giustamente ricordato, ora siamo preoccupati per il mercato interno e vi stiamo lavorando sulla base della relazione presentata dal professor Monti proprio su mia richiesta. Il Commissario Barnier verrà in autunno per presentare alcune proposte molto importanti, ovvero una legge sul mercato unico per affrontare proprio questo aspetto.</p>
      <p sl="en">La nostra proposta non è quindi orientata al buon senso solo in termini macroeconomici. Oggi stiamo discutendo di governance economica, quindi è naturale valutare cosa non ha funzionato, ma vorrei ribadire questo concetto: non stiamo parlando di prudenza macroeconomica, ma anche di crescita e di agenda europea di riforme. In questo caso l’elemento nuovo è che oggi, per la prima volta – naturalmente solo se il piano sarà approvato – disponiamo di un approccio globale e cerchiamo di considerare tutti gli aspetti. Ricorderete che quando ho presentato la strategia Europa 2020, mesi fa, alcuni in Europa dicevano: “Non potete correlarla al Patto di stabilità e crescita perché potrebbe indebolirlo”. Credo che oggi siamo tutti concordi nel ritenere che non abbia senso tenere una discussione sui vincoli macroeconomici senza parlare delle riforme strutturali e della competitività.</p>
      <p sl="en">Per questo motivo non condivido l’idea che il nostro approccio non sia equilibrato. Abbiamo lottato per includere in Youth 2020 obiettivi quali la riduzione della povertà, l’istruzione e l’occupazione. Si tratta difatti di un approccio molto equilibrato, in cui cerchiamo di combinare tra loro tutti gli strumenti di politica economica, di raggiungere una dimensione europea e una nazionale e di fissare al contempo obiettivi in materia di competitività, di inclusione sociale e di istruzione.</p>
      <p sl="en">Ha ragione, onorevole Verhofstadt: spetta alla Commissione europea formulare le proposte ed è quello che stiamo facendo. Presenteremo proposte formali. È in corso una riforma di grande portata e per questa ragione anche il Commissario Rehn sta fornendo il suo importantissimo contributo in seno alla task force a nome della Commissione. Riteniamo sia essenziale ottenere il consenso, poiché si tratta di cambiamenti notevoli, ma naturalmente, quando sarà il momento, presenteremo le proposte di legge alla Commissione e questo è il modo migliore per coinvolgere il Parlamento europeo.</p>
      <p sl="en">Intendiamo peraltro includere in questo approccio olistico la vigilanza macroeconomica con il TIF, che non riguarda solamente le sanzioni per quanti non rispettino i criteri di ampiezza e deficit. Cercheremo anche di rafforzare il coordinamento per ovviare agli squilibri macroeconomici.</p>
      <p sl="en">Alcuni di voi hanno parlato anche di vigilanza, e ancora una volta vorrei ricordare agli onorevoli deputati che il nostro scopo è sempre quello di rendere la nuova autorità operativa all’inizio del 2011 e questa tempistica è necessaria poiché tutta la riforma si basa su questa nuova architettura. Nei giorni scorsi, la nuova Presidenza belga ha rinnovato l’abbrivio per un accordo. Entrambe le parti dimostrano un predominante senso di pragmatismo costruttivo. Vi sono grato per l’ambizione che sta dimostrando questo Parlamento e per il vostro saldo sostegno, ma vorrei chiedervi di portare avanti l’impegno per raggiungere un accordo soddisfacente nei prossimi giorni. Ritengo che sia ormai a portata di mano. La Commissione ha contribuito con diversi testi di compromesso, è molto lieta dei progressi fieri compiuti e per questo rivolgiamo un appello a entrambi i colegislatori affinché mantengano questa dinamica positiva. Come ha giustamente osservato l’onorevole Swinburne, gli americani hanno annunciato l’intesa politica, ma non hanno ancora legiferato in tal senso. A volte leggendo i giornali sembra che gli Stati Uniti siano molto più avanti di noi, ma non è vero. Alla riunione del gruppo dei 20 il Presidente Obama ha affermato di disporre di un accordo bipartisan. Ottimo, ne siamo lieti. In realtà, dovremmo essere in grado di concludere il nostro iter legislativo molto prima dei partner statunitensi e credo che dovremmo farlo anche per dimostrare la nostra leadership in termini di regolamentazione e vigilanza finanziaria a livello mondiale. In questo modo contribuiremmo a valorizzare il ruolo dell’Europa in tale ambito.</p>
      <p sl="en">Infine, alcuni onorevoli deputati hanno parlato delle prove di stress. Come sapete, la Commissione sta svolgendo un ruolo importante nel promuovere la trasparenza e comunicare i risultati delle prove di stress in corso sulle banche. All’ultimo Consiglio europeo ho chiesto con insistenza di rendere pubblici i risultati. Sapete bene che si tratta di una sfera di competenza nazionale, ma sono effettivamente molto lieto che il Consiglio europeo si sia espresso in senso favorevole. Questa decisione dovrebbe rassicurare gli investitori, dissipando sospetti infondati o consentendo di gestire eventuali problemi residui. Confido nella generale capacità di ripresa del settore bancario europeo, ma dobbiamo individuare eventuali sacche di vulnerabilità e risolverle. Una prova di stress trasparente è l’occasione per farlo, ma dobbiamo elaborare meccanismi di sostegno da attivare all’occorrenza; anche questo aspetto è però di competenza nazionale. Qualora si renda necessario un intervento statale, la questione sarà prontamente esaminata dalla Commissione, secondo la disciplina comunitaria degli aiuti di Stato. La decisione europea di pubblicare i singoli risultati delle prove di stress condotte sulle banche è stata accolta molto positivamente dai leader del G20 riuniti a Toronto lo scorso fine settimana, e riteniamo che rappresenti il modo migliore per ripristinare la fiducia nel nostro sistema.</p>
      <p sl="en">Come potete vedere stiamo agendo su diversi fronti. Oggi vi ho esposto le proposte più recenti per quanto riguarda la governance economica, che non vanno peraltro separate dall’impegno profuso per dare maggiore coerenza alla nostra politica economica, per comprendere che un’unione monetaria priva di coordinamento economico non ha alcun senso. Credo che la stabilità dell’euro sia nell’interesse di tutti i cittadini europei. Giova sicuramente alla zona euro ma anche a tutta l’Unione europea e a quanti auspicano mercati, economie e società aperti.</p>
      <a text="(Applausi)"/>
    </intervention>
    <intervention id="2-369" speaker_id="28269" is_mep="True" mode="spoken" role="Presidente">
      <p sl="unknown">Presidente Barroso, la ringrazio per il suo approccio e per la collaborazione con il Parlamento europeo.</p>
    </intervention>
    <intervention id="2-371" speaker_id="28424" name="Tunne Kelam" is_mep="True" mode="written">
      <p sl="en">Accolgo con favore le proposte elaborate dalla Commissione. Posso assicurare che noi, membri del PPE e del PE, siamo pronti a collaborare con la Commissione e con il Consiglio su questo tema. L’Europa è fatta di interdipendenze strette e reciproche e la crisi attuale dimostra l’importanza di conoscere meglio le sfide e le preoccupazioni che si trovano ad affrontare gli altri Stati per essere pronti ad azioni comuni. Il coordinamento e i meccanismi di controllo proposti sono necessari, tenendo conto sia della dimensione europea sia delle realtà specifiche di ciascuno Stato membro. Tuttavia i meccanismi di controllo non sono una soluzione ma un mezzo e non dovrebbero essere sopravvalutati. La soluzione include anche un lavoro più efficace, imprenditorialità e innovazione. La chiave di tutto è la prevenzione: dobbiamo prestare particolare attenzione ai quadri di bilancio e ai disavanzi statali e monitorare la situazione macroeconomica nel suo insieme piuttosto che spezzettare il controllo finanziario in cluster più piccoli. Il nuovo sistema duale di incentivi e sanzioni merita sostegno. Invito anche a fare un migliore uso di Eurostat, perché avere a disposizione dati affidabili e tempestivi è fondamentale per adottare le decisioni giuste. Invito il Consiglio a dimostrare volontà politica sulle misure proposte, per consentirci di procedere alla fase di attuazione pratica.</p>
    </intervention>
    <intervention id="2-372" speaker_id="96999" name="Alexander Mirsky" is_mep="True" mode="written">
      <p sl="lv">Vorrei attirare l’attenzione dei miei onorevoli colleghi sul problema della pianificazione di bilancio a livello nazionale. Il sistema fiscale non può essere solo uno strumento per raccogliere denaro, ma deve anche regolamentare e ottimizzare lo sviluppo economico e garantire la protezione sociale della popolazione. Il sistema fiscale lettone mira unicamente ad individuare modi per raccogliere denaro con ogni mezzo. Sembra che il ministero delle Finanze della Repubblica di Lettonia non si interessi del futuro perché il programma che il governo sta seguendo potrebbe portare, nell’arco di un anno, a una drastica riduzione del numero dei contribuenti e a un significativo aumento del tasso di disoccupazione, comportando peraltro ingenti oneri sociali. Tutto questo a causa di una normativa fiscale illogica e incomprensibile, che le autorità fiscali possono applicare come meglio preferiscono. Questa situazione ha portato al fallimento di diverse imprese e strutture commerciali. Dobbiamo istituire quanto prima una commissione o un gruppo di esperti incaricato di valutare il sistema fiscale lettone perché quanto accade oggi in ambito fiscale in Lettonia può essere riassunto in una sola parola: illegalità! Di fatto, lo Stato sta deprivando gli imprenditori della loro liquidità.</p>
    </intervention>
  </section>
  <section id="creitem28" title="11. Missioni specifiche della Banca centrale europea relative al funzionamento del comitato europeo del rischio sistemico - Competenze dell'Autorità bancaria europea, dell'Autorità europea delle assicurazioni e delle pensioni aziendali o professionali e dell'Autorità europea per i valori mobiliari - Autorità europea degli strumenti finanziari e dei mercati - Sorveglianza macroprudenziale del sistema finanziario e istituzione di un comitato europeo del rischio sistemico - Autorità bancaria europea - Autorità europea delle assicurazioni e delle pensioni aziendali o professionali - Gestione transfrontaliera delle crisi nel settore bancario (discussione)">
    <intervention id="2-374" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A7-0167/2010), presentata dall’onorevole Tremosa i Balcells, a nome della commissione per i problemi economici e monetari, sulla proposta di regolamento del Consiglio che affida alla Banca centrale europea compiti specifici riguardanti il funzionamento del comitato europeo per il rischio sistemico [05551/2010 - C7-0014/2010 - 2009/0141(CNS) ];</p>
      <p sl="unknown">la relazione (A7-0163/2010), presentata dall’onorevole Sánchez Presedo, a nome della commissione per i problemi economici e monetari, sulla proposta di una direttiva del Parlamento europeo e del Consiglio recante modifica delle direttive 98/26/CE, 2002/87/CE, 2003/6/CE, 2003/41/CE, 2003/71/CE, 2004/39/CE, 2004/109/CE, 2005/60/CE, 2006/48/CE, 2006/49/CE e 2009/65/CE per quanto riguarda i poteri dell’Autorità bancaria europea e dell’Autorità europea delle assicurazioni e delle pensioni aziendali e professionali e dell’Autorità europea degli strumenti finanziari e dei mercati [COM(2009)0576 - C7-0251/2009 - 2009/0161(COD) ];</p>
      <p sl="unknown">la relazione (A7-0169/2010), presentata dall’onorevole Giegold, a nome della commissione per i problemi economici e monetari, sulla proposta di regolamento del Parlamento europeo e del Consiglio che istituisce l’Autorità europea degli strumenti finanziari e dei mercati [COM(2009)0503 - C7-0167/2009 - 2009/0144(COD) ];</p>
      <p sl="unknown">la relazione (A7-0168/2010), presentata dall’onorevole Goulard, a nome della commissione per i problemi economici e monetari, sulla proposta di regolamento del Parlamento europeo e del Consiglio relativo alla vigilanza macroprudenziale del sistema finanziario nella Comunità e che istituisce il Comitato europeo per il rischio sistemico [COM(2009)0499 - C7-0166/2009 - 2009/0140(COD) ];</p>
      <p sl="unknown">la relazione (A7-0166/2010), presentata dall’onorevole García-Margallo y Marfil, a nome della commissione per i problemi economici e monetari, sulla proposta di regolamento del Parlamento europeo e del Consiglio che istituisce l’Autorità bancaria europea [COM(2009)0501 - C7-0169/2009 - 2009/0142(COD) ];</p>
      <p sl="unknown">la relazione (A7-0170/2010), presentata dall’onorevole Skinner, a nome della commissione per i problemi economici e monetari, sulla proposta di regolamento del Parlamento europeo e del Consiglio che istituisce l’Autorità europea delle assicurazioni e delle pensioni aziendali e professionali [COM(2009)0502 - C7-0168/2009 - 2009/0143(COD) ]; e</p>
      <p sl="unknown">la relazione (A7-0213/2010), presentata dall’onorevole Ferreira, a nome della commissione per i problemi economici e monetari, recante raccomandazioni alla Commissione sulla gestione delle crisi transfrontaliere nel settore bancario [2010/2006(INI) ].</p>
    </intervention>
    <intervention id="2-375" speaker_id="97203" name="Ramon Tremosa i Balcells" is_mep="True" mode="spoken" role="relatore">
      <p sl="en">Signor Presidente, le autorità di vigilanza nazionali sono all'origine di questa crisi finanziaria. I nostri mercati finanziari sono integrati a livello europeo e in ogni paese le principali istituzioni finanziarie sono transfrontaliere mentre la sorveglianza finanziaria è rimasta solo a livello nazionale.</p>
      <p sl="en">In questa fase, considerata la rilevante crisi che stiamo attraversando, vi sono solo due possibilità: o siamo in grado di rafforzare le autorità di vigilanza nazionali oppure possiamo creare autorità di vigilanza europee al fine di adeguare la sorveglianza finanziaria europea al processo di globalizzazione. Con questa relazione propongo un più stretto collegamento tra la Banca centrale europea e il Comitato europeo per il rischio sistemico. Il presidente della Banca centrale europea sarà anche il presidente del Comitato europeo per il rischio sistemico e lo rappresenterà all'esterno.</p>
      <p sl="en">A mio parere, durante questa crisi finanziaria la Banca centrale europea ha guadagnato credibilità ed è divenuta un'istituzione apprezzata a livello mondiale. È un fatto riconosciuto in tutto il mondo, anche da alcuni esperti anglosassoni come David Marsh, presidente del London and Oxford Group. A mio parere, la Banca centrale europea è l'unica istituzione europea indipendente ad avere l'autorità morale e materiale per svolgere un ruolo importante nella futura vigilanza europea sia dei mercati finanziari sia delle istituzioni finanziarie.</p>
      <p sl="en">A riprova della necessità di un più stretto collegamento tra la Banca centrale europea e il Comitato europeo per il rischio sistemico, possiamo considerare quanto sta accadendo in altri paesi al di fuori dell’eurozona. Tre settimane fa ho avuto il piacere di leggere sul Financial Times che George Osborne, ministro delle Finanze britannico, conservatore, ha deciso la più grande revisione della regolamentazione della City dal 1997 a oggi. Il Regno Unito divide il principale regolatore finanziario e affida maggior potere e influenza alla Banca d'Inghilterra. Seguendo la medesima impostazione che stiamo proponendo, il Regno Unito ha abolito la sua struttura tripartita, composta dalla Banca d'Inghilterra, dalla Financial Services Authority e dal Tesoro. Osborne ha detto che non si è riusciti a evitare la crisi perché nessuno sapeva chi doveva farsene carico e affiderà alla Banca d'Inghilterra il pieno controllo del monitoraggio del rischio sistemico nell’economia, nonché il controllo delle singole banche.</p>
      <p sl="en">Infine sono pienamente d'accordo con Osborne quando sostiene che, al giorno d'oggi, solo le banche centrali indipendenti dispongono di una vasta conoscenza macroeconomica, dell'autorità e delle cognizioni necessarie per prendere le necessarie decisioni macroprudenziali.</p>
      <p sl="en">La presente relazione è stata votata a larga maggioranza trasversale in seno alla commissione per i problemi economici e monetari e ritengo quindi che, con queste argomentazioni, anche i conservatori del Regno Unito voteranno a favore della mia proposta a livello europeo.</p>
      <p sl="en">Per concludere il mio intervento, non è questo il momento per discutere su un secondo livello di riforma. So che adesso nell'Unione europea sta crescendo il nazionalismo di Stato e so che non c'è consenso per una simile riforma radicale, ma la scelta è questa: tornare ad una unione politica ed economica oppure alle nostre nazioni insolventi.</p>
      <p sl="en">Vorrei concludere dicendo che a mio parere solo un’unione più stretta e più forte può salvare l’eurozona.</p>
      <a text="(Applausi)"/>
    </intervention>
    <intervention id="2-376" speaker_id="28295" name="Antolín Sánchez Presedo" is_mep="True" mode="spoken" role="relatore">
      <p sl="es">Signor Presidente, il pacchetto di vigilanza finanziaria è uno dei più importanti provvedimenti legislativi presentati al Parlamento europeo e rappresenta un passo decisivo per il miglioramento della governance economica dell'Unione europea.</p>
      <p sl="es">I lavori sono iniziati ufficialmente nel settembre 2009, quando la Commissione ha presentato le proposte legislative seguite alla relazione de Larosière, ma i preparativi in questo Parlamento risalgono ad ancora prima.</p>
      <p sl="es">Vorrei ricordare, in particolare, il lavoro di tutti i deputati che per anni hanno sostenuto la causa della vigilanza finanziaria europea e, in particolare, dei rappresentanti del mio gruppo.</p>
      <p sl="es">Quando nel dicembre dello scorso anno il Consiglio ha adottato la propria posizione durante la Presidenza svedese, i principali gruppi parlamentari l’hanno ritenuta insufficiente per affrontare le inadempienze riscontrate. Successivamente i relatori sono stati in grado di raggiungere una larga intesa in seno alla commissione per i problemi economici e monetari, votata il 10 maggio di quest'anno.</p>
      <p sl="es">I triloghi sono iniziati il giorno successivo e da allora si è tenuta una lunghissima serie di incontri: 18 sotto la Presidenza spagnola e due sotto la Presidenza belga. Sono stati compiuti progressi significativi su questioni fondamentali che già costituiscono importanti basi per l'accordo: la definizione degli obiettivi, la tutela dei consumatori, il ruolo delle autorità all'interno del processo di regolamentazione, il controllo della conformità alle norme giuridiche, l'istituzione della mediazione vincolante, il divieto temporaneo di prodotti, l'introduzione del concetto di rischio sistemico e il rafforzamento della vigilanza ad esso relativa, lo sviluppo del concetto di “parti interessate”, l’uso adeguato della clausola di salvaguardia, il sistema di voto delle autorità ecc.</p>
      <p sl="es">Includendo anche questo punto nella seduta plenaria odierna, avevamo previsto entro oggi il completamento del processo negoziale. Abbiamo voluto lanciare un segnale positivo al pubblico e ai mercati finanziari, affermare il nostro impegno perché le Autorità siano operative dal 1° gennaio dell'anno prossimo e unirci alle conclusioni del Consiglio europeo per una rapida conclusione dei negoziati.</p>
      <p sl="es">Siamo stati disponibili fino all’ultimo per raggiungere un compromesso, ma la complessità tecnica, giuridica e politica del procedimento non ci ha permesso di pervenire ad un testo finale.</p>
      <p sl="es">In aggiunta, la nuova Presidenza del Consiglio ha espressamente chiesto altro tempo per allineare le proprie posizioni con la prospettiva di un accordo in prima lettura.</p>
      <p sl="es">Visto che questo accordo è ancora possibile, dobbiamo continuare ad impegnarci in qualità di colegislatori. Noi relatori abbiamo quindi deciso di votare per il testo che riflette il nostro impegno, confermando il mandato ambizioso del Parlamento, ma di non sottoporre al voto la risoluzione legislativa. Questo lascia un certo margine per giungere entro le prossime settimane a un compromesso in prima lettura.</p>
      <p sl="es">La direttiva Omnibus di cui sono relatore, introduce la nuova architettura di supervisione in 11 direttive legislative settoriali dell'Unione in materia bancaria e di mercati mobiliari. Non si tratta quindi di una revisione regolare e generalizzata. Vi è grande consenso parlamentare su questo modo di preservare l'acquis comunitario, adeguando la procedura di comitatologia al trattato di Lisbona e aggiornando l'architettura Lamfalussy nel contesto dei servizi finanziari.</p>
      <p sl="es">La vigilanza finanziaria deve essere fondata sull'esistenza di un insieme di norme, un codice unico a livello europeo e, al fine di raggiungere questo obiettivo, per mezzo di atti delegati o misure di attuazione, è stato riconosciuto a tutta la legislazione settoriale un ruolo chiave per le autorità nella stesura tecnica, se non addirittura uno standard di regolamentazione in conformità con il trattato di Lisbona. La Commissione ha ricevuto i poteri necessari per garantirne l’adozione entro i termini previsti. Tutte le competenze e i poteri sono stati inseriti nella normativa settoriale.</p>
      <p sl="es">Mi auguro che i negoziati su questa direttiva possano giungere a una conclusione soddisfacente.</p>
    </intervention>
    <intervention id="2-377" speaker_id="96730" name="Sven Giegold" is_mep="True" mode="spoken" role="relatore">
      <p sl="de">Signor Presidente, onorevoli colleghi, considero quanto meno simbolico il fatto che i seggi del Consiglio siano vuoti proprio quando stiamo per occuparci di questo tema. So bene che il Consiglio sta attualmente espletando il giuramento e che quindi la sua assenza è giustificata, ma i seggi vuoti del Consiglio dimostrano che, dopo numerose settimane e 18 triloghi sui pacchetti fondamentali che riguardano il Comitato europeo per il rischio sistemico e le singole autorità di vigilanza, non abbiamo ancora ricevuto per iscritto alcuna posizione comune del Consiglio nella quale esprima la sua risposta a quanto abbiamo fatto come Parlamento.</p>
      <p sl="de">Il Parlamento vuole mandare il seguente messaggio, sostenuto da una larga maggioranza assoluta: non permetteremo che il Consiglio annacqui le proposte formulate dal gruppo de Larosière né quelle presentate dalla stessa Commissione, mediante un approccio inficiato da angusti pregiudizi nazionali, senza rispondere alle esperienze di questa crisi, ma impelagandosi invece in meschini litigi di potere, senza vedere quali soluzioni siano state efficaci e quale forma di supervisione finanziaria vada attuata nel mercato interno europeo. Il Consiglio ha fatto invece di tutto per non cedere i propri poteri che, come è apparso evidente negli ultimi anni, non sono stati effettivamente esercitati in senso pieno perché i centri finanziari dell'Europa si sono fatti reciproca concorrenza per proporre le offerte migliori e, ogni tanto, tutti erano ben lieti di chiudere un occhio su quanto andava accadendo.</p>
      <p sl="de">Fino da allora abbiamo aperto un ampio dibattito su molte questioni. I cittadini europei non capiscono perché un’autorità europea di vigilanza finanziaria stia per essere sparpagliata in tre città diverse e si sarebbero anche aspettati che tale autorità garantisse la tutela dei diritti degli investitori e dei consumatori. Questa è la decisione che oggi dobbiamo prendere in Parlamento. Per fortuna sembra anche che vi sia un ampio consenso sulla necessità di questo passo.</p>
      <p sl="de">La regolamentazione dei derivati creerà nuove infrastrutture europee di mercato. Anche i beni pubblici in Europa dovrebbero per norma sottostare a un esame europeo e non solo delle istituzioni statali nazionali e abbiamo insistito anche in Parlamento affinché le nuove autorità dispongano dei diritti per poter vietare i prodotti finanziari rischiosi.</p>
      <p sl="de">Consentitemi una precisazione: lo scopo non è di arrestare l'introduzione di prodotti innovativi sui mercati finanziari, ma che ci sia la possibilità di vietarli in tutta Europa qualora si rivelino rischiosi. Questo principio è ormai accettato nei negoziati, ma, mentre sono stati appianati i dettagli, si è tentato di rendere così complesso il divieto dei prodotti che difficilmente lo si potrà applicare nella pratica, e almeno non per i prodotti finanziari innovativi.</p>
      <p sl="de">Vi è stata poi una lunga discussione sui poteri decisionali diretti, altro caso in cui ci siamo dovuti battere affinché i suggerimenti non venissero annacquati. Il punto chiave rimane lo stesso: se scoppia una vera e propria crisi finanziaria, chi dichiara l'emergenza? Il Consiglio insiste sul fatto che gli spetta la decisione in merito al trasferimento dei poteri decisionali dagli Stati membri a un'autorità europea. Lo farà mai il Consiglio? Si continua a mettere la volpe a guardia del pollaio; non ha alcun senso e la Commissione lo ha continuamente sottolineato. Finora il Consiglio appare irremovibile.</p>
      <p sl="de">Il Consiglio ribadisce inoltre che ogni eventuale decisione presa dalle autorità europee per limitare i diritti di bilancio degli Stati membri può essere riveduta. Siamo lieti di accettare questo principio, fatta eccezione per i piccoli importi ed eccetto i casi, per esempio, di riduzione del gettito fiscale. Deve trattarsi di ingenti somme da ripartire con una decisione a livello europeo.</p>
      <p sl="de">In altre parole, a dispetto di 18 mesi di negoziati e triloghi, non siamo ancora giunti alla completa finalizzazione. Ora tocca al Consiglio. Dobbiamo votare questa settimana e lanciare un messaggio chiaro per avere la certezza che alla fine il Consiglio ascolti i nostri cittadini e stabilisca un’efficace e uniforme autorità europea di vigilanza finanziaria in grado di fornire una risposta adeguata alla crisi. In tal senso, sono sicuro che continueremo la nostra collaborazione costruttiva in questo Parlamento e al proposito ringrazio tutti i colleghi.</p>
    </intervention>
    <intervention id="2-379" speaker_id="97137" name="Sylvie Goulard" is_mep="True" mode="spoken" role="relatore">
      <p sl="fr">Signora Presidente, signor Commissario, ritengo che in questa fase, con la Presidenza assente, si debba considerare da dove veniamo e quanto abbiamo fatto in questi ultimi mesi.</p>
      <p sl="fr">Mentre stavamo attraversando il momento peggiore della crisi, tutti gli attori, che fossero i governi, il Parlamento o la Commissione, hanno concordato sul fatto che in Europa c’era bisogno di una vigilanza finanziaria forte e ben organizzata.</p>
      <p sl="fr">Da allora, la Commissione ha svolto il proprio lavoro e ha commissionato una relazione a Jacques de Larosière. Questa relazione di alto livello è servita come base per un pacchetto di testi che, credo, dimostri un elevato livello di ambizione per l'introduzione di queste autorità.</p>
      <p sl="fr">Anche il Parlamento ha svolto il proprio lavoro: in particolare, nello scorso maggio, in seno alla commissione parlamentare per i problemi economici e monetari, abbiamo votato un testo rigoroso che è andato anche oltre la proposta della Commissione, tenendo particolarmente conto dei più recenti sviluppi legati alla crisi in Grecia e nell’eurozona.</p>
      <p sl="fr">Quanto al Consiglio, fin dall'inizio ha preso in mano le forbici e si è dedicato a snellire le proposte formulate dalla Commissione. Lo scorso dicembre, la Presidenza svedese ha raggiunto un accordo unanime che tuttavia il Parlamento non ha ritenuto soddisfacente anche nel giorno in cui ha firmato. La Presidenza spagnola ha cercato in questi ultimi mesi di colmare le lacune, senza però riuscirvi, e ora abbiamo una nuova Presidenza che, a partire da giovedì scorso, ha dato prova di grande impegno, ma che non è in carica da diverso tempo.</p>
      <p sl="fr">Per questo motivo, il Parlamento ha accettato di compiere un passo alquanto complicato, ma che può essere spiegato ai cittadini e che consiste nell’offrire un’occasione alla Presidenza belga senza sacrificare nulla di fondamentale.</p>
      <p sl="fr">Stiamo compiendo uno sforzo notevole affermando che ci accingiamo a votare domani sugli emendamenti al testo della commissione per i problemi economici e monetari: c'è un testo da parte del Parlamento in seduta plenaria. In parole più semplici, non stiamo completando la procedura in prima lettura in modo da offrire una possibilità ai nostri amici belgi.</p>
      <p sl="fr">Vorrei sottolineare i punti sui quali, a mio parere, gli Stati membri dovranno muoversi per far sì che il Parlamento accetti un accordo. In primo luogo vi sono le questioni relative all’efficienza, come ci hanno ben ricordato i precedenti oratori, e vorrei sottolineare che c'è un ottimo accordo tra i quattro principali gruppi politici, il che ci permette di procedere con un fronte comune.</p>
      <p sl="fr">Abbiamo bisogno che queste autorità siano europee, ne abbiamo bisogno per decidere a livello europeo in un certo numero ben definito di casi. Non si tratta di sostituire le autorità di vigilanza nazionali, ma quando c'è una necessità urgente, quando ci sono prodotti tossici sul mercato, quando c'è una violazione del diritto comunitario, quando le autorità nazionali discutono, allora abbiamo davvero bisogno che nel mercato interno le decisioni vengano prese a livello europeo. Non c’è bisogno di una clausola di salvaguardia. A questo proposito, vorrei fare una precisazione. Da chi vogliono proteggersi gli Stati membri quando pianificano clausole di salvaguardia contro l'Europa? È come se ci fosse in atto una cospirazione, con persone intente a mettere le mani nelle casse degli Stati membri. È una situazione grottesca. Abbiamo bisogno di un sistema che funzioni e in cui le decisioni possano essere prese, senza abusi, come ci ha ricordato l'onorevole Giegold, ma anche senza dare una sorta di diritto di veto generalizzato agli Stati membri che non vogliono fare nulla.</p>
      <p sl="fr">Vogliamo che queste autorità vengano insediate in un’unica sede anche che per ragioni di efficienza. Abbiamo avanzato proposte e contro-proposte alle quali, fino ad oggi, le presidenze succedutesi non si sono degnate di dare la minima risposta. Se chiediamo ai lavoratori di procedere ad adattamenti così importanti quanto gli attuali, l’affermazione che gli Stati membri non possano prevedere il trasferimento di alcune autorità in una singola città venga vista come un’enorme beffa nei confronti dei cittadini europei.</p>
      <p sl="fr">Vorrei fare un’ultima osservazione in merito alle questioni in materia di informazione da parte del Parlamento e in merito al controllo delle autorità che vogliamo indipendenti. Vogliamo che siano indipendenti, e proprio per questo vogliamo anche che siano possibili la responsabilità e il dialogo con i rappresentanti eletti dai cittadini. A questo proposito, abbiamo avanzato anche alcune richieste e abbiamo chiesto anche una maggiore apertura da parte di questi organismi.</p>
      <p sl="fr">In conclusione vorrei dire una parola riguardo agli Stati Uniti. Resto sempre stupefatta quando ci dicono che gli americani sono più avanti di noi. Ho anche notato che alcuni governi hanno in corso discussioni in due fasi: inizialmente rifiutiamo qualsiasi Stato federale, rifiutiamo ogni nuova fase di integrazione e condanniamo il metodo comunitario, e poi, siamo invece sempre noi a paragonarci agli Stati Uniti. È arrivato il momento di assumerci le nostre responsabilità.</p>
      <p sl="fr">Voglio un'Europa più forte. Vogliamo che le autorità di vigilanza siano in grado di funzionare e possano trovare un posto per l'Europa, a livello mondiale, in questo periodo di forte concorrenza.</p>
    </intervention>
    <intervention id="2-380" speaker_id="1992" name="José Manuel García-Margallo y Marfil" is_mep="True" mode="spoken" role="relatore">
      <p sl="es">Signora Presidente, Cassandra aveva un dono: prediceva il futuro. Ma aveva anche una maledizione: nessuno le credeva. Per questa ragione Troia venne conquistata.</p>
      <p sl="es">Più di 10 anni fa il Parlamento aveva previsto che la liberalizzazione dei mercati senza una parallela attuazione dei meccanismi di supervisione europei avrebbe portato ad una crisi del sistema per un motivo molto semplice: le istituzioni transfrontaliere non possono essere controllate da autorità nazionali la cui giurisdizione termina alle proprie frontiere. Possono essere controllate solo da autorità europee. Non se ne è tenuto conto e la crisi è scoppiata: prodotti finanziari bizzarri, sconosciuti perfino ai loro creatori, hanno inondato i mercati, nessuno si fidava di nessuno, nessuno prestava a nessuno e il credito si è prosciugato. Risultato: 23 milioni di disoccupati e 3,5 miliardi di euro – un terzo della nostra produzione – impegnato per aiutare il settore finanziario. E adesso?</p>
      <p sl="es">Per alcuni giorni noi in Parlamento ci siamo trovati in disaccordo con il Consiglio. Analogamente alla Commissione, il Parlamento ha fatto molte concessioni al fine di raggiungere un accordo e la Presidenza belga si è dimostrata molto disponibile. Ci ha chiesto tempo e stiamo per concederglielo, ma cerchiamo oggi di dimostrare che il Parlamento è unito e che ha le idee chiare. Per questo motivo, domani voteremo in massa a favore degli emendamenti presentati congiuntamente dai gruppi parlamentari più influenti. Ci sono diverse idee che il Parlamento vorrebbe evidenziare. La prima è che potremo superare la crisi soltanto quando recupereremo la fiducia e ristabiliremo la trasparenza all'interno dei mercati, delle istituzioni e dei prodotti. Questo sarà possibile soltanto quando vi saranno autorità di vigilanza europee credibili, forti, indipendenti e soggette al controllo democratico: autorità che non si limitino a ripetere docilmente gli slogan dei governi nazionali.</p>
      <p sl="es">Che cosa significa dire che devono essere europee? Significa che devono avere il reale potere di vietare la vendita di prodotti tossici, ma anche di porre fine alle distorsioni normative che impediscono al mercato di operare; significa che devono avere reali poteri per chiedere alle autorità nazionali di vigilanza di operare sempre in difesa degli interessi europei. Le autorità di vigilanza nazionali non possono essere feudatari investiti di potere assoluto. L'autorità europea deve garantire che la legge venga rispettata, che le autorità nazionali svolgano i loro compiti in presenza di una minaccia pandemica e che siano in grado di risolvere i conflitti quando i collegi dei supervisori non vogliono o non possono farlo. Devono essere in grado di imporre comportamenti corretti alle istituzioni private che si pongono fuori dalle regole del gioco; devono fare quanto necessario laddove i collegi delle autorità di vigilanza nazionali rilevino eventuali omissioni nel quadro degli orientamenti europei.</p>
      <p sl="es">La seconda idea è che, tra le istituzioni transfrontaliere, ve ne sono alcune speciali, note come istituzioni sistemiche. Una verità elementare sul capitalismo è che quando funziona bene si fanno i soldi e quando funziona male i soldi si perdono. Questa regola governa tutto tranne le istituzioni sistemiche: quando le cose vanno bene fanno una fortuna e quando le cose vanno male è il contribuente che deve correre in loro aiuto. Per risolvere il problema delle istituzioni sistemiche, ci sono solo due soluzioni, solo due: o le autorità di vigilanza all'interno del paese in cui operano vengono dotate di maggiori poteri per controllare la loro solvibilità e liquidità, il che porterebbe a eliminare dall'equazione il Parlamento europeo, oppure si creano realmente istituzioni europee, il che è quanto sta proponendo questo Parlamento.</p>
      <p sl="es">Questo significa che le autorità europee devono vigilare con particolare zelo su queste istituzioni, poiché la loro rovina sarà la rovina di tutti e, se possibile, l'istituzione europea deve essere dotata di risoluzione e meccanismi di controllo per stabilizzare le istituzioni in pericolo oppure, se non è possibile, per liquidarle. Le scialuppe di salvataggio devono essere approntate prima del viaggio, non nel mezzo di una tempesta. Inoltre, tali istituzioni sistemiche devono essere tenute a pre-finanziarsi, a fornire fondi per garantire gli interessi dei depositanti – il che è la nostra principale preoccupazione – e per pagare i costi di una crisi qualora si verifichi. Non deve accadere è che il contribuente debba pagarne nuovamente i danni. Non può succedere, come dicono spesso gli americani, che sia “main street” (l’uomo della strada) a pagare di nuovo per gli eccessi di “Wall Street”.</p>
      <p sl="es">Vorrei chiedere ai colleghi del Consiglio che oggi sono assenti – stamattina erano molto impegnati a parlare al telefono e sembra che la tempesta sia passata e la situazione sia tranquilla, eppure ancora non sono qui – di trasmettere lo stesso messaggio tramite il Commissario. Il Consiglio ha chiesto tempo. Il Parlamento l’ha concesso. Però non facciamo confusione: questo non è un segno di debolezza, ma di forza. La forza di un organismo che crede in ciò che dice e che sente di avere l’appoggio dei cittadini che lo sostengono. Il Consiglio e la Commissione, che stanno svolgendo un magnifico lavoro, devono impiegare questo tempo per forgiare un consenso parlamentare in direzione europea, in direzione dell'Europa. Non devono impiegarlo per cercare di mettere insieme minoranze di blocco in opposizione al Parlamento. Chiedo al Consiglio che per una volta ascolti Cassandra. Oggi, Cassandra è con i relatori che sono intervenuti. Cassandra è anche il Commissario Barnier. Coloro che non sono Cassandra sanno fin troppo bene a chi mi riferisco.</p>
      <p sl="es">Ascoltate il Parlamento, cercate un accordo, ripetete qui quanto è stato detto a Toronto. Non dite una cosa qui e un’altra là. Come recita il vecchio detto castigliano: se il Consiglio farà questo, Dio gliene renderà merito, e se non lo farà Dio gliene chiederà conto. Dio e il Parlamento.</p>
    </intervention>
    <intervention id="2-381" speaker_id="2081" name="Peter Skinner" is_mep="True" mode="spoken" role="relatore">
      <p sl="en">Signora Presidente, desidero soffermarmi sulla relazione sull’Autorità europea delle assicurazioni e delle pensioni aziendali e professionali. Come molti di voi sanno, le assicurazioni e le pensioni aziendali o professionali sono due argomenti che mi stanno molto a cuore, anzi probabilmente sono la materia di cui mi sono maggiormente interessato in seno alla commissione per gli affari economici e monetari.</p>
      <p sl="en">La direttiva Solvibilità II, che il Parlamento ha votato l'anno scorso e della quale sono stato relatore, è di fatto il testo di legge di cui fino ad oggi vado più orgoglioso. Resta la più completa legge settoriale sui servizi finanziari votata in questo Parlamento. Mi aspetto riduca sia i costi per i consumatori sia i rischi sistemici derivanti dal settore assicurativo in quanto tali. Una gran parte di Solvibilità II è dedicata a superare le sfide che devono affrontare le autorità di vigilanza ed i collegi di vigilanza nella gestione dei rischi e delle complessità connesse con i grandi assicuratori transfrontalieri. In quanto tale, Solvibilità II è intimamente connessa con le proposte dell’Autorità europea delle assicurazioni e delle pensioni aziendali e professionali, la quale, a mio parere, fornisce il carburante per far funzionare più efficacemente Solvibilità II.</p>
      <p sl="en">È forse a causa della mia esperienza con Solvibilità II, che ho voluto farmi carico di questa relazione. Sapevo che era il contesto in cui poter far funzionare veramente Solvibilità II. Ha anche fatto sì che, nel dibattito in seno alla commissione per i problemi economici e monetari, io non sia stato in grado di sostenere alcuni aspetti dei piani più ambiziosi di alcuni miei colleghi relatori nelle aree che hanno descritto e che potevo inizialmente appoggiare, come la vigilanza quotidiana sulle istituzioni finanziarie o sui fondi di risoluzione a partire dal gennaio 2011. Questo può essere più o meno adatto per le banche o per i mercati mobiliari, ma nel caso delle assicurazioni il dibattito è molto aperto. Le assicurazioni non sono banche e sono contento che i miei colleghi relatori siano d’accordo con me.</p>
      <p sl="en">Molti riconoscono ormai come legittime le preoccupazioni che ho sollevato e tutti i partiti sono convinti che non vi sia più una controversia. La supervisione diretta e i progetti di fondi di risoluzione riguardano i prossimi anni e ritengo che i relatori concordino su questo punto. L'obiettivo della Commissione è che le tre autorità europee di vigilanza settoriali siano le stesse in termini di composizione. La normativa settoriale, soprattutto le direttive Solvibilità II e IORP (relativa alle attività e alla supervisione degli enti pensionistici aziendali o professionali), determinerà di quali poteri specifici dovrà disporre l’Autorità europea delle assicurazioni e delle pensioni aziendali.</p>
      <p sl="en">I relatori hanno quindi lavorato partendo dal presupposto che in questa fase quanto avviene in un’autorità europea di vigilanza deve essere considerato attraverso le altre due: è grazie alle mie preoccupazioni iniziali che alcune delle aspirazioni ripostevi non fossero le più appropriate per le assicurazioni e le pensioni, che dipendono – per dire così – le sfumature che si possono riscontrare nell’EIOPA. Non saranno diverse, ma saranno equilibrate. Non sono necessariamente aree che fanno notizia, ma ritengo che possiamo contare su un qualcosa che funziona e funzionerà altrettanto bene per le pensioni come per uno qualsiasi degli altri settori.</p>
      <p sl="en">Uno dei miei obiettivi principali è stato garantire che vi fosse un contrappeso tra livello micro intersettoriale e quello gestito dalle banche centrali nell'ESRB. Sebbene io accetti l'osservazione dell'onorevole Tremosa i Balcells in merito alle banche centrali, è comunque importante disporre di questo equilibrio anche nel campo della microvigilanza. È per questo che sono così soddisfatto della commissione congiunta – che siamo stati in grado di far conoscere e di spingere in avanti fino all’equilibrio raggiunto – e che i miei relatori hanno accettato questo punto al pari, ritengo, del Consiglio e della Commissione. Si tratta di un vero vantaggio per il Parlamento. Inoltre, avere una delle presidenze a rotazione delle tre ESA come vicepresidenza dell’ESRB è davvero essenziale anche per la pluralità delle opinioni che devono essere espresse dai partecipanti.</p>
      <p sl="en">Dobbiamo tener conto del fatto che l’EIOPA rifletterà due settori collegati ma differenti: quindi dobbiamo coinvolgere anche i gruppi di soggetti interessati, riflettendo entrambi tali settori. Come ho detto, le ESA provengono dalla normativa settoriale e per le assicurazioni e io ritengo che quella tra Solvibilità II e EIOPA rappresenti un’ottima unione.</p>
      <p sl="en">Per quanto riguarda le pensioni, la questione rimane in sospeso. Molto ora dipenderà dalla relazione della Commissione sulla IORP e spero di lavorare a fondo su questo punto, ma credo che qui si debba raggiungere un accordo, un accordo a cui arriveremo nei prossimi giorni – forse nelle prossime settimane – che offrirà grandi benefici all’EIOPA e al ruolo che il Parlamento ha svolto nel definirne i poteri; un accordo che ritengo sarà utile per i consumatori e, naturalmente, per le autorità di tutta Europa.</p>
    </intervention>
    <intervention id="2-383" speaker_id="28308" name="Elisa Ferreira" is_mep="True" mode="spoken" role="relatore">
      <p sl="pt">Signora Presidente, signor Commissario, il progetto europeo costruito con tanta fatica nel corso degli ultimi 50 anni non è mai stato tanto minacciato quanto oggi. La frustrazione dei cittadini europei è enorme: il sistema finanziario che dovrebbe servirli ne ha distrutto i risparmi, le pensioni, i progetti di investimento e il lavoro: in breve ha distrutto il loro futuro.</p>
      <p sl="pt">In termini di necessario rafforzamento dell'intero mercato dei servizi finanziari, bancari, assicurativi e mobiliare, la strada da seguire è chiara e risiede nell’architettura di cui stiamo discutendo oggi. In realtà, abbiamo bisogno di una forte architettura europea di supervisione che comprenda tutti i prodotti e gli attori, che sia dotata di metodologie efficienti e strumenti di intervento capaci di rispondere a una realtà di mercato che, soprattutto nel contesto europeo, non riconosce le frontiere nazionali.</p>
      <p sl="pt">Non si può e non si deve eliminare il rischio dal mercato finanziario, ma c’è bisogno di una regolamentazione che lo renda più trasparente e che eviti l'accumulo di bolle che quando scoppiano colpiscono l'intero sistema, allargandosi all'economia reale. Tuttavia, se in futuro nonostante queste difese si verificheranno nuove crisi, sarà fondamentale avere a disposizione meccanismi che riducano il contagio, soprattutto per quanto riguarda il sistema bancario, perché esso è vitale per il funzionamento dell'economia ed è il depositario dei risparmi degli europei. Risiede qui, nei reali poteri e nelle competenze dell’Autorità bancaria europea, la capacità di applicare una nuova strategia per la gestione delle crisi transnazionali nel settore bancario, tema a cui faccio riferimento nella mia relazione.</p>
      <p sl="pt">Non è in nostro potere evitare il fallimento delle banche, ma piuttosto garantire che la loro riorganizzazione o eventuale liquidazione siano effettuate in modo ordinato, limitando gli effetti collaterali per il resto del sistema e, soprattutto, impedendo che siano i contribuenti a dover pagare il conto per le crisi che ne derivano. Per questo, abbiamo bisogno di una serie di nuovi meccanismi, abbiamo bisogno di adottare norme, definizioni, metodologie, strumenti e terminologie comuni a tutti coloro che intervengono nelle operazioni di ristrutturazione, di risanamento o di liquidazione. Abbiamo bisogno di armonizzare tutti i pertinenti quadri giuridici nazionali per la gestione delle crisi, non ultime le leggi sui fallimenti e le liquidazioni; abbiamo bisogno di attribuire maggiori poteri di intervento alle autorità di vigilanza; abbiamo bisogno di specificare criteri chiari, non solo quantitativi ma anche qualitativi, che permettano di intervenire in un’istituzione in difficoltà; abbiamo bisogno di preparare piani di emergenza. Per i 27 Stati membri l'intero processo richiede del tempo.</p>
      <p sl="pt">Tuttavia, circa 50 delle 12 000 banche operanti in Europa rappresentano il 70 per cento dei capitali e questo comporta un'enorme concentrazione di rischio, ma anche l'occasione per intervenire soprattutto su di esse. Vi sono, quindi, le condizioni per proporre uno speciale e urgente processo di inquadramento di quelle banche le cui dimensioni e i cui rapporti con altre banche le rendono transnazionali, potendo così avere un impatto sistemico sul sistema finanziario. Per queste banche può essere anticipata una sorveglianza speciale da parte della nuova Autorità bancaria europea, anche se operante nel collegio delle autorità di vigilanza nazionali. A causa del rischio che esse generano, è possibile e urgente che comincino a versare contributi su un fondo destinato a finanziare eventuali interventi che possano rendersi necessari, ed è importante che l'Autorità bancaria europea crei un'unità specializzata per coordinare gli interventi nel caso che queste banche si trovino in difficoltà.</p>
      <p sl="pt">Il pacchetto di elementi proposti garantisce che gli interventi di natura sistemica nelle banche transnazionali siano omogenei e coerenti tra i diversi paesi e, soprattutto, che siano conformi a un principio molto caro all'Europa: che i costi dell'inquinamento causato da queste banche ricadano su chi ha inquinato.</p>
      <p sl="pt">Questa proposta si inserisce perfettamente nella discussione in corso, soprattutto, in merito alle competenze dell’autorità bancaria europea: oserei dire che è la prova più evidente della sua efficacia. Nella votazione in seno alla commissione per i problemi economici e monetari si è ottenuta una larghissima maggioranza – l’87 per cento – a favore di questa proposta. In questa sede contiamo su un unanime voto a favore, nella consapevolezza che sostenendo in maniera massiccia questa proposta lungimirante, realistica e pragmatica, verranno intraprese azioni urgenti e necessarie per ristabilire la fiducia degli europei nei confronti dell’Europa, del suo sistema finanziario, e, soprattutto, del suo sistema bancario.</p>
    </intervention>
    <intervention id="2-384" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signora Presidente, la Commissione apprezza lo spirito costruttivo che ha guidato i triloghi in cui è stato negoziato il regolamento sul Comitato europeo per il rischio sistemico. Voglio ringraziare i relatori per l'impegno formidabile profuso finora: il lavoro è destinato a continuare.</p>
      <p sl="en">Come ben sapete, l'ultimo trilogo ha effettivamente avuto luogo ieri sera. Ci dispiace che non sia stato possibile raggiungere un accordo per l’adozione in prima lettura in questa tornata plenaria, ma siamo soddisfatti che tutte le parti si siano impegnate a procedere all'adozione in settembre.</p>
      <p sl="en">Mi rendo conto che molte delle discussioni fra il Consiglio e il Parlamento ruotano intorno alle persone e le istituzioni e a chi farà cosa nell’ESRB. Il presidente dell’ESRB deve essere eletto oppure deve essere automaticamente il presidente della BCE? Il Comitato ESRB e il comitato direttivo debbono includere esperti indipendenti e, in caso affermativo, con o senza diritto di voto? Il presidente del comitato economico e finanziario partecipa ai lavori dell'ESRB? Nutro fiducia che queste richieste divergenti da parte del Consiglio e del Parlamento possano trovare un accordo in una soluzione reciprocamente accettabile.</p>
      <p sl="en">Lo stesso vale per i numerosi incontri che ruotano attorno alla partecipazione del Consiglio e del Parlamento in seguito alle raccomandazioni dell’ESRB. Anche in questo caso, l’accordo non è lontano. Spero non vi sia alcuna divergenza che non possa essere risolta da una negoziazione e da una formulazione adeguate per evitare qualsiasi equivoco sulle prerogative di entrambi gli organismi.</p>
      <p sl="en">Così, anche se in certo qual modo mi rammarico che in questa sessione il Parlamento non sia in grado di votare un testo pienamente concordato con il Consiglio, sono però soddisfatto dalla chiara volontà dimostrata da tutti di giungere ad un accordo entro il mese di settembre.</p>
      <p sl="en">Infine, permettetemi di dire francamente che avevamo un gran bisogno di una moderna architettura di vigilanza ben prima della crisi finanziaria che ha colpito l'Europa, così come di un organismo che analizzasse i rischi sistemici per la stabilità macrofinanziaria. Se li avessimo già avuti a nostra disposizione ora ci saremmo trovati in condizioni assai migliori per affrontare il risanamento finanziario.</p>
      <p sl="en">Vorrei quindi sottolineare ancora una volta che è davvero importante che il nuovo quadro di vigilanza venga istituito rapidamente e sicuramente entro il 1° gennaio dell'anno prossimo. I nostri cittadini si aspettano un intervento senza ulteriori ritardi; dovrebbe essere possibile, considerando il vasto accordo sugli aspetti di fondo e la prossimità di un accordo anche sui dettagli.</p>
      <p sl="en">Altrettanto importante è il fatto che l'ESRB sia una componente essenziale di una vera unione economica e monetaria del suo più solido pilastro economico e quindi della nostra risposta sistemica alla crisi finanziaria. È anche un elemento determinante per ripristinare e rafforzare quella fiducia nell'economia europea di cui oggi abbiamo tanto bisogno. Al fine di consolidare la ripresa economica e per rafforzare la fiducia, dobbiamo soddisfare tutti: salvaguardare la stabilità finanziaria, perseguire il consolidamento fiscale, concludere il ripristino finanziario e soprattutto la nuova architettura di vigilanza, oltre a rafforzare la governance economica. Solo compiendo progressi concreti e rapidi su tutti questi fronti potremo rafforzare la ripresa e consolidare l'unione economica e monetaria. Conto sul vostro sostegno per queste importantissime iniziative.</p>
    </intervention>
    <intervention id="2-385" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signora Presidente, onorevoli colleghi, è stata una buona idea la partecipazione del Parlamento partecipasse alla discussione sul controllo e sulla gestione della crisi.</p>
      <p sl="fr">È altrettanto giusto parlare di questi due grandi temi in un contesto più generale, poiché dovremo agire per conseguire il rafforzamento dei requisiti patrimoniali e il miglioramento della governance societaria e per portarli a compimento. Torneremo su questo aspetto, poiché nelle prossime settimane o nei prossimi mesi avrò l'opportunità di ritornare, come sapete, sulla serie di proposte che sono state riunite in un ordine del giorno approvato dalla Commissione il 2 giugno, supportato dal Consiglio dei ministri delle Finanze, e adottato dal Consiglio europeo. Vedremo anche – e mi associo a quanto espresso da molti di voi – se vi è una reale coerenza tra le decisioni prese al G20, le decisioni prese dal Consiglio europeo e le decisioni prese nello stesso spirito dal Consiglio dei ministri.</p>
      <p sl="fr">Vi sono molti problemi che fanno parte di questa architettura di prevenzione, gestione delle crisi e vigilanza. Penso ai fondi di risoluzione che abbiamo proposto, come la stessa onorevole Ferreira, nel contesto della gestione delle crisi, ma penso anche alle precedenti proposte dell’onorevole García-Margallo y Marfil; temi sui quali, assieme alla governance finanziaria societaria e patrimoniale delle banche, nel 2011 presenteremo proposte legislative. Tornerò su questo punto parlando della relazione Karas.</p>
      <p sl="fr">Per oggi vorrei spendere alcune parole su due argomenti. In primo luogo, tratterò della supervisione, che effettivamente rappresenta lo snodo centrale. Si tratta di un argomento estremamente serio e, come è stato detto, se non riusciremo a creare autorità credibili e un Comitato europeo per il rischio sistemico, molte altre riforme risulteranno inefficaci. Alcune settimane fa abbiamo parlato delle agenzie di rating (ne parlerò più tardi) e dell'attuazione delle norme prudenziali. Abbiamo bisogno di questa credibile architettura della vigilanza europea e per questo che accolgo con favore l'alto livello di ambizione dimostrato dai relatori nel corso degli ultimi mesi (gli onorevoli García-Margallo y Marfil, Skinner, Presedo, Goulard, Giegold, Tremosa i Balcells e Balz) e in particolare il livello di ambizione concernente il potere di queste autorità e la loro natura giuridicamente vincolante.</p>
      <p sl="fr">Ritroviamo qui lo spirito e la filosofia delle proposte della Commissione. Ci siamo imbattuti in alcune nuove idee che dovremo utilizzare per migliorare il Sistema europeo di vigilanza finanziaria nonché per il rafforzamento della tutela dei consumatori proposto dall’onorevole Giegold, in particolare per vietare alcuni prodotti finanziari. Penso al ruolo assegnato alle autorità per l'identificazione dei rischi sistemici e in situazioni di crisi; penso al rafforzamento del comitato congiunto, come suggerito dall’onorevole Skinner; penso al miglioramento della trasparenza dei mercati, di cui abbiamo discusso nel contesto della direttiva Omnibus che l’onorevole Sánchez Presedo sta pilotando.</p>
      <p sl="fr">Questi sono solo alcuni esempi: ci aspettano ancora aspetti più complessi. Naturalmente, abbiamo svolto un lavoro considerevole o, in ogni caso, per cinque mesi ho lavorato con voi. Abbiamo compiuto molti progressi, ma anche se ci troviamo in dirittura d'arrivo, come mi auguro che sia, non abbiamo ancora raggiunto un accordo né quello che definirei un compromesso dinamico e credibile perché ciò possa funzionare. Anche se oggi non è qui, voglio dare il benvenuto alla Presidenza belga, che fino dalle prime ore – dal 1° luglio alle 10.00 del mattino – ha risposto attraverso il suo ministro delle Finanze, Didier Reynders, e che ha preso parte, ieri sera molto tardi, a un trilogo con molti di voi.</p>
      <p sl="fr">Desidero ripetere quanto ha detto l'onorevole García-Margallo y Marfil: bisogna che il Consiglio capisca che è giunto il momento di agire e di fare dei progressi. L’hanno detto anche altri. In ogni caso la Commissione, con le competenze di cui dispone, farà tutto il possibile per sollecitare il Consiglio a cogliere l'opportunità che gli viene offerta: questa è la mia idea della situazione. Abbiamo ora a disposizione questi pochi giorni per raggiungere un accordo intelligente e credibile e potete contare sulla mia disponibilità.</p>
      <p sl="fr">Vorrei spendere qualche parola sulla gestione delle crisi e sulla prevenzione allo scopo di ringraziare l'onorevole Ferreira per il suo impegno. Io stesso credo da lungo tempo nelle misure precauzionali. Da molto tempo penso che, in materia di rischio ecologico, industriale e finanziario, chi inquina deve pagare, che una cura costa sempre più della prevenzione e che, quando è necessario prevenire o curare, non sono i contribuenti a dover essere chiamati in causa per primi.</p>
      <p sl="fr">Questo è lo spirito dell’insieme di strumenti che presenteremo al Consiglio dei ministri. Porteremo avanti molti degli strumenti proposti dalla stessa onorevole Ferreira e li tradurremo in proposte legislative. Mi impegno a presentarvi un testo legislativo. Questo è un tema su cui mi sono impegnato fin dal primo giorno – il 13 gennaio – davanti a voi e ai ministri, nel corso della mia audizione e in occasione del Consiglio “Ecofin” di Madrid. Potete contare su di me per presentare questo insieme di strumenti credibili, basato sulle proposte dell’onorevole Ferreira, perché ancora una volta, ne sono convinto, in questo settore così come in altri prevenire costa molto meno che curare.</p>
    </intervention>
    <intervention id="2-386" speaker_id="39722" name="Sebastian Valentin Bodu" is_mep="True" mode="spoken">
      <p sl="ro">relatore per parere della commissione giuridica. – Vorrei precisare che intervengo in qualità di relatore ombra per parere.</p>
      <p sl="ro">L'attuale crisi finanziaria ha evidenziato la mancanza di una gestione efficace delle situazioni di crisi che si sono verificate nelle entità finanziarie transfrontaliere dell'Unione europea.</p>
      <p sl="ro">A livello nazionale sono state adottate metodologie diverse. In generale, le autorità hanno usato i fondi pubblici per salvare le banche oppure hanno isolato le risorse delle banche nel proprio Paese, applicando strumenti nazionali volti ad affrontare situazioni di crisi, ma solo a livello delle proprie filiali.</p>
      <p sl="ro">Queste azioni hanno accresciuto i rischi connessi alla perdita di fiducia, alla distorsione della concorrenza, all'incertezza giuridica e all'elevato livello delle spese sostenute per salvare le banche a carico dei contribuenti.</p>
      <p sl="ro">Infine, occorrono misure a livello europeo per fermare, mediante sistemi nazionali, la gestione delle crisi che coinvolgono gruppi bancari transfrontalieri: essi possono essere estremamente differenti e tendono a proteggere le filiali situate sul proprio territorio e a non risolvere il problema dei gruppi nel loro insieme.</p>
    </intervention>
    <intervention id="2-387" speaker_id="96757" name="Raffaele Baldassarre" is_mep="True" mode="spoken">
      <p sl="it">relatore per parere della commissione giuridica . − Signora Presidente, signor Commissario, onorevoli colleghi, la crisi ci ha messo di fronte all'evidenza che un maggior coordinamento a livello europeo è assolutamente prioritario per lo sviluppo e la stabilità dei mercati finanziari.</p>
      <p sl="it">Ciò premesso, mi limiterò qui ad evidenziare una questione fondamentale, soprattutto alla luce dei difficili triloghi ancora in corso. Se attribuire alle autorità di supervisione finanziaria il potere di adottare decisioni individuali direttamente vincolanti – previsto all'articolo 10 dei regolamenti – risponde alla volontà politica di reagire rapidamente alle situazioni di emergenza, nel caso della supervisione giornaliera questo potere confligge con gli articoli 17 e 258 del trattato, in base ai quali è competenza esclusiva della Commissione di vigilare sull'applicazione del diritto dell'Unione. Inoltre, in questo caso si creerebbe una paradossale situazione in cui gli Stati membri, presenti nel principale organo direttivo attraverso le proprie autorità, sarebbero indirettamente responsabili dell'applicazione del diritto dell'Unione.</p>
      <p sl="it">In qualità di relatore per parere per la commissione giuridica ho proposto un emendamento di compromesso che cerca di risolvere questa discrasia fra i poteri conferiti alle autorità ed il ruolo e le competenze della Commissione, nel pieno rispetto del trattato. Spero che il contributo della commissione giuridica possa servire da base per eventuali compromessi con le altre istituzioni europee per arrivare a una soluzione rapida e quanto mai necessaria, nel pieno rispetto del diritto dell'Unione.</p>
    </intervention>
    <intervention id="2-388" speaker_id="2224" name="Klaus-Heiner Lehne" is_mep="True" mode="spoken">
      <p sl="de">relatore per parere della commissione giuridica . – Signora Presidente, onorevoli colleghi, anche se abbiamo un mercato interno unico, disponiamo di un organismo di vigilanza frammentato. È ovvio che questa situazione non può funzionare. Abbiamo bisogno di forti strutture centrali europee che utilizzino le competenze e la conoscenza approfondita delle agenzie degli Stati membri, disponendo altresì di poteri di intervento da utilizzare in caso di emergenze. I cittadini, alla luce dell’enorme pressione fiscale imposta loro da questa crisi, si aspettano che in Parlamento venga presa senza indugio una decisione rapida e adeguata. I giochi di potere a livello nazionale basati solo su chi decide cosa sono di scarso interesse per i cittadini, che chiedono una decisione efficace per la risoluzione dei problemi.</p>
      <p sl="de">Oggettivamente parlando, se sono necessarie misure in caso di emergenza, bisogna affrontarle e prendere decisioni centralizzate a livello europeo qualora il coordinamento tra Stati membri sia insufficiente e non funzioni. Questa è la linea adottata nelle decisioni prese dal G20 e dal G8, oltre che dai Capi di Stato o di governo: purtroppo lo stesso non accade a livello del Consiglio, che si limita ad adottare un approccio miope. I cittadini non trovano accettabile questa politica e ci aspettiamo che il Consiglio intervenga.</p>
    </intervention>
    <intervention id="2-389" speaker_id="96998" name="Evelyn Regner" is_mep="True" mode="spoken">
      <p sl="de">relatore per parere della commissione giuridica . – Signora Presidente, signori Commissari, se gli Stati membri dell'Unione europea vogliono essere forti economicamente e all'esterno, devono presentare un fronte unito in quanto Unione europea. Il pacchetto sulla vigilanza dei mercati finanziari, con un Comitato europeo per il rischio sistemico che sia il più potente possibile, è quindi esattamente ciò che serve, assieme a forti autorità di vigilanza europee – e sottolineo la parola “europee” – per le banche e le assicurazioni.</p>
      <p sl="de">Il Comitato europeo per il rischio sistemico – se mi consentite il paragone – è in qualche modo simile al Presidente federale della Germania: nella sua veste attuale non ha alcun potere di intervento di ampio respiro – mi sarebbe piaciuto che ne avesse di più – ma può esercitare una grande autorità morale. Questo significa che può lanciare allarmi e formulare raccomandazioni pubblicamente. Il Parlamento europeo – e lo ritengo un particolare successo – ha insistito per includere anche le parti interessate della società civile (ovvero i gruppi di tutela dei consumatori, i consumatori, i sindacati e gli esperti) nel consiglio di amministrazione dell’ESRB. Ritengo davvero che questa sia una mossa estremamente positiva che merita di essere sottolineata.</p>
      <p sl="de">Desidero poi sollecitare gli Stati membri a non ricorrere a metodi obsoleti del passato per creare l'ordine economico del XXI secolo, ma a pensare e ad agire in un’ottica europea.</p>
    </intervention>
    <intervention id="2-390" speaker_id="28148" name="Françoise Castex" is_mep="True" mode="spoken">
      <p sl="fr">relatore per parere della commissione giuridica . – Signora Presidente, signori Commissari, la supervisione europea dei mercati finanziari è il minimo che possiamo fare, in quanto rende necessaria la regolamentazione delle agenzie di rating. Abbiamo visto quali sono gli strumenti di speculazione contro gli Stati, ma le autorità di vigilanza che dobbiamo introdurre non devono ripetere gli stessi errori operando al contempo come giudice e come giuria. La questione del controllo non è ancora stata risolta: il controllo deve essere politico. Questa regolamentazione è necessaria, ma non sarà sufficiente se non la integreremo con una governance economica dell’eurozona e dell'Unione europea che vada oltre il Patto di stabilità. Inoltre non sarà sufficiente se non verranno adottate misure reali contro la fuga di capitali verso i paradisi fiscali. Infine, questo controllo europeo non sarà sufficiente senza l’adozione di una serie di per attuare la regolamentazione anche a livello globale.</p>
      <p sl="fr">Una regolamentazione a livello europeo è utile, ma insufficiente. Dobbiamo disporre di una sorveglianza globale dei mercati finanziari.</p>
    </intervention>
    <intervention id="2-391" speaker_id="28481" name="Sajjad Karim" is_mep="True" mode="spoken">
      <p sl="en">relatore per parere della commissione giuridica . – Signora Presidente, evidentemente in molti dei nostri Stati membri non tutto ha funzionato bene per quanto riguarda la regolamentazione finanziaria. Non possiamo semplicemente limitarci a portare avanti le cose in questa maniera per nulla funzionale e incoerente.</p>
      <p sl="en">Nel Regno Unito, il nuovo governo ha intrapreso un’attività radicale per rinnovare e fornire la necessaria riforma a livello nazionale. Allo stesso modo, il nuovo quadro europeo deve migliorare radicalmente la qualità e la coerenza della vigilanza regolamentare. C’è bisogno di una struttura indipendente – davvero indipendente in senso normativo – ma occorre raggiungere un equilibrio. Le attuali proposte consentirebbero all'Unione europea di non tener conto delle regolamentazione nazionali e il pericolo è che le norme tecniche possano essere utilizzate di fatto per prendere e dettare scelte politiche a livello dell'Unione europea.</p>
      <p sl="en">I nostri Stati membri hanno diritto di opporsi; il Regno Unito e la Germania hanno il diritto di adottare le posizioni che hanno assunto. Commissario Rehn, Commissario Barnier, il Regno Unito mantiene il proprio impegno, ma è necessario un giusto riconoscimento dei principi della sussidiarietà.</p>
    </intervention>
    <intervention id="2-392" speaker_id="1873" name="Íñigo Méndez de Vigo" is_mep="True" mode="spoken">
      <p sl="es">relatore per parere della commissione per gli affari costituzionali . – Signora Presidente, credo che ci possano essere solo due soluzioni per risolvere la crisi finanziaria che abbiamo attraversato: o vengono affidati maggiori poteri alle autorità nazionali di vigilanza, oppure viene creata una sorveglianza europea con tutte le competenze del caso. Signora Presidente sono lieto che in questo momento il Parlamento sia fortemente impegnato, politicamente impegnato, per la sorveglianza europea e ritengo che su questo vi sia grande consenso tra tutti i gruppi politici.</p>
      <p sl="es">La commissione per gli affari costituzionali sosterrà, e ha sostenuto, ogni misura istituzionale che vada in questa direzione. In questo momento, signora Presidente, ritengo che quando domani si manifesterà questo impegno, la Commissione debba svolgere una funzione di prim’ordine nei negoziati con il Consiglio. Nel corso di questi negoziati, mi sembra che il punto chiave sia se queste autorità europee saranno in grado di trattare direttamente a livello nazionale con le imprese colpite quando non viene coinvolta l'autorità di vigilanza nazionale.</p>
      <p sl="es">Pertanto, signor Commissario, le auguro ogni fortuna: ritengo che in questo momento il suo compito rappresenti un fattore determinante per il futuro della vigilanza e dei capitali, per chi di noi desidera più Europa.</p>
    </intervention>
    <intervention id="2-393" speaker_id="1941" is_mep="True" mode="spoken" role="Presidente">
      <p sl="unknown">Volevo fare una comunicazione: giustamente molti colleghi si sono lamentati per la mancanza del Consiglio, ma oggi in Belgio c'è la prima seduta del nuovo Parlamento e quindi, per causa di forza maggiore non è stato possibile assicurare appunto la presenza del Consiglio. Cominciamo adesso il dibattito con gli oratori dei gruppi politici.</p>
    </intervention>
    <intervention id="2-394" speaker_id="1917" name="Markus Ferber" is_mep="True" mode="spoken">
      <p sl="de">a nome del gruppo PPE. – Signora Presidente, signori Commissari, onorevoli colleghi, ci si potrebbe chiedere che cosa abbiamo effettivamente raggiunto dopo un anno di discussioni, dibattiti e sessioni di trilogo: certo avrei potuto immaginare qualcosa di meglio in cui impiegare il mio tempo. A un anno dalle elezioni europee, quando avevamo annunciato pubblicamente come intendevamo mettere sotto controllo i mercati finanziari, ci troviamo davanti a un successo magro e poco soddisfacente.</p>
      <p sl="de">Il problema è già stato spiegato. Si tratta di mercati che al giorno d'oggi operano su scala mondiale. Gli Stati membri continuano a credere di poter utilizzare le proprie strutture nazionali di vigilanza per applicare le norme in questo ambito. Il fallimento di questo pensiero non è in realtà il motivo che ha innescato la crisi finanziaria, ma ha contribuito a coinvolgere anche l’Europa nella crisi. Per questo motivo mi chiedo quando questa realizzazione spesso citata in discorsi magniloquenti verrà concretizzata in un’azione politica, se inaspettatamente si tratta di proteggere le borse e le strutture bancarie e non di tutelare i cittadini.</p>
      <p sl="de">Questo è il compito in cui ci siamo impegnati in quanto Parlamento europeo. Mi auguro che gli Stati membri facciano altrettanto, anche perché condividiamo la responsabilità di attuare un’adeguata regolamentazione di vigilanza per i cittadini al fine di garantire che anche i risparmi individuali siano sempre al sicuro. Mi auguro naturalmente – e qui mi rivolgo ai Commissari – che la Commissione faccia ogni sforzo per raggiungere un buon risultato il più rapidamente possibile a beneficio dei cittadini europei.</p>
    </intervention>
    <intervention id="2-395" speaker_id="4436" name="Gianni Pittella" is_mep="True" mode="spoken">
      <p sl="it">a nome del gruppo S&amp;D . – Signora Presidente, onorevoli colleghi, mi sembra chiaro che la decisione che sta per assumere il Parlamento di votare gli emendamenti e non votare, posporre la votazione della risoluzione legislativa, è un estremo tentativo di richiamare il Consiglio alle sue responsabilità, perché entro la prossima sessione di settembre il pacchetto sia approvato in prima lettura. Sinceramente, non posso credere che tra i governi persista la miopia di non dotare di poteri veri le autorità di supervisione che stiamo creando. Sarebbe come dar vita a strutture impossibilitate a fare vigilanza e che le facciamo a fare?</p>
      <p sl="it">Il Parlamento europeo, com'è noto, non è un esercito di estremisti che fa richieste rivoluzionarie. Noi siamo persone normali che vivono tra i cittadini, cioè tra coloro che hanno subito sulla loro pelle, sulla loro tasca, il disastro di mercati finanziari senza regole sovranazionali. Le nostre proposte sono quelle di de Larosière, non di Robespierre, come sa bene l'ottimo Commissario Barnier.</p>
      <p sl="it">Amici del Consiglio, anche se non ci siete, leggerete le nostre parole. Al nostro gesto di responsabilità aspettiamo una risposta positiva da voi, e se questo non avverrà, a settembre noi procederemo col voto e diremo a tutti i cittadini d'Europa che noi vogliamo la supervisione diretta delle autorità sugli intermediari, che noi vogliamo la vigilanza dell'ESMA estesa anche alle entità paneuropee, che l'ultima parola vogliamo che sia delle autorità europee in caso di discordia delle autorità nazionali.</p>
      <p sl="it">Cari amici del Consiglio, non fate come gli struzzi, che per non guardare la realtà mettevano la testa sotto la sabbia, la realtà è dura ma va affrontata con scelte coraggiose e con scelte forti!</p>
    </intervention>
    <intervention id="2-396" speaker_id="33570" name="Sharon Bowles" is_mep="True" mode="spoken">
      <p sl="en">a nome del gruppo ALDE. – Signora Presidente, nonostante i buoni elementi contenuti nella Solvibilità II di cui abbiamo già sentito parlare, abbiamo accantonato il sostegno del gruppo a causa delle preoccupazioni per la sua praticità in periodi di tensione economica, per la sua interazione con le leggi nazionali di insolvenza e per la sfiducia nelle autorità di vigilanza degli altri paesi. Esempi di crisi, come la Fortis Bank, danno adito a dubbi di tal genere e alla necessità di un’architettura di vigilanza e disciplina europee. Solvibilità II mi ha convinto che l'insolvenza transfrontaliera e l’insolvenza in generale nelle istituzioni finanziarie debbano essere affrontate a livello europeo. Si tratta di una sfida, ma è anche una grave carenza dell’intero concetto di mercato unico.</p>
      <p sl="en">La relazione Ferreira affronta molti di questi problemi e ringrazio la relatrice per aver inserito alcune mie idee su come allontanare l'azzardo morale dai fondi di crisi e su un “ventottesimo regime” di insolvenza per le banche transfrontaliere. Ora, la pianificazione è tutto e i piani di emergenza, i piani di liquidazione e i meccanismi di liquidazione riveleranno molto sul presente e ci proteggeranno per il futuro.</p>
    </intervention>
    <intervention id="2-397" speaker_id="96648" name="Philippe Lamberts" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, vorrei rivolgermi al Consiglio e, come molti altri onorevoli colleghi, anch’io avverto la frustrazione di non poterlo fare direttamente; vorrei dire al Consiglio che, in questa materia, il Parlamento è stato ragionevole. Stiamo semplicemente chiedendo una vigilanza europea per gli attori europei e una vigilanza nazionale per gli operatori nazionali. Chiediamo la tutela dei consumatori e, in particolare, il divieto di tutti quei prodotti che tutti qui definiscono tossici e non solo qui, ma anche nell'industria, nei posti di lavoro. Se sono tossici, perché vengono autorizzati? Ovviamente chiediamo azioni vincolanti. Tutto questo non mi pare certo fare dell’estremismo. Perché il Consiglio non può accettarlo? Credo che la pazienza dei nostri concittadini e la pazienza di questo Parlamento stiano arrivando al termine. Se diamo una possibilità di agire alla Presidenza belga, questa occasione verrà colta e ne vedremo i risultati già la prossima settimana.</p>
      <p sl="fr">Come sapete, noi in Belgio ci siamo confrontati con slogan tipo “eerst Eigen Volk” (“Prima la nostra gente”) o “Quello che facciamo, noi lo facciamo meglio” e purtroppo ritroviamo troppo spesso questo egoismo nazionale a livello europeo. È soprattutto questo ad aprire sicuramente la strada a un futuro declino per i cittadini di questo continente, cittadini dei quali possiamo comunque andare orgogliosi. Quindi, come ha detto il Presidente Trichet, dopo l'introduzione di una federazione monetaria, abbiamo bisogno di una federazione economica e di bilancio. Non so come altro definirla se non una federazione politica.</p>
    </intervention>
    <intervention id="2-398" speaker_id="28320" name="Ivo Strejček" is_mep="True" mode="spoken">
      <p sl="cs">a nome del gruppo ECR. – Ho ascoltato la discussione di oggi pomeriggio e ritengo che siano state fatte alcune affermazioni molto gravi. Le prime sono state pronunciate dal Presidente Barroso, quando ha detto che siamo disposti a fare qualsiasi cosa per proteggere l'euro. Le seconde sono state pronunciate da uno di voi che ha detto che un contesto più solido o più vicino all’Unione europea potrebbe difendere la stabilità finanziaria. Qui sta l'essenza di tutto il dibattito sull'architettura finanziaria e la supervisione dell’architettura finanziaria. Abbiamo un’unione monetaria, che non può essere separata – anche secondo la scienza economica – da un’unione fiscale, e quest'ultima non può esistere senza un'unione politica.</p>
      <p sl="cs">I cittadini seduti qui a guardarci possono giustamente chiedere: “Allora, qual è la vostra soluzione?” E noi gli diciamo: “Vogliamo creare un'unione politica, ma siccome ora siamo passati attraverso la catarsi del trattato di Lisbona, abbiamo bisogno di fare qualcosa senza di voi. Abbiamo bisogno di fare qualcosa senza darvi voce in capitolo”. A mio parere questo è l'approccio sbagliato.</p>
    </intervention>
    <intervention id="2-399" speaker_id="96851" name="Thomas Händel" is_mep="True" mode="spoken">
      <p sl="de">a nome del gruppo GUE/NGL. – Signora Presidente, onorevoli colleghi, il Parlamento europeo ha la responsabilità di regolamentare con decisione i mercati finanziari. Tutte le proposte che abbiamo avanzato sono state fortemente annacquate in sede di trilogo perché il Consiglio e i governi non vogliono diritti d'intervento forti. L’onorevole Giegold ha ragione quando definisce “parrocchiale” quanto sta accadendo attualmente. L'intenzione non sembra quella di inasprire la regolamentazione, ma semplicemente di progettare un sistema che sia leggermente meno soggetto a rotture. Avremo una struttura di vigilanza frammentata che non sarà in grado di esercitare un adeguato controllo sui mercati finanziari. Le conclusioni tratte da questa crisi finanziaria ed economica sono insufficienti, il che significa che si sta già preparando la prossima crisi.</p>
      <p sl="de">Molte economie nazionali, incluse quelle europee, non sono in grado di resistere ai colpi futuri, con tutte le ripercussioni sociali ed economiche che questo comporta per le persone che vivono in Europa. I nostri cittadini si aspettano che questo capitalismo predatorio dei mercati finanziari venga addomesticato e che venga ripristinato il predominio della politica. Quando l'amministratore delegato di UniCredit Banca, Alessandro Profumo, ha detto nel fine settimana che abbiamo bisogno di una forte e uniforme vigilanza finanziaria europea e di un insieme di regole comuni per tutti gli Stati membri, chiedendo norme più rigorose sui capitali, ha rivolto un appello perché il Parlamento elabori effettivamente tali regole. È compito di questo Parlamento europeo esercitare pressioni sul Consiglio e applicare una regolamentazione efficace come questione di urgenza. Questo sarebbe solo il primo passo verso uno status quo ante .</p>
      <p sl="de">È finalmente ora che le azioni facciano seguito alle promesse grandiose. Il mio gruppo sostiene una forte regolamentazione europea. Qualsiasi altra situazione, senza regolamenti, costituirebbe un pericolo per l'euro, per un’Unione europea coesa e per la democrazia.</p>
    </intervention>
    <intervention id="2-400" speaker_id="97280" name="Claudio Morganti" is_mep="True" mode="spoken">
      <p sl="it">a nome del gruppo EFD . – Signora Presidente, onorevoli colleghi, condivido l'intento di salvaguardare la sicurezza dei mercati e degli investimenti dei cittadini europei. Mi chiedo tuttavia se la strada che stiamo per intraprendere sia quella giusta, non vorrei che come risposta alla crisi e ai recenti scandali finanziari le reazioni delle Istituzioni europee, e la nostra in particolare, non cogliessero nel segno.</p>
      <p sl="it">Attivarsi producendo nuove norme e nuove autorità cosiddette indipendenti potrebbe non rappresentare infatti la soluzione indispensabile e decisiva agli attuali problemi. In tutta Europa vi sono già, sia a livello comunitario che nazionale, moltissime e costosissime autorità indipendenti le quali, tuttavia, non hanno evitato la crisi dei mercati né le difficoltà e gli scandali finanziari registrati in Europa di recente.</p>
      <p sl="it">Concordo sull'opportunità di un miglior coordinamento tra le varie autorità nazionali, ma credo che anche in questo campo non sia necessario omologare tutto. Mantenere una probabilità di centri di controllo autonomi tra loro è, secondo il mio parere, sicuramente preferibile nell'ottica della migliore protezione degli investimenti e dei risparmiatori.</p>
      <p sl="it">Infine, sono convinto che debba essere rafforzata la responsabilità della politica. In quanto unica Istituzione europea direttamente responsabile nei confronti del popolo, credo che non dobbiamo abdicare alle nostre prerogative. Non dobbiamo e non possiamo affidarci fideisticamente a cosiddette autorità indipendenti: esse rappresentano uno strumento tecnico del quale avvalerci, ma non sono e non saranno mai di per sé la soluzione.</p>
    </intervention>
    <intervention id="2-401" speaker_id="39769" name="Martin Ehrenhauser" is_mep="True" mode="spoken">
      <p sl="de">Signora Presidente, l'Unione europea ha già circa 40 agenzie europee che ogni anno divorano 1,5 miliardi di euro. Il Consiglio e gli Stati membri non hanno mai avuto problemi a prendere decisioni rapide per istituire tali agenzie e non si sono mai preoccupati del fatto che molto spesso le agenzie, con le proprie attività, violano il principio di sussidiarietà. E soprattutto, queste agenzie spesso non trovano alcuna giustificazione.</p>
      <p sl="de">Ora stanno per essere istituite tre nuove agenzie, tre agenzie piene di buon senso che dispongono di poteri in un settore in cui l'Unione europea può finalmente dimostrarne la loro effettiva necessità. Gli Stati membri però stanno ora opponendo resistenza in un contesto in cui la politica, per anni, se non decenni, si è dimostrata in ritardo rispetto all'impatto globale dei mercati finanziari. Visto che da un lato l'Unione europea opera dove non vi è necessità e, dall'altro, non riesce a farlo laddove ce ne sarebbe urgente bisogno, diventa comprensibile il fastidio suscitato nei propri cittadini.</p>
      <p sl="de">Non mi resta che chiedere al Consiglio di agire in maniera sensata e di abbandonare il proprio atteggiamento ostruzionistico.</p>
    </intervention>
    <intervention id="2-402" speaker_id="1186" name="Astrid Lulling" is_mep="True" mode="spoken">
      <p sl="fr">Signora Presidente, confesso che mi riesce difficile seguire i miei colleghi così orgogliosi di mettere in mostra i muscoli e di rivendicare un monopolio della nostra legittimità in relazione alle altre istituzioni dell'Unione. Purtroppo, spesso assumono una posizione ridicola. Però, quando i membri di questo Parlamento, con impegno e convinzione, presentano una posizione ben argomentata in difesa di quello che sembrerebbe essere l'interesse generale europeo di fronte a nazioni un po’ restie, allora la questione cambia.</p>
      <p sl="fr">In questa discussione sulla vigilanza europea, il Parlamento ha svolto proprio questo ruolo. In merito alla questione del Comitato europeo per il rischio sistemico, per la quale sono relatrice ombra per il mio gruppo, io, al pari della relatrice Goulard, ho difeso una posizione ambiziosa. Ho sostenuto meccanismi che garantiscano una certa quantità di efficienza e ho sottolineato la supremazia della Banca centrale europea. Perché? Perché la Banca centrale europea è l'unica istituzione comunitaria in questo insieme e perché ha dato prova di serietà.</p>
      <p sl="fr">Per spirito di carità cristiana non voglio citare i nomi di tutte le istituzioni e di tutte queste grandi figure dileguatesi improvvisamente durante la tempesta. Possiamo considerarci fortunati ad avere avuto almeno un capitano a bordo durante la parte peggiore della crisi. Mi sentirei quindi tranquilla se domani vedessimo la vigilanza macroprudenziale collegata a una forte istituzione comunitaria, restando necessariamente frammentata la sorveglianza microprudenziale.</p>
      <p sl="fr">In questi tempi difficili, il Comitato europeo per il rischio sistemico deve mettersi all’opera il più presto possibile. Il futuro ci dirà se i cambiamenti sono necessari, ma è essenziale iniziare su una base sana perché i rischi sistemici infettano l’intero settore bancario europeo e mondiale.</p>
    </intervention>
    <intervention id="2-403" speaker_id="96856" name="George Sabin Cutaş" is_mep="True" mode="spoken">
      <p sl="ro">L'attuale crisi economica ci ha dimostrato la necessità di un sistema per prevenire le crisi e contenerne gli effetti negativi.</p>
      <p sl="ro">La relazione de Larosière pubblicata nel febbraio 2009 ha esaminato la supervisione finanziaria nell'Unione europea, proponendo la creazione di un organismo sui generis che sarà responsabile della supervisione macroeconomica a livello dell'Unione europea e che offrirà una soluzione alle attuali carenze.</p>
      <p sl="ro">Inoltre, nel lontano 2000 il Parlamento europeo aveva chiesto alla Commissione di presentare proposte intese a garantire la stabilità dei mercati finanziari dell'Unione europea. In termini pratici, l'Unione europea attraversa un momento critico e deve dimostrare il proprio valore ai cittadini che si aspettano delle soluzioni all'attuale recessione economica ed efficaci meccanismi di prevenzione di quelle future.</p>
      <p sl="ro">Si è parlato di un deficit democratico dell'Unione europea, per via del calo di partecipazione dei cittadini europei alle elezioni del Parlamento europeo, per la loro incapacità di identificarsi con le politiche europee. Per questo motivo ritengo che il trattato di Lisbona possa davvero segnare un passo importante per colmare tali lacune. Ma è solo l’inizio: occorre prevedere una base solida che favorisca la fiducia nel sistema economico e politico dell'Europa, attraverso la stabilità e i benefici che ne derivano.</p>
      <p sl="ro">Abbiamo bisogno di un efficace sistema di supervisione che crei le condizioni per dare all'economia una finanza stabile e garantire crescita economica e posti di lavoro sostenibili. Al fine di evitare la frammentazione occorre controllare anche l'unità del mercato unico europeo.</p>
      <p sl="ro">Ecco perché in ultima analisi, ritengo adeguata l'istituzione del Comitato europeo per il rischio sistemico e delle autorità di controllo finanziario.</p>
    </intervention>
    <intervention id="2-404" speaker_id="28244" name="Wolf Klinz" is_mep="True" mode="spoken">
      <p sl="de">Signora Presidente, onorevoli colleghi, anche i membri del Consiglio si rendono conto che le debolezze del sistema di vigilanza sono, o sono state, una delle cause principali della più grande crisi finanziaria globale dal 1930 a oggi. Sono altresì consapevoli che le misure nazionali da sole non bastano a fronteggiare le conseguenze di questa crisi, ma è necessario individuare soluzioni mondiali o almeno europee.</p>
      <p sl="de">Il Consiglio deve comprendere che il Parlamento europeo non vuole una struttura europea di vigilanza indipendente e un Comitato per il rischio sistemico sorti dal dogmatismo o dalla testardaggine, ma da una profonda convinzione trasversale. Questo è l'unico modo per garantire la trasparenza e la tutela degli investitori, sulla base di un quadro regolativo uniforme e di un’omogeneità di interpretazione e di applicazione del quadro stesso.</p>
      <p sl="de">La crisi ci ha indicato chiaramente che non abbiamo bisogno di un minore, ma di un maggiore coinvolgimento dell'Europa nel settore finanziario: se non facciamo passi avanti ci troveremo a declinare. Gli Stati membri devono lasciare da parte l'ipocrisia mostrata al momento della ricerca di soluzioni globali nel corso delle riunioni del G20, esigendo normative europee, ma in realtà rifiutando qualunque compromesso in sede di trilogo.</p>
    </intervention>
    <intervention id="2-405" speaker_id="96878" name="Lajos Bokros" is_mep="True" mode="spoken">
      <p sl="en">Signora Presidente, non dobbiamo essere soddisfatti del nostro lavoro in questo campo e non dobbiamo guardare dall’alto in basso gli Stati Uniti. In realtà, da un lato gli Stati Uniti sono molto più vicini a rendere comprensiva la nuova legislazione sulla regolamentazione e la vigilanza nel settore finanziario; dall’altro badano più alla sostanza che allo scontro sul campo. La nuova legislazione, presentata al Congresso degli Stati Uniti, prevede un ufficio dei consumatori con sostanziali poteri di pronunciamento, tra cui una totale messa al bando di specifici prodotti finanziari. I derivati standardizzati verranno negoziati in un mercato prestabilito e costretti a operazioni di compensazione. I fondi speculativi e i private equity dovranno registrarsi presso la SCC al di sopra di un determinato limite di capitale, molto elevato.</p>
      <p sl="en">Stiamo discutendo di come distribuire le competenze tra istituzioni europee e istituzioni nazionali. Bene, la soluzione è abbastanza semplice. Le istituzioni macroprudenziali come il Comitato europeo per il rischio sistemico dovrebbero essere strettamente collegate con la Banca centrale europea, un'istituzione europea, mentre le istituzioni microprudenziali devono essere coordinate tra le istituzioni nazionali.</p>
    </intervention>
    <intervention id="2-406" speaker_id="21817" name="Mario Borghezio" is_mep="True" mode="spoken">
      <p sl="it">Signora Presidente, onorevoli colleghi, le misure per la supervisione del sistema finanziario europeo devono avere – e andrebbe meglio sottolineato nella relazione – un obiettivo prioritario, che dev'essere ben chiaro e fortemente sostenuto: quello di stabilire regole severe di controllo del mercato dei derivati, che sono una delle cause maggiori, se non la maggiore, dell'attuale crisi finanziaria.</p>
      <p sl="it">Qui, invece, disegniamo soprattutto un'istituzione centralizzata, un po' copiata sul modello della BCE, e questo non va bene, perché a questo punto non si capisce, non si comprende bene quale sia il ruolo delle agenzie di vigilanza nazionali – nel nostro paese la Banca d'Italia. Sembra che siano ridotte un po' al ruolo di agent , un ruolo non troppo ben definito, mentre la vigilanza deve avvenire partendo dal territorio, nel nostro paese, per esempio, questo avviene anche attraverso un sistema di filiali locali che possono ben monitorare le situazioni.</p>
      <p sl="it">E poi, perché la sede dell'agenzia europea a Francoforte, chi l'ha deciso? In base a quali principi, se non a quello di, direi, uniformarla alla Banca centrale europea? Noi proponiamo la sede di Milano, per esempio, grande piazza finanziaria e grande piazza bancaria, anche dal punto di vista geoeconomico al centro dell'Europa.</p>
      <p sl="it">Io credo che su questo piano si debba andare in generale molto più a fondo, con misure che bisogna avere il coraggio di prendere, per esempio introducendo nella legislazione europea una separazione in base ai principi della vecchia legge americana, una separazione tra le banche di speculazione e le banche commerciali e di raccolta.</p>
    </intervention>
    <intervention id="2-407" speaker_id="96779" name="Danuta Maria Hübner" is_mep="True" mode="spoken">
      <p sl="en">Signora Presidente, la crisi attuale ci ha insegnato che quando una banca europea si mette nei guai, i suoi problemi possono ricadere oltre frontiera. Si sta istituendo un sistema europeo di vigilanza finanziaria per prevenire situazioni simili, mentre è auspicabile che un quadro europeo per la gestione delle crisi transfrontaliere porti a compimento il prima possibile l'architettura di vigilanza.</p>
      <p sl="en">Gli ultimi due anni hanno dimostrato che basarsi su approcci nazionali per far fronte alle crisi è palesemente una soluzione non ottimale. Il nuovo sistema dovrà essere sviluppato così da poter gestire una crisi in modo economicamente efficiente, eliminando i pericoli morali ed escludendo salvataggi a carico dei contribuenti. I trasferimenti patrimoniali dovranno essere regolamentati in modo da garantire parità di condizioni, soprattutto per i paesi ospiti.</p>
      <p sl="en">Il sistema di gestione delle crisi transfrontaliere – basato su ventotto criteri – dovrebbe essere progettato in modo tale da eliminare l'interdipendenza tra le banche e i bilanci nazionali, contribuendo inoltre alla nascita di un mercato bancario unico dell'Unione. Dopo tutto, se avessimo avuto un mercato bancario unico in Europa, non avremmo dovuto parlare di gestione delle crisi transfrontaliere.</p>
      <p sl="en">Ultimo ma non meno importante, mi preme sottolineare che tutti gli elementi del quadro europeo di stabilità finanziaria, al pari del regime di risoluzione per le istituzioni transfrontaliere, devono essere adottati con urgenza al fine di ridurre l'incertezza e la fragilità del settore bancario. Disporre di un meccanismo europeo a regime consentirà all'Europa di essere più efficace nel garantire che le soluzioni globali vengano concretizzate rapidamente.</p>
    </intervention>
    <intervention id="2-408" speaker_id="96671" name="Edward Scicluna" is_mep="True" mode="spoken">
      <p sl="en">Signora Presidente, innanzi tutto vorrei congratularmi con tutti i relatori per il lavoro svolto su questo importantissimo pacchetto di riforme. Questa revisione dell'architettura finanziaria dell'Unione europea ha rappresentato un impegno enorme per la commissione per gli affari economici e monetari e ha dominato gran parte del mio primo anno in qualità di parlamentare europeo.</p>
      <p sl="en">Sono lieto che a quanto pare si sia vicini a un accordo. Un buon funzionamento dell’Unione e dei sistemi finanziari globali, oltre all’attenuazione delle minacce, richiede una migliore coerenza tra macro e microvigilanza. A posteriori, sembra incredibile che non vi sia stato un unico organismo macroprudenziale a livello europeo a svolgere proprio questo compito. I nostri mercati finanziari per i paesi sia all'interno che all'esterno dell’eurozona sono così strettamente integrati che un organo di controllo attento alle tendenze del mercato, alle bolle speculative, alle cause future dei rischi sistemici e agli squilibri, forse avrebbe portato ad una risposta alla crisi più rapida e coordinata.</p>
      <p sl="en">La crisi ha dimostrato molte cose: che il nostro quadro normativo non era abbastanza solido, che i mercati non sempre si autocorreggono, e peggio ancora, che erano esposti a rischi sistemici non monitorati. Accolgo con favore, in particolare, l'istituzione del Comitato europeo per il rischio sistemico, un organismo destinato a fungere da sentinella e a lanciare un primo allarme per i rischi sistemici o per gli squilibri.</p>
      <p sl="en">A questo proposito, la priorità più immediata è di fornire una definizione qualitativa del rischio sistemico per consentire un funzionamento efficace. Accogliamo con favore la recente decisione di pubblicare a breve i risultati dei test di stress di alcune delle maggiori banche nell’Unione europea. Spero che la Commissione seguirà questo esempio, realizzando e rendendo pubblici, su base regolare, i test di stress delle finanze pubbliche di tutti gli Stati membri.</p>
      <p sl="en">In conclusione, il Parlamento ha compiuto un enorme sforzo e ha dimostrato la volontà politica di raggiungere un compromesso e un accordo su questo pacchetto di riforme prima della pausa estiva, ma è anche rincuorante che l'accordo sia ormai prossimo e che queste riforme possano entrare in vigore prima del gennaio 2011.</p>
    </intervention>
    <intervention id="2-409" speaker_id="96949" name="Vicky Ford" is_mep="True" mode="spoken">
      <p sl="en">Signora Presidente, vorrei innanzi tutto ringraziare di cuore i relatori per il loro difficilissimo lavoro, e il Commissario, i membri del Parlamento e della Presidenza che ieri notte hanno negoziato pazientemente fin quasi a mezzanotte. Siamo tutti d'accordo che l'ESRB e l'ESA permetteranno un approccio completamente nuovo e necessario alla gestione del rischio finanziario in tutta Europa: è un passo positivo, ma non semplice.</p>
      <p sl="en">Il pacchetto è composto da cinque diverse direttive che possono modificarne o influenzarne altre 11: vi sono dei cambiamenti significativi nel modo in cui interagiscono le sorveglianze nazionali, le banche centrali e i ministri. Sono estremamente lieta di constatare quanto siamo prossimi a un accordo finale; posso già scorgere un accordo su 64 dei 67 articoli dell’ESA, e per i tre che restano vi è già un accordo sulla maggior parte delle sub-clausole. Tutti, compresi gli stessi relatori, dobbiamo esserne molto fieri.</p>
      <p sl="en">Vi prego, la prossima settimana, di mantenere aperto il dialogo nel corso dei negoziati Ecofin. Abbiamo bisogno di istituire queste autorità, assicurandoci che dispongano di personale di alta qualità e, se necessario, accrescendone in seguito i poteri.</p>
    </intervention>
    <intervention id="2-410" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">Desidero anch’io richiamare l'attenzione sulle attività delle banche straniere nei nuovi Stati membri che non fanno parte dell’eurozona.</p>
      <p sl="ro">Queste attività devono essere considerate della massima importanza nel quadro della vigilanza del sistema finanziario, sia a livello di Unione europea sia a livello nazionale, al fine di prevenire l'incidenza di comportamenti irrazionali e sconsiderati.</p>
      <p sl="ro">Sono a favore di questa azione in quanto le banche straniere in alcuni nuovi Stati membri hanno creato un rischio enorme: hanno preso crediti esterni a breve termine e concesso crediti a medio e lungo termine alle imprese e ai cittadini di tali paesi. È stata questa una delle principali ragioni per cui i paesi interessati hanno chiesto urgentemente il sostegno condizionato del Fondo monetario internazionale.</p>
    </intervention>
    <intervention id="2-411" speaker_id="96997" name="Burkhard Balz" is_mep="True" mode="spoken">
      <p sl="de">Signora Presidente, anche in Europa abbiamo bisogno di un maggior controllo dei mercati finanziari. La crisi economica e finanziaria ha reso vistosamente e dolorosamente palesi le opportunità perdute in passato.</p>
      <p sl="de">Le autorità di vigilanza finanziaria europea devono essere dotate di ampi poteri. Non devono trasformarsi in gusci vuoti che assistono passivamente agli sviluppi del mercato. In particolare, per le istituzioni finanziarie operanti a livello transfrontaliero è necessario un organismo centrale che al momento cruciale possa cooperare con gli organismi nazionali di controllo e fornire interventi rapidi e mirati. Nei momenti di emergenza i poteri di intervento diretto sono indispensabili in caso di divergenza tra le autorità nazionali e anche laddove si verifichino violazioni del diritto comunitario.</p>
      <p sl="de">Il Consiglio deve finalmente accettare il Parlamento europeo come legislatore equipollente. Certo non è mancato il lavoro preparatorio da parte dei parlamentari responsabili. Si sono tenute numerose discussioni e il lavoro è stato svolto in Parlamento in modo rapido e mirato. Attendiamo ora che il Consiglio fornisca risposte chiare e proposte concrete per iscritto. Per descrivere la situazione mi pare calzante un riferimento ai mondiali di calcio: ora la palla passa al Consiglio.</p>
    </intervention>
    <intervention id="2-412" speaker_id="96830" name="Enikő Győri" is_mep="True" mode="spoken">
      <p sl="hu">La crisi ha impartito a noi tutti una dolorosa lezione: non possiamo permettere che le istituzioni finanziarie svolgano attività speculative e senza supervisione, che comportino un rischio per la sicurezza lavorativa di milioni di persone. Le nuove autorità di sorveglianza serviranno proprio a questo scopo. Sono lieta che le proposte di compromesso presentate al Consiglio includano importanti emendamenti per l'Europa centrale e orientale. È stato ad esempio concesso ai presidenti delle banche centrali degli Stati membri al di fuori dell’eurozona abbiano il diritto di partecipare agli organi di gestione del Comitato europeo per il rischio sistemico, ed è stato anche concordato l’utilizzo di un processo decisionale a maggioranza semplice in caso di controversie tra autorità di vigilanza. Le nuove autorità di sorveglianza dovranno essere istituite con l'inizio della Presidenza ungherese, ovvero il 1° gennaio 2011. Al fine di raggiungere un compromesso, ritengo necessario che tanto il Consiglio quanto il Parlamento facciano delle concessioni, ove tecnicamente opportuno e ragionevole. Per esempio, il Consiglio deve consentire che le sedi di tutte le nuove autorità risiedano a Francoforte, deve permettere che gli enti finanziari transfrontalieri vengano posti sotto la vigilanza degli organismi europei di sorveglianza e deve fare in modo che questi organismi siano indipendenti della Commissione. Anche il Parlamento deve fare delle concessioni. Onorevoli colleghi, io credo che è sufficiente concentrarsi esclusivamente sulla guida strategica, invece di stabilire standard tecnici. Il Consiglio “Ecofin” deve infine avere il diritto di segnalare una crisi economica. Confido che si possa raggiunto un accordo di compromesso entro settembre al più tardi e che le nuove istituzioni entrino in vigore il 1° gennaio.</p>
    </intervention>
    <intervention id="2-413" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signora Presidente, sono lieto di trovare in quest'Aula il mio amico Commissario Barnier. Vorrei anche esprimere la mia gratitudine all’onorevole García-Margallo y Marfil per aver accettato che, qualora un istituto di credito non sia più regolamentato da un'autorità nazionale, la competenza in questo settore spetti alla futura autorità bancaria europea. Penso agli istituti bancari internazionali pubblici e, in particolare, alla Banca europea degli investimenti.</p>
      <p sl="fr">Vorrei discutere di due argomenti che mi sembrano importanti: in primo luogo, i principi contabili e quindi la controversia in atto con i nostri amici americani sul valore congruo.</p>
      <p sl="fr">Dovremo essere in grado di arrivare ad un accordo nel settore finanziario e nel contesto delle società di assicurazione e delle autorità di mercato e, in caso contrario, di disporre dei nostri standard contabili in questi settori finanziari.</p>
      <p sl="fr">Infine, se dovesse capitarci di affrontare la questione del fallimento degli Stati, propongo di riflettere sulle responsabilità degli enti creditizi e, in particolare, biasimare gli istituti di credito che abbiano aiutato impropriamente uno Stato in difficoltà finanziarie. Non mi pare giusto che un istituto di credito debba continuare a concedere prestiti a uno Stato che non rispetta le regole del Patto di stabilità e di crescita.</p>
    </intervention>
    <intervention id="2-414" speaker_id="96814" name="Elena Băsescu" is_mep="True" mode="spoken">
      <p sl="ro">Questa crisi ha dimostrato che abbiamo bisogno di un meccanismo più efficace per la regolamentazione dei mercati finanziari transfrontalieri e per la loro sorveglianza.</p>
      <p sl="ro">L'obiettivo principale di tutto il pacchetto legislativo è conservare la stabilità finanziaria nell'Unione europea, di individuare in tempo utile i rischi esistenti nel sistema e di tutelare gli investitori. Tuttavia è importantissimo evitare un eccesso di regolamentazione del mercato che potrebbe comportare ulteriori oneri burocratici e perfino casi di corruzione.</p>
      <p sl="ro">Ritengo che le tre autorità europee di sorveglianza e il Comitato europeo per il rischio sistemico contribuiranno a rafforzare la vigilanza a livello europeo. Per questo motivo è importante che il Parlamento, il Consiglio e la Commissione raggiungano al più presto un compromesso sulle proposte per migliorare la regolamentazione e la sorveglianza.</p>
    </intervention>
    <intervention id="2-415" speaker_id="96680" name="Zigmantas Balčytis" is_mep="True" mode="spoken">
      <p sl="lt">In verità, fino ad ora, molti tra noi politici non hanno potuto rispondere a una semplice domanda: perché si è verificata questa crisi finanziaria? Dove eravamo prima e perché non siamo stati in grado di prevedere che sarebbe finita così? Per come la vedo, abbiamo lasciato una semplice questione, ovvero il controllo, nelle mani degli stessi operatori del mercato finanziario. Ritengo che oggi sia inevitabile la creazione di queste tre istituzioni: bisogna veramente farlo perché i dati che raccoglieranno, saranno molto importanti e in parte riservati. Ritengo che, nell’ambito del suo mandato, il Commissario Barnier abbia indicato, per completare il quadro principale, la necessità di creare un'agenzia di rating europea. Se in futuro disporremo di un meccanismo completo, potremo utilizzare i dati raccolti per aumentare la competitività del mercato europeo.</p>
    </intervention>
    <intervention id="2-416" speaker_id="4335" name="Marielle De Sarnez" is_mep="True" mode="spoken">
      <p sl="fr">Signora Presidente, abbiamo attraversato una crisi finanziaria molto grave e profonda che ha scosso il mondo, destabilizzato la nostra economia, aggravato la disoccupazione e accelerato il nostro debito, e continuiamo ancora a subirne gli effetti.</p>
      <p sl="fr">Mi sembra pertanto che la nostra responsabilità sia chiara: dobbiamo fare tutto il possibile affinché questa situazione non si ripeta. Per questo è fondamentale che i relatori, la Commissione e il Consiglio procedano insieme a passo spedito per raggiungere finalmente un accordo onorevole. Abbiamo bisogno di regolamentazione e di sorveglianza, di autorità forti e indipendenti, nell'interesse dei cittadini europei. Anche l'Unione europea deve realizzare quello che gli Stati Uniti sono riusciti a compiere. Questo è l'unico modo a nostra disposizione per cambiare le cose ed è per questo che dobbiamo riuscirci.</p>
    </intervention>
    <intervention id="2-417" speaker_id="96654" name="Jaroslav Paška" is_mep="True" mode="spoken">
      <p sl="sk">La continua turbolenza dei mercati finanziari ci mostra che il sistema finanziario globale è molto sensibile a tutte le informazioni sui debiti o sulla solvibilità dei singoli attori in campo.</p>
      <p sl="sk">Ovviamente, anche i paesi dell'Unione Europea non possono evitare un’ombra di sospetto dall’esterno, facciano essi parte o meno dell’eurozona. È quindi una condizione elementare per il funzionamento dell'Unione che ogni Stato persegua una politica economica responsabile e credibile. Tuttavia, gli sforzi per creare una regolamentazione più severa e una più attenta sorveglianza non bastano da soli a prevenire possibili crisi.</p>
      <p sl="sk">La crescita smisurata e la sete di guadagno del settore finanziario in rapporto all'economia reale hanno condotto a pratiche rischiose che hanno trasformato l'economia mondiale in una specie di casinò in cui i paesi e i loro cittadini si ritrovano a fornire le garanzie ultime per i giocatori d'azzardo della finanza.</p>
      <p sl="sk">Dobbiamo continuare a lavorare con pazienza per una più ampia ed equilibrata riforma possibile del sistema finanziario, in modo che le nuove regole possano eliminare il gioco d'azzardo tanto dalla sfera politica quanto dalle istituzioni finanziarie.</p>
    </intervention>
    <intervention id="2-418" speaker_id="96818" name="Salvatore Iacolino" is_mep="True" mode="spoken">
      <p sl="it">Signora Presidente, onorevoli colleghi, una politica finanziaria dell'Unione europea seria e credibile deve mettere al centro della propria agenda un forte coordinamento fra le politiche comunitarie e quelle dei singoli Stati membri. Il nuovo programma pluriennale 2014-2020 deve tenere in debito conto questa opportunità, che rappresenta nello stesso tempo una prospettiva seria di sviluppo sostenibile.</p>
      <p sl="it">Le autorità che a tal fine dovrebbero essere attivate devono sviluppare strategie di intervento coerente con la crescita sostenibile dell'Unione europea e ancora più vigilanza, per impedire il possibile collasso del sistema, senza con ciò frenare la sana imprenditoria. Il sistema delle banche – e perché no – soprattutto direi, tutelando nel contempo la famiglia, una migliore regolamentazione ed una vigilanza severa, per dare ulteriore vitalità ad un sistema, quello europeo, che ha bisogno di crescente prosperità.</p>
    </intervention>
    <intervention id="2-419" speaker_id="4246" name="Othmar Karas" is_mep="True" mode="spoken">
      <p sl="de">Signora Presidente, vorrei rivolgere questo invito al Consiglio, ora assente: tornate a un’Europa forte con un senso comunitario, non fuggite dalla realtà, guardate negli occhi i cittadini e non scaricate le responsabilità sulle generazioni future.</p>
      <p sl="de">Abbiamo bisogno di un maggiore coinvolgimento dell'Europa. La proposta presentata dalla Commissione prevede già uno scenario di base, ma serve una vigilanza rigorosa, il diritto di intervento e una funzione mediatrice. In caso di emergenze bisogna prendere decisioni senza preavviso. Chiediamo una vigilanza bancaria che partecipi alla gestione delle crisi. La clausola di salvaguardia è uno strumento ostruzionistico e viola la solidarietà comunitaria.</p>
      <p sl="de">Abbiamo bisogno di una vigilanza rigorosa. Dobbiamo trovare un accordo la prossima settimana, uscire dallo stallo e dire ai nostri cittadini che siamo pronti e disposti a raccogliere la sfida.</p>
    </intervention>
    <intervention id="2-420" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Signora Presidente, la ringrazio molto per avermi dato la parola. Vorrei sottolineare con forza che ciò di cui stiamo parlando oggi non riguarda solo l'economia dei singoli Stati membri, ma riguarda 500 milioni di persone.</p>
      <p sl="pl">È molto positivo che l'Unione europea si impegni attivamente nel garantire la sicurezza finanziaria. A questo proposito, è degna di nota l'accresciuta attività del Parlamento stesso, della Commissione europea e della Banca centrale europea. Concordo pienamente con il sostegno agli Stati membri in situazioni di crisi, ma “sostenere” non significa “liquidare”. Ricordiamoci di collegare la responsabilità dell'Unione a quella di tutti gli Stati membri. Una migliore supervisione a livello europeo è una buona idea, ma dobbiamo anche chiedere di più in materia di sorveglianza nazionale.</p>
    </intervention>
    <intervention id="2-421" speaker_id="96874" name="Alexandra Thein" is_mep="True" mode="spoken">
      <p sl="de">Signora Presidente, signor Commissario, la crisi finanziaria ha evidenziato l’assoluta necessità di un’uniforme autorità di sorveglianza finanziaria per l'Unione europea. Le tre autorità di vigilanza a livello europeo, previste per banche, assicurazioni e valori mobiliari devono avere il diritto di intervenire direttamente in istituzioni nazionali come la Deutsche Bank.</p>
      <p sl="de">Questo diritto di intervento è limitato a casi assolutamente eccezionali e speriamo non sia mai utilizzato. In qualità di membro della commissione giuridica, mi rammarico che la commissione competente non abbia preso in considerazione le nostre obiezioni costituzionali riguardo ai diritti di intervento previsti, a livello europeo e nazionale, specialmente sulla scia della sentenza della Corte costituzionale federale tedesca sul trattato di Lisbona. Non è stata raccolta una raccomandazione della commissione giuridica in base alla quale la Commissione, in quanto custode dei trattati, agirebbe come autorità decisionale ultima nel quadro di una procedura predefinita, o, in altre parole, avrebbe l'ultima parola.</p>
      <p sl="de">Su questo punto, la commissione giuridica riconosce che la competenza tecnica necessaria a dare giudizi è indiscutibilmente disponibile presso le autorità di vigilanza nazionali ed europee e non in Commissione. Mi auguro che durante i negoziati in corso si trovi una soluzione anche a questo problema costituzionale.</p>
    </intervention>
    <intervention id="2-422" speaker_id="97196" name="Oreste Rossi" is_mep="True" mode="spoken">
      <p sl="it">Signora Presidente, onorevoli colleghi, in un tempo di crisi economica e finanziaria l'Unione europea dovrebbe adottare forti misure a livello europeo, aumentando il controllo sugli istituti bancari e sui mercati finanziari.</p>
      <p sl="it">La creazione di quattro nuovi organi di controllo potrebbe presentarsi come valida alternativa, garantendo una stretta collaborazione con gli organi di supervisione nazionali. Non si tratterebbe di organi responsabili di monitorare l'intero settore di loro competenza, ma specifiche istituzioni finanziarie composte da rappresentanti al più alto livello delle autorità di supervisione nazionali, che contribuiranno ad armonizzare gli standard e la regolamentazione fra gli Stati UE. In particolare, l'autorità bancaria europea valuterà l'accesso, la disponibilità e i costi del credito per i consumatori e le piccole e medie imprese.</p>
      <p sl="it">A conclusione del G20, purtroppo, l'idea di tassare le banche, fortemente sostenuta sia dal Presidente Barroso, sia da Van Rompuy, non è stata nemmeno presa in considerazione. In un'Europa sempre più esposta alla crisi è necessario intervenire congiuntamente al fine di costruire regole comuni a tutela dei cittadini e degli investitori.</p>
    </intervention>
    <intervention id="2-423" speaker_id="1922" name="Thomas Mann" is_mep="True" mode="spoken">
      <p sl="de">Signora Presidente, un'efficace autorità di vigilanza bancaria europea, come illustrato nella relazione García-Margallo y Marfil, contribuirà all'architettura di un nuovo sistema di controllo finanziario. Vogliamo mantenere sempre al minimo i rischi sistemici, e per farlo abbiamo bisogno di rafforzare i requisiti patrimoniali delle banche, tra l'altro al fine di svolgere attività che comportino meno rischi. Tuttavia la precedenza va data alle autorità nazionali di vigilanza, che devono finalmente collaborare tra loro e tenersi pienamente informate a vicenda, impedendo così le operazioni a rischio.</p>
      <p sl="de">L'importanza degli specifici interessi nazionali, come stabilito da alcuni ministri delle Finanze dell'Unione europea, deve rimanere in secondo piano. Sarebbe disastroso se anche un solo Stato membro abbandonasse lo schieramento, e non mi rivolgo solamente ai paesi dell’eurozona. La Presidenza del Consiglio, che ora è assente, deve assumersi la responsabilità di intessere un dialogo stretto con il Parlamento europeo e la Commissione, oltre a riorientare le riflessioni nazionali verso una comune e coerente azione a lungo termine. Per il bene dei contribuenti, abbiamo bisogno di un maggiore e non di un minore coinvolgimento dell’Europa.</p>
    </intervention>
    <intervention id="2-424" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, il fatto che 64 dei 67 articoli siano già stati concordati indica che non solo tutti sono soddisfatti di quanto è stato proposto, ma che sono estremamente lieti che qualcuno, da qualche parte, stia prendendo il controllo di una situazione che per troppo tempo è andata a rotta di collo e ha provocato la terribile situazione in cui ci ritroviamo. Per quanto riguarda le persone comuni, vedono che queste proposte portano la speranza dove c'era la disperazione, il controllo dove c'era il disordine, l'onestà dove vi era la corruzione e l’ottimismo dove c'era il pessimismo.</p>
      <p sl="en">Certo, alle banche, alle autorità di regolamentazione e agli speculatori – e in realtà ai governi deboli – arriva forte e chiaro non solo il messaggio odierno che sono troppo grandi per fallire, ma che da ora in poi, sono troppo grandi per sbagliare nel conseguire risultati. Se non riusciranno a conseguire risultati, dovranno risponderne a qualcuno. Questo è il messaggio fondamentale.</p>
      <p sl="en">Vorrei concludere dicendo che non ho considero un problema il fatto che le istituzioni abbiano sede a Francoforte; dopo tutto, la Germania ha rappresentato un modello di correttezza finanziaria migliore di molti altri.</p>
    </intervention>
    <intervention id="2-425" speaker_id="28112" name="Gay Mitchell" is_mep="True" mode="spoken">
      <p sl="en">Signora Presidente, in gran parte, il problema causato in Irlanda dalla crisi bancaria e finanziaria può essere fatto risalire a patrimoni sopravalutati, in particolare per le abitazioni ma anche per altre proprietà su cui le banche prestano denaro.</p>
      <p sl="en">La Banca centrale europea ha conseguito rilevanti risultati nel controllo nell'Unione europea dell'inflazione, cosa ben diversa dall’inflazione mobiliare. Per due anni e mezzo, ad ogni riunione tra la commissione per i problemi economici e monetari e il presidente della Banca centrale, ho sollevato la questione di come intervenire per controllare l'inflazione mobiliare.</p>
      <p sl="en">Laddove il tasso di interesse viene utilizzato come metodo per controllare la nostra inflazione, avere bassi tassi d'interesse è un ottimo strumento se lo si impiega per quelli più bassi o più elevati. Il problema è che ignoriamo l’inflazione mobiliare. In queste nuove istituzioni dobbiamo trovare un modo per reinserire nei calcoli l'inflazione mobiliare e per avere un sistema di allarme preventivo che si occupi dei patrimoni, e in particolare dell'inflazione dei prezzi delle case, perché questo è al centro del problema in alcuni dei nostri paesi, e nel mio in particolare.</p>
    </intervention>
    <intervention id="2-426" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signora Presidente, innanzi tutto mi scuso per l'assenza del Commissario Rehn, che ha dovuto prendere un aereo, ma che ha già ampiamente ascoltato le parti essenziali dei nostri discorsi. Gli riferirò tutti quegli elementi che possono riguardarlo direttamente.</p>
      <p sl="fr">Vorrei innanzi tutto richiamare l'attenzione della Presidente, dell’onorevole Bowles e dell’onorevole Ferreira, sull'importanza che attribuisco a questo intero sistema preventivo e prudenziale. L’onorevole Bowles ci ha ricordato la necessità di misure preventive di intervento. Ritengo che sia una buona idea e la ritroverete nelle comunicazioni della Commissione in ottobre, negli strumenti e nella legislazione che presenterò nel 2011. Inoltre, signora Presidente, presterò molta attenzione al proseguimento di Solvibilità II e anche a quanto riguarda l'attuazione di Basilea II.</p>
      <p sl="fr">Molti di voi, onorevoli colleghi – gli onorevoli Ferber, poco fa, Győri, Balčytis e Karas poc’anzi – hanno parlato dei cittadini. Penso sia bene ricordare alla gente che il colpo, l'effetto a cascata e le conseguenze umane sociali di questa crisi finanziaria, con le sue conseguenze economiche e sociali, non sono al termine. Stiamo infatti realizzando questa riforma per i cittadini. Ritengo, al pari di molti di voi, che se dovesse capitare una nuova crisi (i rischi nei vari settori sono stati ricordati poco fa) senza aver imparato la lezione della crisi finanziaria degli ultimi due anni, e senza aver creato strumenti preventivi e precauzionali, i cittadini non ce lo perdonerebbero. Questa è molto più di una riforma per i cittadini; si tratta di mettere i servizi finanziari e i mercati al servizio dell'economia reale, dell'occupazione e quindi dei cittadini. Questa è una delle mie priorità, a prescindere da quanto stiamo dicendo questo pomeriggio, signora Presidente, su altri temi che interessano i cittadini come la tutela dei consumatori di determinati prodotti finanziari.</p>
      <p sl="fr">Proprio oggi, su mia proposta, la Commissione ha adottato la revisione della direttiva sulla garanzia dei depositi, la revisione della direttiva in materia di compensazione per gli investitori e un Libro bianco sulle garanzie nel settore delle assicurazioni.</p>
      <p sl="fr">L’onorevole Lulling ha parlato di un tema che interessa il mio collega, Commissario Rehn. È chiaro, onorevole Lulling, che il presidente della Banca centrale deve svolgere un ruolo preminente nel Consiglio europeo per il rischio sistemico. L'esatto meccanismo di nomina del presidente è un punto su cui stiamo lavorando con il mio collega, Commissario Rehn.</p>
      <p sl="fr">Onorevole Klinz, vorrei ringraziarla per il sostegno che ci sta dimostrando. Lei ci ha ricordato l'importanza di applicare le regole in modo corretto. Questo è il principio che sta alla base di un codice unico, al quale sono personalmente molto favorevole.</p>
      <p sl="fr">Vorrei confermare ancora una volta agli onorevoli Lamberts e Giegold, che si trova qui, il mio interesse per la questione delle autorità europee che vietino determinati prodotti o determinate operazioni. Sono aperto a questa idea e le autorità di vigilanza riunite nella nuova rete europea dovranno essere proattive nella supervisione dei prodotti, in particolare quelli più dannosi che possono rappresentare un rischio per la stabilità finanziaria e per la tutela dei consumatori appena menzionata. Bisogna iniziare, onorevole Giegold, prima ancora di parlare di un divieto e prevedere un importante ruolo di coordinamento per le autorità in questo settore. Il Consiglio ha inoltre accettato che le autorità possano ricoprire un ruolo simile. Penso che sia possibile raggiungere un accordo su un testo che garantisca un ampio margine di applicazione, prevedendo al contempo la possibilità di agire su prodotti o transazioni pericolose.</p>
      <p sl="fr">Gli onorevoli Hübner, Méndez de Vigo, Balz e Audy hanno accennato alla missione transfrontaliera di queste istituzioni. La proposta della commissione per i problemi economici e monetari di rimettere alle autorità il controllo delle istituzioni transfrontaliere è una scelta che pone problemi politici e tecnici che vi suggerisco di non ignorare. La cosa importante per me è che dal 1° gennaio 2011 entrino in funzione autorità che abbiano veri poteri vincolanti per far fronte alla mancanza di coordinamento e alla debolezza o alla mancata vigilanza palesatesi in passato, per agire in caso di emergenza, per garantire il rispetto del diritto comunitario e per controllare le agenzie di rating di cui molti di voi hanno parlato questo pomeriggio.</p>
      <p sl="fr">Dopo che queste autorità avranno operato per tre anni e quando si sarà consolidata la loro reputazione sul mercato, procederemo ad una valutazione insieme a voi per valutare l’eventuale necessità di un cambio di competenze.</p>
      <p sl="fr">Anche l’onorevole Bodu, il Presidente e gli onorevoli Lehne e Regner hanno dato il loro sostegno al lavoro che stiamo svolgendo insieme. Abbiamo effettivamente bisogno, come ho appena detto, di una reale sorveglianza europea che sia efficiente e coordinata. Per questo motivo è molto importante utilizzare in modo intelligente i giorni che abbiamo a disposizione, in modo da riuscire a convincere il Consiglio a cogliere l’occasione che gli si presenta, e che gli avete offerto, di fornire dettagli su questi temi e di raggiungere un reale accordo.</p>
      <p sl="fr">L’onorevole Baldassarre ha menzionato una preoccupazione condivisa anche dall'onorevole Lehne e relativa alle competenze delle autorità. Vorrei ricordare all'onorevole Baldassarre che le proposte che ho avanzato a nome della Commissione, presentate anche prima di me, sono state preparate con il nostro servizio giuridico, fatte salve le competenze della Commissione.</p>
      <p sl="fr">Gli onorevoli Pittella, Méndez de Vigo, De Sarnez poc'anzi, Goulard, Ferber e Lulling ci hanno ricordato l'ambizione delle proposte avanzate dal gruppo de Larosière. Come ha detto anche l'onorevole Goulard, si tratta di proposte presentate su richiesta del Presidente Barroso. Abbiamo cercato, nella proposta della Commissione, di rimanere il più vicino possibile e talvolta perfino di spingerci un po’ oltre l'ambizione della relazione de Larosière su questa architettura europea. Desidero rinnovarvi il mio auspicio che, nelle prossime settimane e, spero, nei giorni a venire, grazie alla collaborazione di cui ci potremo godere con il Consiglio dei ministri delle Finanze, si possa rimanere il più vicino possibile alla credibilità e all'ambizione di questi proposte iniziali della Commissione, basate sulla proposta da Jacques de Larosière.</p>
      <p sl="fr">Vorrei spendere una parola su un argomento che gli onorevoli Bokros e Audy hanno trattato prima, in materia di principi contabili. Questo ha a che fare con la messa a punto transatlantica a cui talvolta mi capita di accennare. Io non sono preoccupato per l'energica interazione tra americani ed europei. Al momento, l'80 per cento degli scambi finanziari avvengono su entrambi i lati dell'Atlantico; le altre regioni del mondo sono lì, tra gli americani e gli europei. Ho notato che il Presidente Obama e i leader europei hanno firmato gli accordi e hanno preso le decisioni al G20; seguiamo la stessa tabella di marcia. Inoltre, l’ultimo G20 era a mio parere un po’ come un G20 di monitoraggio. Anche se fosse stato solo questo, è importante mostrare la medesima determinazione nell’attuare quanto è già stato deciso e che è ben lungi dall'essere attuato. Gli americani hanno adottato un metodo diverso dal nostro: hanno adottato un pacchetto globale. Ora per attuare tali decisioni sarà necessario prendere in esame le questioni una per una. Per quanto ci riguarda, abbiamo attualmente in corso di esame una serie di proposte per il regolamento sugli hedge fund e i private equity : la prima è stata appena adottata con la direttiva relativa ai requisiti patrimoniali (CRD III), e l’altra spero venga adottata con la supervisione.</p>
      <p sl="fr">Mattone su mattone, settimana dopo settimana, elaboreremo tutte le proposte previste della Commissione per l'attuazione delle decisioni del G20. Per questa ragione non ho voluto solo fare la stessa cosa degli americani, ma fornirvi una visione globale in modo che i giornalisti, le imprese, i mercati, i cittadini e i parlamentari europei e nazionali dispongano di una visione d’insieme, e inserire tutto questo ordine del giorno in un documento completo e coerente adottato lo scorso 2 giugno e che ora costituisce la nostra tabella di marcia.</p>
      <p sl="fr">Su alcuni punti gli americani hanno fatto qualcosa in più, ma il prossimo settembre noi dovremo agire anche su un punto estremamente importante, ossia la regolamentazione dei derivati e delle vendite allo scoperto.</p>
      <p sl="fr">Ritengo vi sia un reale parallelo tra americani ed europei. Non usiamo sempre gli stessi strumenti e non useremo sempre gli stessi metodi. I nostri settori bancari sono alquanto diversi. Vi ricordo che in Europa, le banche finanziano fra i due terzi e i tre quarti dell'economia. Negli Stati Uniti accade il contrario. Non abbiamo sempre le medesime strutture bancarie, non useremo sempre gli stessi strumenti, ma dobbiamo raggiungere analoghi obiettivi entro un medesimo termine di tempo. L'unica questione, signora Presidente, su cui è in corso un dibattito che può diventare una divergenza è quella menzionata dall'onorevole Audy, ovvero le norme contabili. A questo proposito, stiamo intrattenendo un dialogo fiducioso con gli americani, ma senza ingenuità.</p>
      <p sl="fr">In sostanza questo è quanto volevo dire e vi ringrazio per i vostri interventi.</p>
    </intervention>
    <intervention id="2-428" speaker_id="97203" name="Ramon Tremosa i Balcells" is_mep="True" mode="spoken" role="relatore">
      <p sl="en">Signor Presidente, immaginiamoci per un momento cosa sarebbe successo in Europa senza l'euro in una crisi di questa portata. Nel mio caso, potrei sostenere che la Spagna probabilmente si sarebbe ritrovata in un gran pasticcio.</p>
      <p sl="en">L'euro è stato creato 11 anni fa. La creazione di una moneta unica non è stato un processo facile e valute europee molto importanti hanno subito consistenti attacchi speculativi. Tuttavia, credo che i benefici e i vantaggi dell'euro per i cittadini dell’eurozona siano molto superiori ai costi connessi.</p>
      <p sl="en">Cari colleghi, oggi stiamo vivendo un altro momento europeo: un nuovo treno europeo – la vigilanza finanziaria europea – è arrivato in stazione e aspetta che i paesi europei salgano a bordo.</p>
      <p sl="en">Desidero anche ricordare che se si verificasse un'altra crisi finanziaria e se continuassimo a fare affari come al solito, non avremmo un'altra opportunità per salvare il settore finanziario. Non dico “confidiamo nella BCE”, perché so che il mio collega, onorevole Giegold, non ama mescolare economia e religione, ma l'ulteriore passo verso un’autorità finanziaria europea accresce il ruolo della Banca centrale europea nella vigilanza finanziaria europea.</p>
    </intervention>
    <intervention id="2-429" speaker_id="28295" name="Antolín Sánchez Presedo" is_mep="True" mode="spoken" role="relatore">
      <p sl="es">Signor Presidente, signor Commissario, onorevoli colleghi, l'Unione europea ha una responsabilità particolare nel settore dei servizi finanziari in quanto è il leader mondiale in materia di banche e assicurazioni, e il secondo più grande mercato al mondo per i valori mobiliari. Gli europei si attendono un sistema di sorveglianza che garantisca l'affidabilità e la forza dei nostri servizi finanziari e noi non possiamo deluderli.</p>
      <p sl="es">Credo che dovremmo impiegare bene il tempo e giungere ad un rapido accordo. Possiamo fare di più in tre direzioni: in primo luogo garantire in caso di urgenza l'efficacia delle decisioni delle autorità, in secondo luogo dimostrare palesemente il nostro impegno nei confronti dei risparmiatori – che hanno la priorità in merito alla tutela degli istituti di deposito – e, in terzo luogo, muovere verso un sistema europeo di risoluzione delle crisi. Chi in passato sosteneva l'autoregolamentazione, deve ora accettare l’autofinanziamento. Nella prossima crisi non potranno essere i cittadini a pagare e a tenersi i cocci.</p>
      <p sl="es">Ci sono tre orientamenti all'interno della direttiva Omnibus: in primo luogo adattarci al trattato di Lisbona, in secondo luogo aumentare la trasparenza, fornire informazioni sulle sanzioni dell’autorità europea di vigilanza dei mercati e garantire che gli istituti finanziari diano le informazioni necessarie per garantire investimenti responsabili e, infine, garantire che vi siano tabelle di corrispondenza per il recepimento delle direttive.</p>
      <p sl="es">Vorrei concludere esprimendo il mio ringraziamento ai relatori: i miei compatrioti, onorevoli Tremosa i Balcells e García-Margallo y Marfil, gli onorevoli Giegold, Goulard, Skinner e Ferreira. Vorrei anche ringraziare i relatori ombra, quelli che hanno proposto emendamenti, tutti coloro che hanno dato un contributo, il personale amministrativo, gli amministratori e i miei assistenti. Hanno svolto un ottimo lavoro che non ha ancora dato i suoi frutti. Mi complimento anche per il lavoro dei rappresentanti della Presidenza e della Commissione. Ad ogni modo, non stiamo in questo Parlamento a fare da Cassandra, ma a legiferare e ad esercitare un efficace controllo.</p>
    </intervention>
    <intervention id="2-430" speaker_id="96730" name="Sven Giegold" is_mep="True" mode="spoken" role="relatore">
      <p sl="de">Signor Presidente, onorevole Tremosa i Balcells, onorevoli colleghi, anche se ora sono tentato di toccare il tema della religione, soprattutto a causa dell'accento posto più volte sul principio di sussidiarietà, trovo sempre irritante che questo principio ispirato dall'etica sociale cristiana venga tirato in ballo ogni volta per affermare che dovremmo fare il meno possibile a livello europeo. Questo principio stabilisce chiaramente che tutto deve essere regolamentato laddove può essere meglio regolamentato, e al livello più basso possibile. Tuttavia, abbiamo assistito al fallimento a livello nazionale del sistema in cui la vigilanza finanziaria è connessa con importanti istituzioni transfrontaliere in un mercato interno unico. È un peccato che i miei colleghi non siano presenti, altrimenti sarei stato felice di renderli ancora più edotti sui principi dell’etica sociale cristiana.</p>
      <p sl="de">Tuttavia è importante per me anche il compromesso che stiamo raggiungendo. Ci auguriamo – ovviamente con il suo aiuto, Commissario Barnier – che effettivamente ora ci si arrivi rapidamente al fine di evitare qualsiasi malinteso. La scorsa settimana il Parlamento ha presentato un compromesso dell'ultimo minuto. Secondo l'interpretazione corrente, i punti sui quali ci dichiariamo disponibili a mutare di nuovo la nostra posizione, come parte di un complicato compromesso, vengono ora dati per scontati e tutti gli altri punti devono essere rinegoziati.</p>
      <p sl="de">La logica che vi sta alla base è la seguente: il Parlamento approverà perché tutti noi vogliamo che le autorità entrino in funzione il 1° gennaio 2011. L'unica cosa che posso dire al riguardo è che tutti noi vogliamo che le autorità diventino operative, ma che lotteremo per i poteri forti. In ultima analisi, prendersi tutta la mano quando viene offerto un dito non va bene. Questo metodo fallirà. Il consenso in Parlamento su questo punto è troppo forte e noi vogliamo un compromesso, ma solo con poteri forti. Mi auguro che questo segnale sia ben chiaro al Consiglio, ora assente; in caso contrario, la settimana prossima ci ritroveremo tutti molto a disagio.</p>
    </intervention>
    <intervention id="2-431" speaker_id="97137" name="Sylvie Goulard" is_mep="True" mode="spoken" role="relatore">
      <p sl="fr">Signor Presidente, signor Commissario, vorrei dire tre cose.</p>
      <p sl="fr">La prima è che pur restando flessibili sulla procedura, saremo ancora più severi sulla sostanza. Cerchiamo di essere chiari: ci siamo impegnati e il Parlamento ha accettato di interrompere la procedura di prima lettura. Nulla ci ha costretto a farlo, se non il desiderio comune di trovare un compromesso per avere un reciproco confronto. Non deve finire con “una ciliegia tira l’altra”. Da mesi il Parlamento sta sviluppando una visione molto coerente e ringrazio tutti i colleghi per il loro lavoro; non posso ora citarli tutti, ma a titolo di esempio desidero ringrazio l'onorevole Karas, che ha sottolineato il nostro desiderio di raggiungere una soluzione europea. Questa è la nostra linea e ciò in cui crediamo per ragioni di efficienza.</p>
      <p sl="fr">La mia seconda osservazione ha a che fare con la data. Sì, vogliamo qualcosa a partire dal 1° gennaio e potrei ripetere esattamente le parole dell'onorevole Giegold: “passiamo tanto tempo insieme e siamo talmente d'accordo che finiamo col ripeterci”, ma insisto ancora una volta. La data non è un feticcio, non fissiamo il 1° gennaio in quanto tale; è un termine stabilito per una buona ragione. Non vogliamo però esercitare pressione sul Parlamento solo per ottenere una finta vigilanza europea, purché entro il 1° gennaio.</p>
      <p sl="fr">Infine, vorrei ringraziare tutti i relatori ombra e tutti i colleghi che sono intervenuti, perché riteniamo che vi sia una vera unità di base in questo Parlamento. Certo, ognuno qui ha i propri temi sensibili, ma dobbiamo chiederci – e, signor Commissario, avrei fatto questa domanda anche se la Presidenza fosse stata qui – che cosa riporteremo ai cittadini alla fine di tutto questo. Avremo almeno gettato le fondamenta – non dico l’ultimo piano, ma almeno le fondamenta – di una solida casa europea, o ci rimarrà uno di questi pseudo-compromessi che piacciono al Consiglio, ma di cui il Parlamento farebbe tranquillamente a meno?</p>
    </intervention>
    <intervention id="2-432" speaker_id="1992" name="José Manuel García-Margallo y Marfil" is_mep="True" mode="spoken" role="relatore">
      <p sl="es">Signor Presidente, signor Commissario, vi prego di informare il Consiglio che in questo Parlamento vi è una convergenza di opinioni come raramente è dato di vedere.</p>
      <p sl="es">Il Consiglio deve prenderne atto: per sei mesi ci ha detto di avere un mandato fissato dalla Presidenza svedese ed ora anche noi abbiamo anche un mandato.</p>
      <p sl="es">Visto che parliamo di Cassandra, la cosa importante non è profetizzare sul passato, come ha fatto la Presidenza spagnola, ma prevedere il futuro, come sembra nelle intenzioni della Presidenza belga.</p>
      <p sl="es">Disponiamo di un consenso tanto forte quanto quello in seno al Consiglio, con un ulteriore vantaggio: il vento spira a favore della posizione del Parlamento e non favorisce la posizione vecchia e anacronistica che il Consiglio ha mantenuto fin dall'inizio della Presidenza belga.</p>
      <p sl="es">Abbiamo il vantaggio di aver incorporato proposte che erano state respinte, proposte che si trovavano nella relazione de Larosière, quali ad esempio i meccanismi di risoluzione a cui l'onorevole Ferreira ha fatto riferimento. Non ha senso attivare un supervisore che può prevedere il tempo, ma che non può fare nulla in caso di naufragio.</p>
      <p sl="es">Abbiamo fortunatamente previsto eventi che altre istituzioni hanno solamente confermato a posteriori e quando abbiamo parlato delle istituzioni sistemiche, ci è stato risposto che non esistevano simili organismi: a marzo il Consiglio europeo ne ha invece riconosciuto l’esistenza.</p>
      <p sl="es">Quando abbiamo parlato di il costo della crisi non debba ricadere sui contribuenti e della necessità di istituire i fondi di pre-finanziamento perché il settore affrontasse le proprie responsabilità, ci è stato risposto che era prematuro, utopico o semplicemente idiota; questa stessa proposta è stata poi sostenuta dalla strategia Europa 2020 adottata dalla Commissione, dal Consiglio Ecofin, dal Consiglio europeo a Toronto: non capisco perché non lo sostenga oggi.</p>
      <a text="(Il Presidente interrompe l’oratore)"/>
    </intervention>
    <intervention id="2-433" speaker_id="2081" name="Peter Skinner" is_mep="True" mode="spoken" role="relatore">
      <p sl="en">Signor Presidente, una volta alcuni giornalisti chiesero a Bill Shankly, un famoso manager calcistico del Liverpool, se pensava che il calcio fosse una questione di vita o di morte. Egli rispose: “No, è una questione molto più seria”. Credo che la passione mostrata in quel caso sia propria anche di molti dei relatori e dei relatori ombra nell’ambito in oggetto. Vorrei ringraziare tutti coloro che hanno partecipato. Ci siamo trovati a convergere da posizioni diverse, ma siamo giunti ad un’unica forte posizione in Parlamento. È una posizione forte perché siamo uniti e dobbiamo persuadere molti che è giusta ed appropriata a livello europeo di discussione.</p>
      <p sl="en">Per noi infatti, signor Commissario, il Libro bianco sul sistema di garanzia assicurativa che lei ha citato è molto importante e lo attendiamo con ansia. Accanto ai temi della mediazione vincolante, il Libro bianco ci porta verso i risultati cui ha fatto riferimento l’onorevole Bowles in termini di rilascio del supporto di gruppo, argomento trascurato in Solvibilità II. In effetti, in termini di vigilanza, ritengo possiamo ritenerci giustamente orgogliosi che il nostro continui ad essere un progetto molto ambizioso, che credo porterà in futuro a provvedimenti corretti a livello europeo. Dobbiamo esserne orgogliosi.</p>
      <p sl="en">Dobbiamo essere orgogliosi anche a livello internazionale. Sono d'accordo con lei, signor Commissario, che, rispetto agli Stati Uniti, possiamo essere soddisfatti dei risultati raggiunti internamente in merito alla riforma strutturale: gli Stati Uniti non sono riusciti a fare lo stesso, neanche nel loro più recente progetto di legge finanziaria, in particolare nel settore assicurativo. Questo vantaggio potrebbe tornarci utile a Washington, qualora ve ne fosse bisogno.</p>
      <p sl="en">Non sono completamente d'accordo con lei sulla contabilità finanziaria internazionale e soprattutto, non vi stupirete, non sono d'accordo con l'utilizzo di tendenze storiche.</p>
      <p sl="en">In materia di vigilanza, i relatori meritano comunque una lode. Abbiamo ancora molta strada da fare e ritengo che siamo in dirittura d’arrivo, ma dopo tutto è come una partita di calcio; abbiamo giocato i tempi regolamentari, ora siamo ai supplementari. Speriamo di non dover andare ai calci di rigore.</p>
    </intervention>
    <intervention id="2-434" speaker_id="28308" name="Elisa Ferreira" is_mep="True" mode="spoken" role="relatore">
      <p sl="pt">Cercherò di essere molto breve nel sottolineare solo quattro punti. Il primo è che è stata una straordinaria esperienza lavorare in modo così stretto e unito con i miei colleghi di altre formazioni politiche. Vi ringrazio per avermi integrato nel pacchetto di vigilanza e, in particolare, ringrazio l'onorevole García-Margallo y Marfil per la sua collaborazione.</p>
      <p sl="pt">In secondo luogo, vorrei ringraziare i miei assistenti personali, oltre ai colleghi che hanno apportato contributi alla relazione sotto la mia responsabilità e che mi hanno permesso di integrare il 90 per cento delle loro proposte.</p>
      <p sl="pt">Una menzione speciale per il segretariato amministrativo, per Susana Vravova e per i servizi della commissione.</p>
      <p sl="pt">Infine, un ringraziamento al Commissario per il lavoro svolto e per aver espresso molto chiaramente la speranza – al di là della relazione che spero venga adottata domani – di poter costruire una base solida, una base veramente europea, per la protezione dei cittadini europei.</p>
    </intervention>
    <intervention id="2-435" speaker_id="4346" is_mep="True" mode="spoken" role="Presidente">
      <p sl="unknown">La discussione congiunta è chiusa. La votazione si svolgerà domani, mercoledì 7 luglio 2010, alle ore 12:00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-855" speaker_id="97197" name="Alfredo Pallone" is_mep="True" mode="written">
      <p sl="it">L'Unione non riesce per mancanza di apparati politico-economici idonei e di regole comuni ad affrontare efficacemente e tempestivamente questo tipo di emergenze. Per prima cosa é necessario un sistema di vigilanza realmente funzionante, superando le logiche burocratiche con le quali sono state finora affrontate le crisi sistemiche. In secondo luogo, sono fondamentali il coordinamento e l'armonizzazione delle politiche economiche e fiscali, anche a costo di lasciare indietro quei Paesi più restii ad armonizzare tali politiche. L'Unione Europea ha un dovere politico, sociale e morale di intervenire. Tale dovere trova fondamento nei valori posti alla base dell'Unione e consacrati nei Trattati. Ma l'Unione ha, in primo luogo, un proprio interesse, la recente crisi mondiale ha già ampiamente dimostrato quanto i sistemi finanziari siano interconnessi, gli Stati membri dell'eurozona lo sono ulteriormente. Quindi, per scongiurare una crisi che potrebbe avere conseguenze ben più gravi, é necessario vigilare e intervenire esercitando un rigido controllo esterno. L'economia non può funzionare che con mercati finanziari sani. E dei e mercati che siano al servizio dell'economia. Questa è una delle condizioni affinché i cittadini si approprino del mercato interno, il loro mercato europeo.</p>
    </intervention>
  </section>
  <section id="creitem29" title="12. Strumento europeo per la stabilità finanziaria, meccanismo europeo di stabilizzazione finanziaria e future azioni (discussione)">
    <intervention id="2-437" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’interrogazione orale alla Commissione da parte dell’onorevole Bowles, a nome della commissione per i problemi economici e monetari sullo strumento europeo per la stabilità finanziaria, sul meccanismo europeo di stabilizzazione finanziaria e sulle future azioni (O-0095/2010 - B7-0318/2010).</p>
    </intervention>
    <intervention id="2-438" speaker_id="33570" name="Sharon Bowles" is_mep="True" mode="spoken">
      <p sl="en">autore. – Signor Presidente, oggigiorno viene citata a più riprese l’espressione “il diavolo è nei dettagli”. Talvolta, diventa un bel pretesto per elaborare decisioni dirette ai mercati, senza accorgersi che il seguito neanche così clamoroso degli eventi le smentisca, o comunque rechi più danni che benefici.</p>
      <p sl="en">Mi riferisco ai test di stress per le banche, per i quali sono necessari presupposti credibili e trasparenti e la pubblicazione dei risultati. L’ho già detto quando ci siamo dilungati sull’illustrazione dei dettagli inerenti al salvataggio della Grecia e, infatti, da mesi la commissione ha chiesto ulteriori indicazioni in merito. Siamo noi il diavolo che risiede nei dettagli e ne vogliamo sempre di più.</p>
      <p sl="en">L’11 maggio è stato deliberato un meccanismo europeo di stabilizzazione finanziato dal bilancio dell’Unione europea. Ci è voluto talmente tanto tempo per mantenere le prime promesse che si è rivelato insufficiente, così il 7 giugno è stato creato un Fondo europeo per la stabilità finanziaria più generale. Sarebbe stata utile, e forse più economica, una modesta accelerazione dei tempi.</p>
      <p sl="en">Questi strumenti hanno ripercussioni potenziali sul bilancio dell’Unione europea e sui prestiti da parte di altre istituzioni europee, come la Banca europea per gli investimenti. Sarebbe dannoso se, ancora una volta, si tentasse di salvare le banche con titoli del debito sovrano ai danni delle piccole e medie imprese dell’economia reale, prive di accesso al credito. Quali sono le strategie per mitigare questo effetto, considerando che la crescita ha una capitale importanza per la ripresa e che le piccole e medie imprese saranno in prima linea?</p>
      <p sl="en">Quanto alle stesse società veicolo (SPV), a vantaggio della solidarietà europea, i paesi che non fanno parte dell’eurozona, ma che auspicano un ingresso nel meccanismo di stabilizzazione finanziaria, devono essere in grado di agire in tal senso. Può confermare che è in corso una modifica dei regolamenti delle società veicolo per permettere quanto indicato? Effettivamente, più in generale, come è emerso ieri in seno alla commissione, vorremmo sapere qualcosa di più circa questo veicolo extracontabile, le modalità di contabilizzazione per gli Stati membri e la consulenza per l’attuazione.</p>
      <p sl="en">Molte altre questioni rimangono aperte: come funzionerà il coordinamento tra il fondo di stabilizzazione e il Fondo monetario internazionale? La ripartizione dei fondi sarà fatta nella proporzione di 2 a 1, riflettendo così le somme impegnate? Quale sarà il rapporto tra i rispettivi tassi di interesse? I prestiti dell’Unione europea e del Fondo monetario internazionale avranno pari rango o soltanto i prestiti del FMI beneficeranno dell’esclusione da un’eventuale ristrutturazione dei debiti contratti? La SPV è già attiva o le prime richieste devono passare per il bilancio comunitario?</p>
      <p sl="en">Vorrei passare adesso agli eurobond. C’è un problema fondamentale da affrontare qui: se c’è un eurobond generale con un tasso di interesse comune, si perde uno dei più imponenti stimoli per la disciplina fiscale ovvero le forze di mercato, che attualmente non sono molto popolari. Dormivano, di fatto, mentre la Grecia e altri accumulavano debito molto tempo prima, ma questo p dovuto a un fattore di ponderazione a rischio zero applicato al debito pubblico nella direttiva sui requisiti patrimoniali.</p>
      <p sl="en">Se così non fosse stato, le banche avrebbero gradualmente smaltito i titoli più rischiosi, gli spread sarebbero stati uno specchio più fedele delle posizioni fiscali degli Stati membri, noi non avremmo salvato le banche con il meccanismo di stabilizzazione e, in effetti, i prossimi test di stress sarebbero stati molto meno estenuanti.</p>
      <p sl="en">In quanto parte integrante della nuova governance economica, questi aspetti devono essere consolidati sul lungo termine e, direi, in automatico, non come parte di una procedura per i disavanzi eccessivi politicamente determinata che escluda la ponderazione a rischio zero. Ritengo, tuttavia, che abbiamo l’opportunità di trasformare quello che è un problema della direttiva sui requisiti patrimoniali in uno strumento efficace per il futuro.</p>
      <p sl="en">Fin dalla formulazione di questa interrogazione orale, sono stata piacevolmente colpita dall’intenzione della Commissione di coinvolgere il Parlamento nella governance economica, nelle procedure di vigilanza e nell’elaborazione della futura normativa; anche la commissione sarà lieta di partecipare attivamente a questa azione.</p>
    </intervention>
    <intervention id="2-440" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signora Presidente, come avrà capito, risponderò a nome del collega, Commissario Rehn che, del resto, ha forse usato più tempo di quello a me riservato nella risposta finale. L’onorevole Bowles ha parlato di angeli. Non so se ci siano tanti angeli nei servizi finanziari. Voglio dire all’onorevole Bowles che il diavolo è sempre nei dettagli e risponderò nel modo più preciso possibile alle domande da lei poste.</p>
      <p sl="fr">Prima domanda: di quali importi parliamo quando citiamo il meccanismo europeo di stabilizzazione finanziaria? Qual è il nesso con il massimale delle risorse proprie? Signora Presidente, le conclusioni del Consiglio “Ecofin” parlano di una somma di 60 miliardi di euro per il meccanismo europeo di stabilizzazione finanziaria, ma il limite giuridico è previsto all’articolo 2, paragrafo 2 del regolamento (UE) n. 407/2010 del Consiglio, che limita l’esposizione creditizia dei prestiti al margine disponibile sotto il massimale delle risorse proprie.</p>
      <p sl="fr">La decisione sulle risorse proprie limita all’1,23 per cento del reddito nazionale lordo dell’Unione europea le possibilità, per il bilancio dell’Unione europea, di fare appello al versamento di risorse proprie da parte degli Stati membri. Questo significa che il totale composto dal massimale del quadro finanziario pluriennale e dall’ammontare complessivo dei servizi del debito sui prestiti garantiti dal bilancio dell’Unione europea non deve superare l’1,23 per cento in un dato esercizio. Ecco la precisazione che il Commissario Rehn voleva porgere su questo punto.</p>
      <p sl="fr">Seconda questione: la Commissione è disposta ad effettuare una valutazione d’impatto su questi due strumenti? Secondo il regolamento sul meccanismo europeo di stabilizzazione finanziaria, la Commissione è tenuta a redigere, nei sei mesi successivi alla creazione di questo meccanismo e, comunque, ogni sei mesi, una relazione sul funzionamento dello stesso; la relazione, che includerà naturalmente una valutazione dell’impatto del testo, sarà poi trasmessa al comitato economico e finanziario e al Consiglio. Quanto al Fondo europeo di stabilità finanziaria, si tratta di una struttura intergovernativa il cui funzionamento non è soggetto agli obblighi di valutazione d’impatto applicabili al testo comunitario.</p>
      <p sl="fr">Terzo interrogativo: qual è l’impatto sulle capacità finanziarie della Banca europea per gli investimenti? Il meccanismo europeo di stabilizzazione e il Fondo europeo di stabilità finanziaria non avranno ripercussioni dirette sulle attività di prestito e di finanziamento della BEI. Quest’ultima assolverà soltanto i suoi compiti di gestione delle liquidità, di sostegno logistico e alcune funzioni di back office per il meccanismo europeo di stabilizzazione finanziaria. Essa non concederà e non chiederà prestiti per conto di questo meccanismo.</p>
      <p sl="fr">Quarta domanda: quando sarà presentata una proposta di legge su un meccanismo permanente di gestione delle crisi del debito pubblico? Su quali basi giuridiche? Signora Presidente, la Commissione sta lavorando su eventuali proposte, in stretta collaborazione con i progressi del gruppo di lavoro guidato dal Presidente Van Rompuy. Non è stata ancora scelta esattamente la piattaforma giuridica. È stata appena citata la questione del ruolo del Parlamento europeo. Il Parlamento sarà informato di tutte le evoluzioni che riguardano l’insieme delle nuove procedure e la natura giuridica della sua partecipazione dipenderà dalla base giuridica delle proposte legislative, come previsto dal trattato.</p>
      <p sl="fr">Sesta questione: qual è la forma di coordinamento con il Fondo monetario internazionale? Le condizioni politiche di un potenziale programma di aiuti a uno Stato membro saranno decise di comune accordo con il Fondo monetario internazionale, quando ci sarà un pacchetto comune del meccanismo europeo di stabilizzazione finanziaria e del FMI, come generalmente avviene.</p>
      <p sl="fr">Settimo interrogativo, anch’esso trattato in maniera approfondita: come rispondere alle eventuali necessità di paesi che non sono membri della zona euro? Questi Stati membri, se necessario, possono appellarsi alla normativa esistente sull’assistenza alla bilancia dei pagamenti. L’anno scorso il massimale di aiuti che è possibile concedere in virtù di questo meccanismo è stato aumentato da 25 a 50 miliardi di euro, di cui 15 miliardi sono già impegnati per prestiti a Ungheria, Lettonia e Romania. Inoltre, le condizioni di prestito previste dalla normativa sulla bilancia dei pagamenti sono più favorevoli rispetto a quelle previste dal regolamento sul meccanismo europeo di stabilizzazione finanziaria.</p>
      <p sl="fr">L’ottava e ultima domanda riguarda la scelta delle basi giuridiche. L’articolo 122, paragrafo 2 del trattato sul funzionamento dell’UE è stato preso come base giuridica delle norme del meccanismo di stabilizzazione finanziaria, poiché la Commissione e il Consiglio hanno agito in un contesto caratterizzato dall’urgenza, in cui diversi Stati membri erano minacciati da gravi difficoltà provocate da eventi eccezionali di forza maggiore. La Commissione e il Consiglio, in una situazione di forte pressione, soprattutto da parte dei mercati finanziari, hanno dovuto agire molto rapidamente per proteggere l’euro. Quest’azione sarebbe stata difficilmente conciliabile con una lunga procedura che attribuisse un ruolo importante ai parlamenti nazionali. Aggiungo che lo stesso Parlamento europeo, signora Presidente, con una risoluzione dell’aprile 2009, aveva esortato la Commissione ad adottare un regolamento sugli aiuti finanziari agli Stati membri, ai sensi dell’articolo 122.</p>
      <p sl="fr">Sono queste le risposte più dettagliate che io possa fornire all’onorevole Bowles in relazione alle precise questioni da lei sollevate.</p>
    </intervention>
    <intervention id="2-441" speaker_id="4246" name="Othmar Karas" is_mep="True" mode="spoken">
      <p sl="de">a nome del gruppo PPE. – Signora Presidente, signor Commissario, purtroppo non posso scendere nei dettagli adesso in relazione al mancato rispetto dei diritti parlamentari e alle basi della rete di sicurezza. Vorrei, tuttavia, dire quanto segue sull’argomento. A nostro parere, il meccanismo di stabilizzazione finanziaria non può sostituire lo sviluppo di un fondo monetario europeo. Credo sia necessario un contributo europeo sulle banche, da utilizzare principalmente per raccogliere il capitale necessario per un’agenzia di rating europea e, in secondo luogo, per sviluppare un fondo monetario europeo.</p>
      <p sl="de">Il meccanismo di stabilizzazione finanziaria sottolinea l’urgenza di riforme del mercato finanziario, nonché l’assenza di un meccanismo anti crisi e la necessità di un’unione politica, economica e sociale e di un’Europa più forte, in generale.</p>
      <p sl="de">Il miglior meccanismo di stabilizzazione, a mio avviso, corrisponde al rispetto dei parametri di Maastricht e del Patto di stabilità e di crescita, alla realizzazione del mercato interno e all’elaborazione di una politica della competitività basata su un sistema educativo dinamico, su una campagna per la ricerca e gli investimenti, in modo da giungere alla crescita e all’occupazione senza mettere le mani nelle tasche dei contribuenti durante un’emergenza.</p>
    </intervention>
    <intervention id="2-442" speaker_id="39317" name="Anni Podimata" is_mep="True" mode="spoken">
      <p sl="el">a nome del gruppo S&amp;D. – Signora Presidente, signor Commissario, senza dubbio, la decisione di creare un meccanismo europeo di stabilizzazione finanziaria, adottata il 9 maggio, è di importanza cruciale per la tutela della moneta unica e per la stabilità della zona euro nel suo complesso. Per questa ragione, il Parlamento, che aveva esortato il Consiglio a procedere in tal senso molto tempo prima, ha subito accolto con favore questa iniziativa.</p>
      <p sl="el">Tale decisione, come quella di creare un Fondo europeo di stabilità finanziaria, ha finalmente lanciato ai mercati internazionali un messaggio, per quanto tardivo, di unità e di solidarietà della zona euro. La Banca centrale europea ha dimostrato la stessa volontà e la medesima solidarietà decidendo di intervenire temporaneamente nel mercato obbligazionario secondario, una prassi che è pienamente allineata allo spirito più generale della decisione dei ministri delle Finanze della zona euro.</p>
      <p sl="el">Si tratta comunque di un meccanismo e di provvedimenti dal carattere provvisorio e, se davvero vogliamo trarre una lezione dalla crisi attuale, certamente non dobbiamo aspettare la prossima crisi per evidenziare i difetti e le debolezze della zona euro e dell’Unione, prima di decidere di intervenire. Questo è il momento più opportuno per creare un coordinamento economico permanente e meccanismi di vigilanza che abbiano funzione preventiva e curativa.</p>
      <p sl="el">In questo contesto, la recente comunicazione della Commissione circa un più solido coordinamento economico è sicuramente un passo nella giusta direzione, ma non dovremmo dimenticare che il nostro obiettivo principale è la ripresa stabile e realizzabile dell’economia europea; per questo motivo, è necessario un quadro di governance economica incentrato non soltanto sul pilastro della ristrutturazione finanziaria, ma anche sulla tutela dell’occupazione e sulla crescita e la coesione sociali.</p>
      <p sl="el">Per raggiungere questi obiettivi, le nostre priorità non devono essere le sanzioni, bensì provvedimenti a carattere preventivo e misure che fungano da stimolo, in grado di garantire pari trattamento a tutti gli Stati membri dell’Unione e ai loro cittadini.</p>
    </intervention>
    <intervention id="2-443" speaker_id="1985" name="Pervenche Berès" is_mep="True" mode="spoken">
      <p sl="fr">Signora Presidente, signor Commissario, come sapete, in questo Parlamento, siamo tutti ben lieti dell’introduzione della solidarietà, finalmente, anche se qualcuno lamenta il fatto che ci siano voluti diversi mesi dall’iniziativa del Presidente Van Rompuy di riunire un Consiglio europeo straordinario su questi temi l’11 febbraio. Nel frattempo, i mercati hanno svolto il loro lavoro.</p>
      <p sl="fr">Quando affrontiamo questa iniziativa europea di solidarietà, credo sia necessario analizzare anche il contesto da cui veniamo e riconoscere che una situazione simile si è venuta a creare perché mancano gli elementi utili per una buona governance della zona euro. Il nostro collega, onorevole Karas, ha citato il Patto di stabilità e crescita. Credo che la sua semplice applicazione non sia sufficiente e che, fin dall’inizio, abbiamo sottovalutato i rischi di divergenze sugli indici di affidabilità del debito pubblico degli Stati membri.</p>
      <p sl="fr">Oggi disponiamo di un meccanismo creato in un momento di emergenza, come ci è stato rammentato. Ci è stato anche ricordato che, in questo Parlamento, dall’ottobre del 2008 – ovvero dall’applicazione dello strumento per la bilancia dei pagamenti – si erano alzate delle voci per chiedere un approfondimento dell’articolo 122. Abbiamo provveduto in una situazione di emergenza. La fretta è una cattiva consigliera e ci avete comunicato che state valutando l’eventuale proposta di rendere permanente questo meccanismo. Spero ci presentiate proposte più aggressive per questo settore, poiché siamo tutti certi che un’area come la zona euro abbia bisogno non soltanto di una buona governance per evitare di ritrovarsi in situazioni simili, ma anche di un meccanismo permanente, nel caso subentri una crisi.</p>
      <p sl="fr">Infine, vorrei esprimere il mio rammarico per la scelta degli Stati membri di attuare il meccanismo delle società veicolo (SPV), anziché di emettere eurobond, in un momento in cui ci interroghiamo sul funzionamento di questo tipo di strumento nei mercati.</p>
      <p sl="fr">Un ultimo punto: rispondendo all’onorevole Bowles sulla Banca europea per gli investimenti …</p>
      <a text="(Il Presidente interrompe l’oratore)"/>
    </intervention>
    <intervention id="2-444" speaker_id="28241" is_mep="True" mode="spoken" role="Presidente">
      <p sl="unknown">Stiamo procedendo bene. Poiché abbiamo ancora tempo, è il miglior modo di portare avanti i lavori, nel rispetto del regolamento, senza limitare i tempi di parola. Grazie per la comprensione.</p>
      <p sl="unknown">Passiamo adesso agli oratori che intervengono con la procedura catch the eye .</p>
    </intervention>
    <intervention id="2-445" speaker_id="96814" name="Elena Băsescu" is_mep="True" mode="spoken">
      <p sl="ro">Il 9 maggio i ministri delle Finanze degli Stati membri hanno deciso di creare un meccanismo europeo di stabilizzazione finanziaria, che fa parte di un pacchetto di provvedimenti normativi volti a tutelare l’euro e a sostenere la ripresa delle finanze nell’Unione europea.</p>
      <p sl="ro">Ritengo che il nuovo meccanismo debba fornire una risposta rapida e ben coordinata, nel caso in cui un paese non sia in grado di finanziare il proprio debito pubblico autonomamente. Questa iniziativa contribuirà alla sostenibilità delle finanze pubbliche degli Stati membri beneficiari. L’Unione europea ha già reagito alla crisi utilizzando il meccanismo europeo di stabilizzazione, che non era però adeguato alla situazione.</p>
      <p sl="ro">Vorrei infine porre la seguente domanda al Commissario Barnier: data la natura temporanea (tre anni) di questo meccanismo e considerata la necessità dell’Unione europea di rispondere rapidamente alle situazioni di crisi, quando ritenete che il meccanismo possa diventare permanente e quali saranno le sue principali fonti di finanziamento?</p>
    </intervention>
    <intervention id="2-446" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, in caso di crisi in altri Stati membri, i paesi dell’Unione europea non dovrebbero più salvarli con aiuti finanziari diretti, come è successo finora, ma farsi garante per loro. Sembra davvero un’ottima idea, ma non elude in alcun modo il problema fondamentale.</p>
      <p sl="de">La questione è la seguente: i paesi della zona euro, caratterizzati da notevoli differenze in termini di politica e condizioni finanziarie, si trovano di fronte a situazioni estremamente delicate. In casi simili, il problema viene soltanto spostato e il garante si trasforma presto in debitore. Sorge poi la questione dell’indipendenza delle agenzie di rating: per mettere al sicuro il capitale al tasso di interesse più basso possibile, il Fondo europeo di stabilità finanziaria dovrebbe ottenere i migliori indici delle agenzie di rating, condizione che lo renderebbe fortemente dipendente dalle agenzie statunitensi.</p>
      <p sl="de">Di conseguenza, non ha senso creare una società per azioni, affidarle compiti importanti e poi assoggettarla all’enorme influenza delle agenzie di rating; d’altro canto, con un’agenzia a carattere europeo, sorge il problema di garantire una valutazione neutrale. Ritengo, pertanto, che questa misura non sia stata concepita con sufficiente raziocinio poiché permane il rischio che gli Stati membri accumulino debito a scapito e a carico di altri.</p>
    </intervention>
    <intervention id="2-447" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, signor Commissario, mi interessa la questione della stabilizzazione e vorrei capire come ottenere una crescita economica. La mia domanda è la seguente: visto che stiamo negoziando sul bilancio 2011, lei è a conoscenza di una linea di bilancio che possa davvero stimolare l’occupazione? Come possiamo fornire un migliore sostegno alle piccole e medie imprese e aumentare il numero e la qualità degli imprenditori? Credo che questo sia il nodo centrale della stabilizzazione. Se generiamo maggior profitto, possiamo poi distribuire più risorse e creare maggiore equità in Europa.</p>
      <p sl="de">Il programma quadro per la competitività e l'innovazione (CIP) è esattamente il tipo di misura che potrebbe agevolarci notevolmente in vista di maggiori progressi per il futuro. Una qualsiasi limitazione di questo programma sarebbe del tutto controproducente. In fase di studio, dobbiamo individuare le linee di bilancio che fiaccano del tutto l’occupazione, quelle che non hanno alcuna ripercussione e quelle che creano nuovi posti di lavoro. Ha suggerimenti in merito?</p>
    </intervention>
    <intervention id="2-448" speaker_id="1985" name="Pervenche Berès" is_mep="True" mode="spoken">
      <p sl="fr">Signora Presidente, in merito alla Banca europea per gli investimenti, penso che una delle questioni sia conoscere quali saranno le condizioni di prestito sui mercati con l’applicazione di questi meccanismi e se ci sarà un impatto sui tassi di interesse.</p>
      <p sl="fr">Vorrei soltanto porle un interrogativo, signor Commissario: in questo contesto, non pensa che, nel gruppo di lavoro guidato dal Presidente Van Rompuy, lei o il Commissario Rehn dobbiate proporre uno studio sulla centralizzazione di una parte del debito pubblico? Non ci sono proposte simili in discussione, ma si tratta di un’idea di cui si discute molto fuori dal gruppo di lavoro. L’introduzione di questa centralizzazione di una parte del debito pubblico potrebbe rivestire un certo interesse nelle proposte che saranno elaborate dal gruppo di lavoro.</p>
    </intervention>
    <intervention id="2-449" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signora Presidente, se mi è concesso, propongo che sulla questione importante degli eurobond e anche sugli ultimi punti appena sollevati dall’onorevole Berès risponda direttamente il Commissario Rehn, per iscritto, nei prossimi giorni.</p>
      <p sl="fr">Nel suo intervento iniziale, l’onorevole Bowles ha citato i test di stress ovvero delle prove di resistenza a eventi che non si sono ancora verificati e che forse non si verificheranno mai. Dobbiamo capire bene di cosa si tratta. In seno alla Commissione, abbiamo subito compreso – il Presidente Barroso si è espresso in tal senso e anche il Commissario Rehn – che la trasparenza avrebbe portato grandi benefici. Vi rimando alla risposta abbastanza esaustiva resa dal Presidente Barroso sull’argomento.</p>
      <p sl="fr">L’onorevole Karas ha citato un punto molto importate, sollevato durante la precedente discussione sulla prevenzione e la prudenza e, soprattutto, sull’idea che siano le banche a dover pagare per le banche, e non i contribuenti. Confermo che, al di là della comunicazione che ho presentato in materia, all’inizio del 2011 proporremo una normativa sull’istituzione di fondi preventivi o di risoluzione per il settore bancario che applichino il principio “chi rompe paga” insistendo su un’altra idea, che vi ricordo, ovvero “prevenire è meglio che curare”. Tuttavia, non si tratta soltanto di uno strumento, onorevole Karas. Questo fondo di risoluzione per il settore bancario, questo prelievo o contributo a carico delle banche, è soltanto uno degli strumenti di una toolbox che ne include altri, al fine di individuare precocemente i rischi ed evitare che si trasformino in crisi e che la crisi si trasformi in catastrofe.</p>
      <p sl="fr">Quanto alle agenzie di rating, stiamo esaminando tutti i punti, compreso il rating dei debiti pubblici appena ricordato dall’onorevole Berès. Confermo che stiamo lavorando sulla diversificazione di questo mercato, altamente concentrato in poche mani e, soprattutto, sull’opzione di un’agenzia europea. Queste idee saranno tradotte in proposte di legge tra la fine del 2010 e l’inizio del 2011. L’onorevole Berès ha parlato dell’applicazione del Patto di stabilità e crescita: in effetti, ritengo anch’io che sia necessario andare oltre. Come ho appena detto – e rispondo anche all’onorevole Băsescu – stiamo lavorando su meccanismi più permanenti e la Commissione, unitamente al gruppo di lavoro guidato dal Presidente del Consiglio europeo, non ha ancora scelto la base giuridica sulla quale edificare le proposte relative a un meccanismo permanente di gestione delle crisi.</p>
      <p sl="fr">Vorrei concludere, onorevole Podimata, citando il caso della Grecia, che lei conosce bene. Bisogna considerare l’impegno molto importante del governo greco nello svolgimento della sua parte di lavoro. Vorrei ricordare che la recente crisi che ha toccato il suo paese, ma non soltanto, e i rischi di contagio che ne derivano hanno evidenziato chiaramente l’interdipendenza tra gli Stati membri, in particolare nella zona euro. A mio avviso, questa crisi ha anche accentuato la necessità che l’Europa dimostri la sua determinazione nell’intraprendere le riforme fondamentali che garantiscano il buon funzionamento dell’Unione europea e della zona euro nel suo insieme. Nelle decisioni sulla creazione di questi due strumenti, il Consiglio “Ecofin” del 9 maggio ha dimostrato che l’Unione europea è stata capace di rispondere in modo rapido ed efficace alle grandi sfide politiche ed economiche. Nondimeno, ritengo che sia evidentemente necessario un miglioramento del coordinamento economico e di bilancio e so bene che possiamo andare ben oltre il termine “coordinamento”, quando parliamo di Unione.</p>
      <p sl="fr">Vorrei anche dire all’onorevole Rübig che, proprio come lui, penso che, nella situazione attuale, abbiamo imparato un’importante lezione dalle scosse all’euro e alla Grecia, grazie a proposte per la governance e il coordinamento, e a questo sistema di risposta e di stabilizzazione. E non è finita: abbiamo parlato di vigilanza e bisogna procedere con le decisioni e la regolamentazione adottate in materia. La Commissione ha anche formulato proposte importanti sulla sorveglianza di bilancio. Penso che sia necessario attuare tutto quanto, ma dovremmo fare qualcosa in più per parlare ai cittadini che si aspettano da noi una soluzione alla situazione economica, in termini di crescita e di occupazione. Quanto alla vigilanza, alla stabilizzazione, all’impegno, alla regolamentazione e alle norme, penso che sia anche necessario parlare di iniziative nell’ambito della strategia Europa 2020, per ritrovare la crescita e l’occupazione.</p>
      <p sl="fr">È il motivo per cui attribuisco una certa importanza, nella seconda parte del mio mandato, alla proposta sulla quale sto lavorando con una dozzina di colleghi e che presenterò all’inizio di ottobre: l’idea di una legge sul mercato unico che faccia funzionare meglio la base fondamentale, la piattaforma di tutta l’economia europea ovvero il mercato unico. È un mercato che conta 500 milioni di cittadini nel quale le piccole imprese – numerosissime – i cittadini e i consumatori non si trovano bene. Ora, sappiamo che, se questo mercato funzionasse meglio, al servizio delle piccole e medie imprese, dei cittadini e dei consumatori, vi potremmo trovare il 2 per cento di crescita.</p>
      <p sl="fr">In sintesi, quindi, penso che dobbiamo continuare questa discussione, attuando le misure necessarie per rispondere a tutte le esigenze che ci presentano oggi i cittadini.</p>
    </intervention>
    <intervention id="2-450" speaker_id="28241" is_mep="True" mode="spoken" role="Presidente">
      <p sl="unknown">Per concludere questa discussione ho ricevuto una proposta di risoluzione dalla commissione per i problemi economici e monetari.</p>
      <p sl="unknown">La discussione è chiusa. La votazione si svolgerà mercoledì, 7 luglio, alle 12.00.</p>
    </intervention>
  </section>
  <section id="creitem30" title="13. Requisiti patrimoniali per il portafoglio di negoziazione, le ricartolarizzazioni dei crediti e il riesame delle politiche retributive - Remunerazione degli amministratori delle società quotate e politiche retributive nel settore dei servizi finanziari (discussione)">
    <intervention id="2-452" speaker_id="28241" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A7-0205/2010), presentata dall’onorevole McCarthy, a nome della commissione per i problemi economici e monetari, sui requisiti patrimoniali per il portafoglio di negoziazione, le ricartolarizzazioni e il riesame delle politiche retributive da parte delle autorità di vigilanza [COM(2009)0362 – C7-0096/2009 – 2009/0099 (COD)]; e</p>
      <p sl="unknown">la relazione (A7-0208/2010), presentata dall’onorevole El Khadraoui, a nome della commissione per i problemi economici e monetari, sulla remunerazione degli amministratori delle società quotate e le politiche retributive nel settore dei servizi finanziari [2010/2009(INI) ].</p>
    </intervention>
    <intervention id="2-453" speaker_id="2173" name="Arlene McCarthy" is_mep="True" mode="spoken" role="relatore">
      <p sl="en">Signora Presidente, innanzi tutto, vorrei esprimere ufficialmente i miei ringraziamenti a quanti hanno collaborato a suggellare l’accordo raggiunto sulla direttiva CRD III (direttiva sui requisiti patrimoniali) che regolamenta il capitale bancario e la remunerazione e i bonus dei banchieri. Rivolgo un ringraziamento particolare ai miei relatori ombra in seno alla commissione per i problemi economici e monetari, ai collaboratori e al Commissario Barnier per il sostegno costante alle proposte della commissione e, naturalmente, non ultima, alla Presidenza spagnola per la perseveranza e l’impegno profuso in dodici ore di trilogo per mediare tra il gruppo di negoziato del Parlamento europeo e i 27 Stati membri.</p>
      <p sl="en">Il testo finale sul quale discutiamo oggi ottempera pienamente alle norme di Basilea sulla proporzione tra patrimonio e portafoglio di negoziazione e sulle ricartolarizzazioni dei crediti, applicando con vigore le norme internazionali sulle remunerazioni concordate in seno al G20. Tutti gli esperti finanziari concordano nel dire che la cultura del bonus ad alto rischio e a breve termine, associata a una carenza di capitale, è stata un elemento centrale della crisi finanziaria globale del 2008. I governi e i contribuenti si sono risolti a salvare il settore bancario nell’Unione europea con un’iniezione di circa 3,9 mila miliardi di euro di aiuti. Nel mio paese, il Regno Unito, sono stati versati contributi per 1,2 mila miliardi di sterline, circa l’equivalente del prodotto interno lordo di un anno. A causa di prassi bancarie rischiose, i risparmiatori e gli investitori hanno assistito al degradarsi del valore delle loro pensioni e dei loro investimenti. I banchieri sono fuggiti con i profitti di breve termine derivati da queste prassi rischiose, mentre i rischi assunti resteranno per anni nei portafogli delle banche.</p>
      <p sl="en">La nuova normativa recante modifica della direttiva sui requisiti patrimoniali è diretta ai principali difetti e punti deboli del sistema bancario che hanno portato alla crisi. Essa spingerà le banche a detenere più capitale rispetto alle attività più rischiose nel portafoglio di negoziazione. La normativa obbliga altresì le banche a riformare la politica retributiva e l’attribuzione dei bonus con regole che rompono il legame tra il corrispettivo finanziario e l’assunzione di rischi eccessivi. L’effetto degli emendamenti del Parlamento è di garantire che queste politiche retributive, innanzi tutto, pongano al primo posto la salute e la stabilità di un’istituzione finanziaria che effettivamente presta denaro all’economia reale.</p>
      <p sl="en">Le banche ci ripetono continuamente che hanno imparato la lezione dalla crisi. Se è così, perché la relazione sulla stabilità finanziaria della Bank of England di giugno afferma che la percentuale dei profitti bancari destinati a bonus e stipendi è di fatto aumentata dopo la crisi delle banche? L’ammontare straordinario di 10 miliardi di sterline versato dalle banche del Regno Unito in bonus e stipendi equivale a 10 miliardi di sterline che si sarebbero potuti iniettare nel capitale delle banche e, quindi, a sostegno dei 50 miliardi circa di sterline in prestiti alle piccole e medie imprese e alle famiglie, come indica chiaramente la Bank of England. Inoltre, la relazione della stessa banca indica che, negli ultimi mesi, il credito alle piccole e medie imprese nel Regno Unito si è ridotto e ci si attende una contrazione dei prestiti ipotecari nei prossimi mesi.</p>
      <p sl="en">Pertanto, onorevoli colleghi, in un momento in cui i governi dell’Unione europea effettuano sostanziali tagli di bilancio, riducendo progressivamente i servizi pubblici e il sostegno alle famiglie e alle aziende, non possiamo portare avanti una cultura bancaria che pone al primo posto gli stipendi dei banchieri e i benefit anziché il sostegno al patrimonio e al credito per la ripresa economica dell’Europa. È pertanto tassativo che nel 2011 si applichino queste norme sui bonus.</p>
      <p sl="en">Queste norme saranno scaglionate, in linea con il ciclo economico e con il meccanismo di recupero; ci saranno misure inflessibili per le banche salvate, un tetto massimo alla percentuale di bonus rispetto allo stipendio fisso, pagamenti sotto forma di capitale contingente e azioni, maggiore trasparenza, più rendicontazione e migliore governance aziendale, e, naturalmente, la copertura dei bonus-pensione, in modo che un banchiere responsabile del fallimento della sua banca non possa fuggire con una buonuscita di 16 milioni di sterline.</p>
      <p sl="en">Il Parlamento ha insistito sulla rigida interpretazione dei principi del G20 per garantire un’inderogabile limitazione della percentuale dei bonus in denaro. Il Parlamento ritiene che pagare gran parte del bonus in denaro, senza alcuna dilazione o valutazione dei risultati effettivi, sia un inaccettabile incentivo ad assumere pericolosi rischi a breve termine.</p>
      <p sl="en">Onorevoli deputati, in quanto legislatori, abbiamo il dovere di difendere gli interessi dei contribuenti e di rispondere alle preoccupazioni dei cittadini. I nostri elettori chiedono e si aspettano che le banche mettano al primo posto la stabilità e il credito, anziché gli stipendi e i bonus dei banchieri. Negli ultimi due anni, a partire dal 2008, le banche non sono riuscite a riformare la propria struttura e noi stiamo lavorando al loro posto per ricostruire la fiducia nel sistema bancario europeo.</p>
    </intervention>
    <intervention id="2-454" speaker_id="25718" name="Saïd El Khadraoui" is_mep="True" mode="spoken" role="relatore">
      <p sl="nl">Signora Presidente, signor Commissario, vorrei iniziare con un ringraziamento ai relatori ombra per la costruttiva collaborazione che ci ha permesso di stabilire quello che, a mio modo di vedere, è un insieme coerente di opinioni e di raccomandazioni.</p>
      <p sl="nl">La crisi finanziaria ha evidenziato che le politiche retributive del settore finanziario sono state troppo orientate verso i profitti a breve termine, incentivando una propensione al rischio, con tutte le conseguenze che ne derivano per l’economia, nel suo complesso, in preda alla crisi delle banche. Inoltre, si è manifestato il debole impatto delle raccomandazioni non vincolanti sulle politiche retributive; è quindi importante fissare delle regole fondamentali che contribuiscano a una crescita sostenibile delle società coinvolte e dell’economia in generale. L’accordo politico riguardante la direttiva sui requisiti patrimoniali appena proposto dalla collega, onorevole McCarthy, rappresenta un importante passo in avanti, poiché, per la prima volta, sancisce disposizioni vincolanti circa l’architettura e il pagamento dei bonus nel settore finanziario. Le limitazioni ai pagamenti in denaro, la possibilità di limitare i bonus in caso di scarsi risultati, la dilazione del pagamento del bonus su più anni costituiscono, per me, aspetti fondamentali.</p>
      <p sl="nl">La mia relazione cerca di dimostrare che queste misure sono insufficienti e dobbiamo guardare alle politiche retributive da una prospettiva più ampia, rafforzando le regole di governance aziendale, in modo che le norme fondamentali e le procedure interne per tutte le società del settore finanziario, da una parte, e le società quotate, dall’altro, soddisfino gli stessi criteri.</p>
      <p sl="nl">Inizio dicendo che è importante esercitare e ampliare un controllo interno ed esterno delle politiche retributive. Gli istituti finanziari e le società quotate dovrebbero istituire un comitato retribuzioni, il quale deve essere indipendente, deve rispondere agli azionisti e alle autorità di vigilanza e deve collaborare strettamente con il comitato di rischio della società ai fini della valutazione degli incentivi creati dal sistema di remunerazione. I membri impegnati nel controllo dei rischi devono essere indipendenti dalle unità aziendali che controllano, disporre di poteri adeguati e di una remunerazione non legata ai risultati di tali unità.</p>
      <p sl="nl">L’organo di vigilanza dovrebbe rivedere i dettagli degli accordi sulla gestione del rischio e le società dovrebbero elaborare una procedura interna le società dovrebbero definire una procedura interna approvata dall'organo di vigilanza, finalizzata a risolvere i conflitti tra la gestione del rischio e le unità.</p>
      <p sl="nl">La remunerazione deve riflettere, per quanto possibile, i risultati a lungo termine della società. I bonus non devono essere garantiti. La remunerazione variabile dovrebbe essere calcolata secondo criteri prestabiliti, che non devono essere soltanto quantitativi, ma anche qualitativi. Inoltre, non solo per motivi etici, ma anche nell'interesse della giustizia sociale, la differenza tra la remunerazione massima e quella minima all'interno di un'impresa o società debba essere ragionevole. Una quota della componente variabile della retribuzione variabile deve essere dilazionata su un periodo sufficientemente. In aggiunta, più della metà dell’importo dovrebbe essere corrisposto in azioni o in strumenti collegati alle azioni, rendendo possibile l’effettivo recupero di una percentuale di questi bonus. Bisogna fissare un tetto all'entità del trattamento di fine rapporto pari a un massimo di due anni della componente fissa della retribuzione degli amministratori in caso di risoluzione anticipata del contratto e vietare l'erogazione del trattamento di fine rapporto in caso di mancato rendimento o dimissioni volontarie.</p>
      <p sl="nl">Quanto alla trasparenza, è importante che siano pubblicate informazioni dettagliate sui regimi pensionistici o integrativi delle imprese e che gli azionisti possano esprimere la propria opinione sulla politica retributiva dell’azienda. Chiediamo anche la promozione di una struttura internazionale finalizzata a divulgare il numero degli individui che rientrano in fasce retributive da 1 milione di euro e oltre, inclusi i principali elementi della retribuzione, i bonus, i premi a lungo termine e i contributi pensionistici.</p>
      <p sl="nl">Esortiamo la Commissione europea a continuare la sua opera e a elaborare principi rigidi e vincolanti sulle retribuzioni nel settore finanziario, oltre a quelli che abbiamo già concordato. Chiediamo la creazione di un sistema per le società quotate che offra piena trasparenza, permettendo di individuare le società che rispettano o meno gli accordi. Ritengo che si possa ancora progredire in questo ambito. Signor Commissario, attendo le sue proposte sulla governance societaria, annunciate nel Libro verde, poiché si tratta di un altro capitolo sul quale certamente continueremo a lavorare nei prossimi mesi e anni.</p>
    </intervention>
    <intervention id="2-455" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signora Presidente, onorevoli deputati, discutiamo adesso di un altro capitolo della risposta alla crisi, ovvero la lezione che traiamo da essa. Dopo aver parlato di vigilanza, ci chiediamo come riformare le prassi retributive che hanno incentivato l’assunzione di rischi sconsiderati e come riformare nel migliore dei modi i requisiti patrimoniali.</p>
      <p sl="fr">Su questi due punti, voglio ringraziare l’onorevole McCarthy e l’onorevole El Khadraoui e i relatori ombra che hanno collaborato, congratulandomi con voi per aver dimostrato l’impegno del Parlamento per un’economia più responsabile, più sana, più stabile, con mercati che devono essere ricollocati – lo ripeto – al servizio dell’economia reale e dei cittadini, e non il contrario. È un obiettivo pienamente condiviso dalla Commissione, in generale, e dal sottoscritto, in particolare.</p>
      <p sl="fr">Fin dalla mia audizione, mi sono impegnato a favore di imprese europee responsabili, orientate al cittadino, per il miglioramento della governance delle istituzioni finanziarie. Ringrazio il Parlamento per il sostegno dimostrato su questi temi e compiti. Condivido la sua opinione, onorevole El Khadraoui: sono necessari provvedimenti vincolanti sulle politiche retributive delle istituzioni finanziarie. Sono quindi molto lieto del compromesso raggiunto tra le tre istituzioni sulla revisione della direttiva sui requisiti patrimoniali, detta CRD III. È un compromesso equilibrato, ben costruito, che invia un messaggio politico forte alle banche e all’opinione pubblica.</p>
      <p sl="fr">La revisione di questa direttiva rafforzerà il sistema di regolamentazione e innalzerà i requisiti patrimoniali in settori in cui i rischi sono sottocapitalizzati. Limiterà inoltre le politiche retributive che hanno incentivato un’assunzione di rischi eccessiva e sono state, giustamente, deplorate dai cittadini europei. È una riforma molto importante che tocca aspetti che hanno contribuito in modo molto significativo alla recente crisi: il portafoglio di negoziazione, le cartolarizzazioni complesse, le modalità retributive. Non è soltanto un testo che recepisce, a livello europeo, i principi del Consiglio perla stabilità finanziaria, concordati in seno al G20 di Pittsburgh nel settembre del 2009, ma è anche un testo che si spinge oltre, fissando limiti chiari e rigidi al pagamento di retribuzioni variabili, lasciando comunque un margine di flessibilità agli istituti di credito e alle società di investimento.</p>
      <p sl="fr">È stato fortemente limitato il pagamento dei bonus ai dirigenti di banche beneficiarie degli aiuti pubblici. Penso che sia corretto. Il meccanismo di recupero permetterà anche il rimborso di una parte dei premi in caso di mancato rendimento. Sono lieto inoltre del fatto che gli Stati membri devono applicare queste misure dal 1° gennaio 2011. Credo sia molto importante che i bonus concordati nel 2010, ma non ancora corrisposti al 1° gennaio 2011, siano regolamentati da queste nuove norme.</p>
      <p sl="fr">Infine, onorevoli parlamentari, relatori, proporremo norme analoghe per altri settori finanziari, come quello delle assicurazioni e dei fondi di investimento, con la piena considerazione e nel rispetto delle peculiarità di ogni settore.</p>
      <p sl="fr">Vorrei solo spendere due parole circa la governance societaria in generale, poiché, al di là di questi aspetti, la relazione dell’onorevole El Khadraoui illustra chiaramente la necessità di migliorare la gestione di tutte le imprese. Si tratta di uno degli aspetti centrali di un contesto di regolamentazione più solido e stabile. Ho appena iniziato ad affrontare questo capitolo ed ho anche recentemente proposto un’agenda internazionale per una regolamentazione finanziaria volta alla crescita. Il Libro verde del 2 giugno 2010 sulla governance societaria nelle istituzioni finanziarie è un primo passo in questa direzione. Stiamo analizzando il ruolo dei revisori, dei consiglieri di amministrazione, in modo da verificare la competenza di tutti coloro che hanno delle responsabilità. È una delle richieste presentate nella sua relazione, onorevole El Khadraoui, che verte anche su questioni relative al conflitto di interessi, al ruolo e al funzionamento dei consigli di amministrazione, alla gestione del rischio, al ruolo degli azionisti, degli organi di vigilanza e dei revisori degli istituti finanziari. Apriremo un periodo di vera consultazione di due mesi su tutti questi argomenti.</p>
      <p sl="fr">Intendo inoltre condurre una riflessione, il prossimo anno, sulla governance d’impresa al di fuori del settore finanziario, in particolare sul ruolo degli azionisti, sulla diversità, sul ruolo delle donne, per esempio, nella composizione dei consigli di amministrazione delle imprese.</p>
      <p sl="fr">Un terzo punto è la modernizzazione della gestione del patrimonio. Ho citato la direttiva CRD III e l’aspetto delle retribuzioni. Si tratta di un altro capitolo costituito dai requisiti patrimoniali destinati alle attività ad alto rischio e al portafoglio di negoziazione delle banche, entrambi alla base della crisi. Sappiamo oggi che gli attuali livelli di capitale detenuti rispetto a queste attività erano del tutto insufficienti per fronteggiare la crisi. La direttiva CRD III rafforza la regolamentazione in questo settore, colma le lacune nelle modalità di calcolo del capitale relativo al portafoglio di negoziazione e aumenta notevolmente il livello di capitale da detenere in rapporto alle attività.</p>
      <p sl="fr">Onorevoli deputati, alcuni di voi temono che queste indispensabili riforme non troveranno applicazione prima della fine del 2011. Sono ben consapevole di questo rischio. Quando è parso chiaro che gli Stati Uniti non sarebbero stati in grado di applicare le nuove norme del comitato di Basilea sul portafoglio di negoziazione entro la fine del 2010, durante la mia recente visita negli Stati Uniti ho affrontato l’argomento con Tim Geithner, segretario di Stato americano al Tesoro, e abbiamo trovato un accordo, a livello internazionale, su una data per l’applicazione delle nuove regole. Questo accordo internazionale è stato siglato in maggio, quando il comitato di Basilea ha deciso che i paesi partecipanti avrebbero applicato le nuove norme entro la fine del 2011.</p>
      <p sl="fr">Con mercati molto flessibili e votati all’internazionalizzazione, penso che sia decisiva una convergenza globale, soprattutto tra americani ed europei. Penso che negoziando questo termine, ci siamo garantiti con maggiore certezza che tutti i nostri partner internazionali, inclusi, in primo luogo, gli Stati Uniti, applichino queste norme secondo il nuovo calendario.</p>
      <p sl="fr">Sono consapevole che i negoziati sulla direttiva CRD III siano stati a volte difficili. Signora Presidente, vorrei ringraziare ancora una volta l’onorevole McCarthy e i relatori ombra per la perseveranza, la creatività e la disponibilità dimostrate. Sono lieto che io stesso, i miei colleghi e i collaboratori della direzione generale possiamo lavorare con voi con questa intesa.</p>
    </intervention>
    <intervention id="2-456" speaker_id="28154" name="Ole Christensen" is_mep="True" mode="spoken">
      <p sl="da">relatore per parere della commissione per l’occupazione e gli affari sociali. – Signora Presidente, gli incentivi finanziari rappresentati dai bonus, che hanno condizionato il comportamento degli operatori di borsa, dei gestori di portafogli e degli amministratori del settore finanziario sono stati determinanti per lo scoppio della crisi finanziaria. Sappiamo quale è stato il risultato di questa situazione ed è quindi chiaramente auspicabile una modifica della direttiva che eviterà il ripetersi di situazioni simili in futuro. A tal proposito, vorrei congratularmi con la relatrice del nuovo accordo e ringraziarla per il lavoro svolto.</p>
      <p sl="da">Abbiamo effettivamente discusso delle politiche retributive in seno alla commissione per l’occupazione e gli affari sociali e accogliamo con favore quelle parti di accordo che, per esempio, sono incentrate su una maggiore apertura e trasparenza, unitamente all’informazione di tutte le parti coinvolte, degli azionisti, dei lavoratori, dell’opinione pubblica e delle autorità.</p>
      <p sl="da">Inoltre, in seno alla commissione per l’occupazione, è stata accolta quasi all’unanimità l’idea di vietare le stock option, che sono state lo strumento per distribuire bonus che ha fortemente incentivato l’assunzione di rischi non necessari, forieri di perdite. Anche il settore finanziario ammette questo problema e, pertanto, mi rammarico del fatto che l’accordo non includa anche l’interdizione delle stock option.</p>
    </intervention>
    <intervention id="2-457" speaker_id="4246" name="Othmar Karas" is_mep="True" mode="spoken">
      <p sl="de">a nome del gruppo PPE. – Signora Presidente, onorevoli colleghi, il Consiglio è, ancora una volta, assente; potremmo dedurre che non sia pienamente consapevole del messaggio politico veicolato da questa regolamentazione o dalla sua assenza.</p>
      <p sl="de">Durante i negoziati, il Consiglio si è schierato a favore dei beneficiari dei bonus; il Parlamento europeo è a favore di regole europee chiare e delle massime restrizioni. Siamo per metodi di retribuzione che comportino meno rischi. Siamo a favore della responsabilità. Siamo a favore delle limitazioni sui bonus dei dirigenti di banche che godono di fondi pubblici e non vogliamo che le liquidità superino il capitale immobilizzato. Siamo riusciti a ottenere quando volevamo dividendo il calendario. Siamo lieti dell’accordo raggiunto dal Commissario Barnier con gli americani, inerente alla seconda parte, il portafoglio bancario e il portafoglio di negoziazione, affinché le nuove norme siano applicate contemporaneamente a livello globale.</p>
      <p sl="de">È anche importante aver allineato il portafoglio di negoziazione e il portafoglio bancario. Sono stati fortemente inaspriti gli obblighi di informativa, l’inclusione del rischio di ricartolarizzazione nel portafoglio di negoziazione è stata estesa al portafoglio bancario e sono stati introdotti test di stress per il portafoglio di negoziazione che assicurino una riserva di capitale per i periodi di crisi.</p>
      <p sl="de">Altrettanto essenziale è l’inasprimento delle misure preventive contro l’insolvenza nel portafoglio di negoziazione; su questo punto, vorrei però ricordare che abbiamo già una normativa europea armonizzata in materia di insolvenze. Sosteniamo questo compromesso perché rappresenta un passo nella giusta direzione.</p>
    </intervention>
    <intervention id="2-458" speaker_id="96673" name="Olle Ludvigsson" is_mep="True" mode="spoken">
      <p sl="sv">a nome del gruppo S&amp;D. – Signora Presidente, negli ultimi anni i discorsi sui sistemi di remunerazione e di distribuzione dei bonus sono stati caratterizzati da un’ampia retorica. D’altro canto, sono state adottate pochissime misure mirate ed è quindi positiva l’elaborazione di una normativa che sia, al tempo stesso, chiara e applicabile. Queste norme probabilmente ridurranno i rischi miopi ed esagerati assunti dal settore finanziario, abbassando il livello di rischio e aumentando la stabilità.</p>
      <p sl="sv">L’industria dei servizi finanziari già da molto tempo avrebbe dovuto bandire gli elementi del sistema dei bonus che stanno danneggiando la società, ma poiché ciò non è successo, possiamo soltanto legiferare in merito. È troppo rischioso per la società accettare lo status quo. I contribuenti hanno già pagato un prezzo troppo elevato per coprire le perdite delle banche che si erano accollate rischi esagerati ed è ora fondamentale applicare la direttiva in modo corretto ed efficace negli Stati membri, per cambiare l’attuale cultura del bonus.</p>
    </intervention>
    <intervention id="2-459" speaker_id="33570" name="Sharon Bowles" is_mep="True" mode="spoken">
      <p sl="en">a nome del gruppo ALDE. – La riforma del patrimonio delle banche è la risposta legislativa alla crisi più importante tra quelle fin qui elaborate da parte dell’Europa e merita di essere ampiamente pubblicizzata. Sì, intendo fin qui, insieme al sistema di vigilanza. I portafogli di negoziazione sottocapitalizzati sono stati una causa fondamentale della crisi e hanno reso allettanti e quasi gratuite le contrattazioni speculative sul patrimonio. Pertanto, è auspicabile che i requisiti patrimoniali necessari per combattere queste posizioni commerciali siano triplicati o quadruplicati, per intaccare direttamente le radici della crisi e annientare la spinta verso operazioni bancarie da casinò.</p>
      <p sl="en">A proposito di retribuzioni, quando per prima suggerii di pagare i grandi bonus e le buonuscite con il debito subordinato, molti dissero che non avrebbe funzionato. Ringrazio quindi il relatore e i relatori ombra per aver sostenuto quest’idea, che in altri ambienti è già ampiamente condivisa, trasformando i bonus in capitale contingente. Mi rammarico dell’esclusione del mio testo incentrato principalmente sull’elusione fiscale, ma abbiamo vietato modalità di pagamento concepite per insidiare lo scopo della direttiva.</p>
    </intervention>
    <intervention id="2-460" speaker_id="96711" name="Pascal Canfin" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, signor Commissario, il mio gruppo politico è particolarmente lieto dell’adozione di questa direttiva che contiene, forse, le norme più ambiziose al mondo quanto all’aspetto retributivo. Devo riconoscere che la capacità di limitare fortemente le retribuzioni variabili dei dirigenti di banche beneficiarie di aiuti pubblici, o la possibilità di dilazionare fino al 70 per cento dei bonus degli operatori in considerazione degli interessi di lungo termine della banca e, eventualmente, dei rischi assunti e degli effetti negativi di questi rischi per ridurne l’importo, sono norme importanti che traducono in numeri concreti, a livello europeo, gli impegni di principio del G20.</p>
      <p sl="fr">Devo anche dire, tuttavia, che nei negoziati con i relatori ombra e con la relatrice stessa, ci siamo costantemente trovati di fronte ad una cattiva volontà degli Stati, a uno scarto incolmabile tra la fine retorica sulla regolamentazione e sulla moralizzazione del capitalismo, da una parte, e posizioni di negoziazione del Consiglio e dei principali Stati che, costantemente, rifiutavano di fissare delle percentuali, cercavano di circoscrivere gli obiettivi e di annacquare tutte le nostre proposte ambiziose, dall’altra. E aggiungo, signor Commissario, che la Commissione si è schierata generalmente dalla nostra parte, in questa lotta. Penso, quindi, che sia una conquista che possiamo condividere.</p>
      <p sl="fr">Ora c’è una sfida importante da raccogliere. Poiché abbiamo perso, siamo dovuti giungere ad un compromesso. Abbiamo perso un certo numero di battaglie che consistevano nel fissare delle cifre; le abbiamo sostituite con una serie di parole generiche come “giustificato”, “appropriato”, “equilibrato”. La sfida adesso passa alla futura Autorità bancaria europea, affinché traduca questi principi e queste parole in cifre concrete, da applicare a tutte le banche e agli Stati membri. Vorrei quindi sapere, Commissario Barnier, come intende esercitare pressioni e un rigido controllo su questo processo futuro, in modo che non venga snaturato il testo che voteremo domani.</p>
    </intervention>
    <intervention id="2-461" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, dopo tutto abbiamo imparato qualcosa dalla crisi, poiché oggi non si incentiva e non si ricompensa più un’attività economica irresponsabile. Il sistema che permette il pagamento di alcuni bonus, in questo caso del 20 o del 30 per cento, promuove l’impegno finalizzato a gestire le società in modo più sostenibile. Anche la regolamentazione dovrebbe essere un esempio per i cittadini, che hanno già pagato a sufficienza ed è incomprensibile che le loro tasse finiscano nei bonus per dirigenti irresponsabili.</p>
      <p sl="de">Ci troviamo di fronte a una normativa unica a livello mondiale. Se l’Unione europea vuole evitare l’emigrazione verso New York o Tokyo, deve avere un secondo asso nella manica, che significa spingere in modo più deciso verso una regolamentazione comune a livello internazionale. Dopotutto, qualsiasi dirigente responsabile e di successo vorrà mantenere un buon tenore di vita.</p>
      <p sl="de">Inoltre, potrebbe essere utile considerare l’applicazione di obblighi di governance societaria che non intacchino il tetto massimo della retribuzione per gli amministratori con incarichi esecutivi, anche in società non quotate in borsa. Questa è una moneta di scambio fondamentale verso una maggiore sostenibilità, una riduzione dei costi e, auspicabilmente, contro il gioco d’azzardo.</p>
    </intervention>
    <intervention id="2-462" speaker_id="96794" name="Sławomir Witold Nitras" is_mep="True" mode="spoken">
      <p sl="pl">Signora Presidente, mi sembra che siamo riusciti a elaborare una normativa molto significativa per la regolamentazione e la creazione di un quadro di riferimento per le politiche retributive. Da una parte, abbiamo trovato un accordo sul fatto che l’aumento smisurato delle retribuzioni sia stato un fattore scatenante della crisi finanziaria. Abbiamo anche raggiunto un accordo sulla necessità di incrementare il ruolo degli organi direttivi e di controllo, sia interni sia esterni alle società e abbiamo concordato che si stabiliscano principi generali per i casi in cui, in una società, si debba istituire un comitato di direzione completamente indipendente. Infine, siamo giunti ad un’intesa su quanto espresso dagli oratori che mi hanno preceduto: i bonus devono essere legati ai risultati finanziari di lungo termine e possono essere accantonati.</p>
      <p sl="pl">Siamo anche stati in grado di trovare un accordo su un altro punto, che a me sembra di pari importanza: le politiche retributive, per quanto indubbiamente inique, non sono state la causa principale e certamente non l’unica causa della crisi finanziaria. Sono lieto di quest’ultimo punto in particolare, perché se avessimo affermato questo nella relazione – e vi sono stati suggerimenti in tal senso – avremmo accolto un’informazione falsa che non ci avrebbe agevolato nella lotta alle cause della crisi. Ringrazio tutti i deputati per la collaborazione su questa relazione.</p>
    </intervention>
    <intervention id="2-463" speaker_id="96683" name="Carl Haglund" is_mep="True" mode="spoken">
      <p sl="sv">Signora Presidente, sono stato relatore ombra per la seconda relazione e vorrei innanzi tutto ringraziare il relatore per l’eccellente collaborazione.</p>
      <p sl="sv">Dopo la pesante crisi finanziaria, probabilmente è naturale rivedere le politiche retributive in questo settore. Al tempo stesso, bisogna ammettere che l’argomento è stato, senza dubbio, politicamente interessante e grossolanamente populistico. È chiaro che sono necessari principi che promuovano e stabiliscano linee guida per una solida politica retributiva. Sappiamo che, in alcuni casi, la politica retributiva avrebbe potuto generare i problemi a cui abbiamo assistito negli ultimi anni.</p>
      <p sl="sv">Parallelamente, dobbiamo evitare di generalizzare e condannare l’intero settore. Dobbiamo ricordare che non è certo nell’interesse delle singole società incoraggiare un’assunzione esagerata di rischio. Sono pertanto lieto che siamo giunti, tra le altre cose, al principio comply-or-explain , ovvero rispettare le regole o motivare, in caso di non recepimento, le ragioni di tale scelta. Alla fine, siamo giunti a un risultato piuttosto equilibrato. Credo che sia un buon esito, anche se, come politici, non dovremmo forse entrare troppo nei dettagli come stiamo facendo in questo caso.</p>
    </intervention>
    <intervention id="2-464" speaker_id="96997" name="Burkhard Balz" is_mep="True" mode="spoken">
      <p sl="de">Signora Presidente, l’onorevole Karas ha già citato alcuni punti centrali sui quali concordo pienamente. Penso siano necessari migliori requisiti patrimoniali per le istituzioni finanziarie, sia da un punto di vista qualitativo che quantitativo. Una cosa è però certa: è necessario sviluppare ulteriormente le regole di Basilea, ma è controproducente forzare la situazione, perché potrebbe generare l’effetto contrario.</p>
      <p sl="de">La crisi finanziaria è ovviamente una crisi di livello mondiale e quindi anche la lezione che dobbiamo trarre deve avere respiro globale. Ciò significa che, se inaspriamo i requisiti patrimoniali, dobbiamo estendere questo provvedimento anche a livello internazionale, per mantenere condizioni eque. A giudicare dalle decisioni prese negli ultimi giorni dai nostri amici statunitensi, nutro alcuni dubbi in proposito.</p>
      <p sl="de">Un’altra considerazione che per me riveste particolare importanza riguarda l’accumulo dei progetti in corso, che non deve inficiare la coerenza generale. Per esempio, i testi e gli allegati devono essere coerenti; gli esempi di calcolo nell’allegato devono corrispondere alle diciture. In ogni caso, la futura autorità di vigilanza sarà responsabile dell’interpretazione.</p>
      <p sl="de">C’è ancora un punto da non trascurare: l’economia finanziaria e l’economia reale non sono due sistemi slegati. La regolamentazione dei requisiti patrimoniali ha un impatto sull’economia reale, benché al momento ignoriamo in cosa consisterà esattamente questo impatto. Pertanto, dobbiamo effettuare valutazioni d’impatto prima di apportare modifiche al quadro giuridico. Questa è stata la linea di negoziazione che il gruppo del Partito popolare europeo (Democratico cristiano) ha adottato sin dall’inizio. A mio avviso, il compromesso raggiunto con il Consiglio è l’unica soluzione sensata. Desidero ringraziare l’onorevole McCarthy e l’onorevole Karas, in particolare, per il lavoro svolto su questa relazione.</p>
    </intervention>
    <intervention id="2-465" speaker_id="1941" name="Roberta Angelilli" is_mep="True" mode="spoken">
      <p sl="it">Signora Presidente, signor Commissario, onorevoli colleghi, ringrazio i due relatori per l'ottimo lavoro svolto. La stretta ai bonus dei supermanager è un segnale davvero importante, innanzitutto perché è la prima volta a livello mondiale che si stabilisce un tetto sui pagamenti dei dirigenti bancari; secondo perché si tratta di un pacchetto di regole chiare – i bonus dei manager dovranno essere pagati solo quando la banca avrà incassato i profitti e non più soltanto sulla base della previsione dei risultati; terzo perché le nuove misure metteranno fine agli incoraggiamenti ad assumere rischi eccessivi. Infine, ci sarà maggiore trasparenza e responsabilità poiché gli azionisti potranno partecipare alle assemblee ed esercitare il diritto di voto della remunerazione degli amministratori.</p>
    </intervention>
    <intervention id="2-466" speaker_id="28178" name="Miroslav Mikolášik" is_mep="True" mode="spoken">
      <p sl="sk">Sistemi di retribuzione inadeguati hanno portato a un’assunzione di rischi eccessiva e spregiudicata, a discapito degli addetti, dei risparmiatori, degli investitori e della crescita economica generale, contribuendo in ultima analisi alla crisi economica e finanziaria.</p>
      <p sl="sk">Per questo motivo, sono favorevole all’iniziativa finalizzata alla regolamentazione delle politiche retributive nel settore dei servizi finanziari, la quale tiene conto del fatto che i manager, nella gestione della società, spesso sono guidati dai propri interessi finanziari.</p>
      <p sl="sk">Un’eccessiva assunzione di rischi è anche, in molti casi, contraria agli interessi a lungo termine della società e degli azionisti. Nel caso delle banche e di altri istituti finanziari, inoltre, i contribuenti rischiano di dover partecipare alle misure di salvataggio, in caso di difficoltà finanziarie.</p>
      <p sl="sk">A mio avviso, dobbiamo garantire un elevato livello di trasparenza nelle retribuzioni e rafforzare il diritto degli azionisti di vigilare sulle politiche retributive della dirigenza, esprimendo la propria opinione durante le assemblee annuali.</p>
    </intervention>
    <intervention id="2-467" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, in questo momento è in corso un’ondata di chiusure di uffici postali in Austria mentre, contemporaneamente, si registra un brusco aumento del 40 per cento degli stipendi della società Post AG, ma soltanto per le retribuzioni dei quadri. Soprattutto in questi periodi di crisi, la popolazione non riesce a capire questi stipendi fantasiosi, i bonus eccessivi e i paracadute d’oro. Non sarà così facile mettere fine a queste pratiche.</p>
      <p sl="de">È risaputo che la normativa tedesca sull’adeguatezza delle retribuzioni dei dirigenti ha soltanto portato più burocrazia e una maggiore influenza da parte degli investitori esteri sulle politiche retributive e sulle strategie societarie. Il tentativo di controllare meglio l’operato dei dirigenti per mezzo dell’assegnazione a riserva è stato aggirato attraverso la stipula di nuove polizze assicurative. La proposta dell’Unione europea dovrebbe trarre spunto da questi eventi.</p>
      <p sl="de">Quando veniamo a sapere che la pubblicazione degli stipendi dei manager negli Stati Uniti ne ha determinato un aumento, è chiaro che il nostro piano si impegna in una guerra ad armi impari. Per un responsabile dei controlli finanziari sarà difficile assumere contemporaneamente la responsabilità per due società tra loro concorrenti. I fattori che determinano i bonus devono essere indubbiamente trasparenti.</p>
    </intervention>
    <intervention id="2-468" speaker_id="28115" name="Mairead McGuinness" is_mep="True" mode="spoken">
      <p sl="en">Signora Presidente, vorrei ringraziare i relatori e la Commissione. Si tratta di un settore di nicchia, ma tutti i cittadini in Europa sono lieti che il Parlamento, la Commissione e il Consiglio stiano affrontando la questione delle retribuzioni sproporzionate. Ci vengono comunicati solamente gli eccessi del settore bancario a causa dei disastri che si sono prodotti, ma vorrei precisare che, anche se il settore bancario generasse profitti, simili retribuzioni non sono alla portata dell’opinione pubblica.</p>
      <p sl="en">La trasparenza è la chiave di tutto. Quando le persone sono informate in merito a quanto sta accadendo, allora si può agire di conseguenza. Abbiamo pubblicato le retribuzioni degli agricoltori, dal più piccolo e lungo tutta la filiera, e la consideriamo una misura trasparente. A mio avviso, i banchieri traggono profitto dal denaro pubblico, dagli azionisti e quanti contraggono un prestito; è quindi giunto il momento di affrontare questo problema. Non sono tuttavia convinta che sia cambiata la mentalità di molti banchieri e temo che, quando questa bolla si sgonfierà, ritorneremo alla situazione iniziale, a meno che la Commissione non si dimostri molto forte.</p>
    </intervention>
    <intervention id="2-469" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signora Presidente, sono molto colpito dal fatto che abbiate ancora la pazienza di ascoltarmi, dopo quattro ore che sono qui, e felice di esserci, per rispondere alle domande e ascoltarvi su argomenti così importanti.</p>
      <p sl="fr">Ancora una volta, ringrazio l’onorevole McCarthy, l’onorevole El Khadraoui e tutti i membri della commissione per i problemi economici e monetari per l’impegno, i contributi, gli importanti miglioramenti che voi, onorevole relatrice, onorevole relatore, avete apportato a questi testi.</p>
      <p sl="fr">Dobbiamo lavorare ancora molto sul settore finanziario, sulle retribuzioni negli altri settori della finanza, sulla governance delle imprese, sulla direttiva CRD IV, sui derivati e sulle vendite allo scoperto, per le quali vi proporrò una regolamentazione nel settembre prossimo.</p>
      <p sl="fr">Anche oggi, il Collegio ha approvato due testi legislativi sulle garanzie dei depositi e gli indennizzi per gli investitori e un Libro bianco sulle garanzie nel settore assicurativo.</p>
      <p sl="fr">Per tornare ai testi in oggetto, che voterete domani, penso si tratti di testi validi che hanno goduto di numerosi apporti durante il processo di negoziazione, di emendamenti positivi introdotti dalla vostra commissione, in particolare per quanto riguarda i dettagli sul calcolo delle retribuzioni, la trasparenza delle politiche retributive, le restrizioni dei bonus degli istituti di credito beneficiari di aiuti pubblici e il meccanismo di recupero.</p>
      <p sl="fr">Per quanto riguarda la competitività internazionale, vorrei ricordare che i principi del Fondo europeo di stabilità finanziaria sulle retribuzioni sono principi generali, ricolti agli Stati che presentano divergenze considerevoli dal punto di vista dello sviluppo economico. Esistono molte differenze tra questi paesi e, laddove i principi generali del Fondo europeo di stabilità finanziaria lasciano agli Stati troppo margine nelle politiche attuative, a livello europeo abbiamo dovuto garantire un’applicazione coerente del testo della direttiva da parte degli Stati membri. Abbiamo stabilito regole chiare che non si prestano a interpretazioni difformi. Come ho ribadito più volte, non penso che un quadro normativo chiaro e coerente possa compromettere in qualche modo la nostra competitività internazionale. Ritengo invece che, se l’Europa sarà uno dei primi continenti ad attuare una regolamentazione e una vigilanza di tipo intelligente, godrà di un vantaggio competitivo.</p>
      <p sl="fr">Rispetto a quanto detto sul funzionamento delle nuove autorità europee, dobbiamo ancora istituirle. Non sono ancora state definite, ma questo è l’obiettivo delle discussioni attualmente in corso con il Consiglio. Secondo me, queste nuove autorità dovranno avere effettivi poteri di coordinamento, garantendo un’applicazione coerente di queste norme comuni. Inoltre, bisogna prevedere la possibilità di adottare decisioni direttamente applicabili alle istituzioni, nel caso in cui la normativa europea non venga correttamente applicata, incluse, onorevole Canfin, le norme sulle retribuzioni.</p>
      <p sl="fr">Vi garantisco che la Commissione vigilerà su questi diversi punti nei prossimi giorni.</p>
      <p sl="fr">Vorrei ora aggiungere una precisazione sull’applicazione di queste nuove norme, che si applicano a tutte le banche di investimento. La direttiva prevede un principio generale di proporzionalità, che permette di adeguare l’applicazione dei principi a istituti di credito diversi, in considerazione dell’architettura giuridica, delle dimensioni, della complessità e della natura delle attività. Siamo convinti che la direttiva CRD III, grazie a voi, cambierà sensibilmente le prassi che finora hanno prevalso troppo spesso e hanno portato a un’eccessiva assunzione di rischi da parte delle banche, che ha a sua volta contribuito alla crisi economica di cui subiamo oggi le conseguenze.</p>
      <p sl="fr">Ringrazio l’onorevole Karas per il sostegno all’attuazione della legge sulle procedure di insolvenza, come d’accordo, parallelamente agli Stati Uniti. Lavoreremo su questo punto nell’ambito del programma di risoluzione della crisi, ma è un progetto a lungo termine.</p>
      <p sl="fr">L’onorevole Christensen ha posto l’accento sulla trasparenza. Si tratta di un punto molto importante sul quale il Parlamento europeo può apportare ancora delle migliorie alle proposte originarie della Commissione e di questo la ringrazio.</p>
      <p sl="fr">L’onorevole Bowles ha citato il punto centrale della capitalizzazione, come anche l’onorevole Balz poco fa. Certamente la capitalizzazione è importante, ma ritengo che una buona vigilanza interna ed esterna, di cui abbiamo parlato, lo siano altrettanto. Sulla direttiva CRD IV, oggetto di discussione con le banche, devo dire, onorevole Balz, che sono ansioso di portare a buon fine e in modo serio le valutazioni d’impatto e gli studi macroeconomici necessari per calibrare le misure contenute nelle direttive CRD III e CRD IV. Dobbiamo equilibrare internamente le norme di Basilea e un bilanciare queste misure con gli altri provvedimenti in materia di precauzione e prevenzione, vigilanza esterna, vigilanza interna, governance d’impresa, fondi di risoluzione, strumenti preventivi. L’ultima precisazione, sul quale sono molto attento – lo ripeto per l’ultima volta, in conclusione – è una conciliazione ottimista ma chiara tra quanto mettono in atto e devono mettere in atto gli Stati Uniti, da una parte, e quanto spetta a noi, dal punto di vista europeo, dall’altra.</p>
      <p sl="fr">Dobbiamo raggiungere gli stessi obiettivi fissati dal G20. Dobbiamo raggiungerli in parallelo e la mia attenzione è rivolta a garantire il buon esito di questo processo.</p>
    </intervention>
    <intervention id="2-470" speaker_id="2173" name="Arlene McCarthy" is_mep="True" mode="spoken" role="relatore">
      <p sl="en">Signora Presidente, molto brevemente, concordo con l’onorevole McGuinness sul fatto che non la mentalità e la cultura non siano cambiate. Infatti, la settimana scorsa alcune banche e alcuni istituti hanno cercato di deviare e minare le proposte che voteremo domani. Per questo motivo il carattere coercitivo delle norme è fondamentale ed è per questo che le autorità di vigilanza nazionali devono avere il nerbo per far rispettare la normativa; sempre per questo motivo domani, i deputati dovranno esprimere un voto deciso e lanciare un segnale vigoroso alle banche e alla popolazione: intendiamo riformare e, concretamente, trasformare la cultura dei bonus ormai screditata sul lungo termine. Onorevoli deputati, credo che questo sia soltanto l’inizio di un processo, non la fine. Pertanto, esorto i colleghi a votare in modo deciso a favore di questa relazione durante la plenaria di domani.</p>
    </intervention>
    <intervention id="2-472" speaker_id="25718" name="Saïd El Khadraoui" is_mep="True" mode="spoken" role="relatore">
      <p sl="nl">Signor Presidente, onorevoli colleghi, anch’io sarò breve. Credo che siamo tutti concordi sulla necessità di regole di base per le politiche retributive; da una valutazione delle raccomandazioni sulle politiche retributive pubblicate dalla Commissione un anno fa, è evidente che esse debbano avere il carattere più vincolante possibile. Naturalmente, sono consapevole che non tutti vogliano spingersi così in avanti su questo argomento e che non tutti siano così ambiziosi, ma dobbiamo riconoscere all’unanimità che quanto è in discussione oggi e quanto spero adotteremo domani è soltanto un primo passo nella giusta direzione, ma non può essere l’ultimo.</p>
      <p sl="nl">È evidente che c’è ancora molta strada da percorrere. Gli organi di vigilanza devono essere rafforzati in modo da garantire un controllo esterno delle politiche retributive delle società. Bisogna chiarire il ruolo dei comitati retribuzioni, così come è necessario precisare il collegamento con i comitati di rischi. È utile rinvigorire anche il ruolo degli azionisti. Pertanto, signor Commissario, sono lieto di sentire che è a favore di un quadro normativo della governance d’impresa per tutte le società e ritengo utile tenere, nei prossimi mesi, una discussione approfondita su questo punto con le parti in causa. Si tratta di un argomento cruciale e lancia un segnale importante ai nostri cittadini in merito alla serietà che caratterizza la nostra intenzione di fissare solide norme di base nel settore, nell’interesse delle stesse società e dell’economia.</p>
    </intervention>
    <intervention id="2-473" speaker_id="1405" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, mercoledì 7 luglio.</p>
    </intervention>
  </section>
  <section id="creitem31" title="14. Tempo delle interrogazioni (interrogazioni alla Commissione)">
    <intervention id="2-475" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B7-0316/2010).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Parte prima</p>
    </intervention>
    <intervention id="2-477" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="it">Membro della Commissione. – La prima parte dell’interrogazione dell’onorevole Gutiérrez-Cortines chiede se la procedura per la selezione degli alti dirigenti delle iniziative tecnologiche congiunte (ITC) garantisce l’indipendenza dall’influenza di grandi imprese.</p>
      <p sl="it">La risposta è affermativa. La procedura per la selezione degli alti dirigenti delle ITC segue le linee guida per la nomina dei responsabili degli organismi comunitari e delle imprese comuni. Tali linee guida vengono applicate a tutti gli organismi dell’Unione europea e, pertanto, garantiscono che i processi di selezione delle ITC siano del tutto coerenti con quelli di altri organismi comunitari, quali le agenzie esecutive e di regolazione. Dunque, in tutti gli organismi dell’Unione europea, comprese le ITC, si procede in base alle competenze e al merito, con garanzia di parità di trattamento per tutti i candidati.</p>
      <p sl="it">Dunque, come previsto da tali linee guida, gli alti funzionari della Commissione hanno rappresentato la maggioranza sia nelle commissioni di preselezione che in sede dei lavori del comitato consultivo per le nomine. Si tratta delle uniche due fasi della procedure in cui le grandi imprese hanno avuto un qualche ruolo, a parte il ruolo indiretto dei rappresentanti delle imprese al momento di effettuare le nomine, quando hanno espresso il loro voto all’interno del consiglio direttivo a partire da un elenco ristretto di candidati stilato dalla Commissione.</p>
      <p sl="it">Si noti come i costi di operativi e di esercizio di tutte le ITC sono parzialmente coperti dalle aziende, per un importo pari al 67 per cento nel caso di ENIAC e ARTEMIS, due iniziative tecnologiche congiunte nei settori delle nanotecnologie e dei sistemi informatici integrati. Ciò dimostra quanto il loro coinvolgimento sia necessario e in linea con la natura delle ITC quali forme di partenariato pubblico-privato.</p>
      <p sl="it">La seconda parte dell’interrogazione chiede se l’impegno dell’Unione europea a sostegno delle PMI viene tenuto in considerazione in tali procedure di selezione. La risposta è che, solitamente, i criteri per la selezione del personale per l’operatività quotidiana delle ITC devono essere fondati su competenza e merito, com’è stato detto poc’anzi rispetto alle linee guida per la nomina. In tal senso, la promozione delle PMI rappresenta un’importante obiettivo politico della Commissione che, tuttavia, potrebbe non tradursi facilmente nei criteri per la nomina del personale previsti dallo statuto del personale dell’Unione europea, quale ad esempio il personale delle ITC.</p>
      <p sl="it">Il direttore esecutivo e il suo personale sono vincolati dello statuto del personale UE al rispetto dei principi di etica professionale, e pertanto non possono tutelare o rappresentare interessi specifici, né delle PMI né delle grandi aziende. Lo statuto prevede procedimenti disciplinari in caso di violazione di tali vincoli. Ciò detto, le norme che istituiscono le iniziative tecnologiche congiunte sono pensate per le PMI. Contengono disposizioni che incoraggiano e promuovono la partecipazione e la rappresentanza delle PMI a livello dei consigli direttivi.</p>
    </intervention>
    <intervention id="2-478" speaker_id="1665" name="Salvador Garriga Polledo" is_mep="True" mode="spoken">
      <p sl="es">in sostituzione dell’autore. – Signor Presidente, il Parlamento e la Commissione condividono questa preoccupazione ma, signora Commissario, alcuni casi specifici ci portano nella direzione opposta. Sappiamo che le iniziative tecnologiche congiunte (ITC) sono “imprese comuni” e che dunque hanno una procedura da seguire nell’effettuare le selezioni. Sappiamo, inoltre, che le persone nominate individualmente non possono provenire direttamente da imprese già rappresentate all’interno de consiglio direttivo.</p>
      <p sl="es">Desidero fare riferimento a un caso reale. Per quanto concerne l’ITC per l’idrogeno, il cui bilancio è pari a 470 milioni di euro, la Commissione europea ha effettuato una procedura di selezione che si è conclusa dapprima con una rosa di tre candidati e infine con un unico candidato, un esperto della Commissione proveniente dal mondo delle piccole e medie imprese. Questi, una volta giunto nel consiglio direttivo dell’ITC per l’idrogeno, è stato sostituito da qualcuno proveniente da una grande azienda, ovvero la Toyota Daimler.</p>
      <p sl="es">Credo che questo caso specifico sia in totale contraddizione con la risposta che avete dato, la quale sarebbe invece stata logica secondo la procedura. Pertanto, chiederei alla signora Commissario di seguire con attenzione la procedura di selezione.</p>
    </intervention>
    <intervention id="2-479" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="it">Membro della Commissione . – Sono certamente disposta a seguire da vicino la questione, come avete richiesto. Credo si debba notare che i costi operativi e di esercizio di tutte le ITC sono coperti in parte dalle aziende del settore. Coerentemente rispetto a tale contributo, e nello spirito di una partnership pubblico-privata, un certo coinvolgimento di aziende del settore è previsto nelle linee guida per la nomina del direttore esecutivo.</p>
      <p sl="it">Ciò, naturalmente, implica un ruolo di rilievo per gli alti funzionaridella Commissione – i quali sono sempre la maggioranza nel processo di selezione. Il coinvolgimento delle aziende del settore è avvenuto su due piani e potrebbe essere utile un mio accenno in merito: un membro su tre in ogni commissione di preselezione (con diritto di voto), i cui restanti due membri sono il direttore generale della relativa direzione generale all’interno della Commissione, oppure un suo vice, in qualità di presidente, e un direttore della stessa direzione generale. Un osservatore delle aziende del settore fa parte del comitato consultivo per le nomine (senza diritto di voto), e i sei membri del comitato consultivo comitato per le nomine sono alti funzionari della Commissione.</p>
      <p sl="it">Tre dei sei rappresentanti delle aziende del consiglio direttivo dell’ITC per le celle a combustibile e l’idrogeno, il quale nomina il proprio direttore esecutivo al momento provengono da PMI. Tale rappresentanza delle piccole e medie imprese è in realtà sancita dalle norme che disciplinano le ITC per le celle a combustibile e l’idrogeno, in base al quale “almeno uno dei rappresentanti del consiglio direttivo espresso dalle aziende del settore deve rappresentare le PMI”.</p>
      <p sl="it">Naturalmente, come ho dichiarato all’inizio, sarò lieta di seguire da vicino tali procedure in futuro, così come richiesto dal Parlamento.</p>
    </intervention>
    <intervention id="2-480" speaker_id="1405" is_mep="True" mode="spoken" role="Presidente">
      <p sl="unknown">Annuncio l’interrogazione n. 16 dell’onorevole Joanna Senyszyn (H-0331/10)</p>
      <p sl="unknown">Oggetto: Adesione dell’Unione europea alla Convenzione europea la salvaguardia dei diritti dell’Uomo.</p>
      <p sl="unknown">Recentemente la Corte europea per i diritti dell'uomo ha emesso varie sentenze concernenti disposizioni legislative applicate in Polonia che violano la Convenzione europea per la salvaguardia dei diritti dell'uomo. Fino ad oggi la modalità con cui gli Stati membri dell'Unione europea che sono al contempo membri del Consiglio d'Europa applicavano le sentenze della Corte europea per i diritti dell'uomo rientrava tra le questioni di loro competenza. La prevista adesione dell'Unione europea alla Convenzione europea per la salvaguardia dei diritti dell'uomo modificherà la suddetta prassi? Sono in particolare previsti meccanismi di controllo dell'Unione europea sull'applicazione da parte degli Stati membri dell'UE che appartengono al Consiglio d'Europa delle sentenze della Corte europea dei diritti dell'uomo?</p>
    </intervention>
    <intervention id="2-481" speaker_id="photo_generic" name="Algirdas Šemeta" is_mep="True" mode="spoken">
      <p sl="it">Membro della Commissione. – L’adesione dell’Unione europea alla Convenzione europea per la salvaguardia dei diritti dell’uomo e delle libertà fondamentali non modificherà il modo in cui viene data esecuzione a una sentenza della Corte europea dei diritti dell’uomo contro uno Stato membro dell’Unione europea da parte di quello stesso Stato membro. Ciò implica che l’accordo di adesione può solo creare degli obblighi sulla base della convenzione stessa e, laddove applicabile, di qualunque protocollo aggiuntivo alla convenzione che l’Unione europea dovesse ratificare in relazione ad atti e provvedimenti adottati dalle istituzioni, organismi, funzionari o agenzie dell’Unione europea, ma non relativamente ad atti o provvedimenti adottati dagli Stati membri.</p>
      <p sl="it">Non è attualmente prevista l’introduzione di un meccanismo comunitario per il monitoraggio dell’attuazione di tali sentenze, poiché non esistono le basi legali per poterlo fare. Difatti, il protocollo n. 8 che modifica il trattato di Lisbona dichiara che l’adesione “non incida né sulle competenze dell'Unione né sulle attribuzioni delle sue istituzioni” né “sulla situazione particolare degli Stati membri nei confronti della convenzione europea”. Ciò con riferimento non solo alla portata degli obblighi sostanziali degli Stati membri, ma anche rispetto al modo in cui viene data attuazione a una sentenza della Corte europea dei diritti dell’uomo contro uno Stato membro dell’Unione europea.</p>
    </intervention>
    <intervention id="2-482" speaker_id="96789" name="Joanna Senyszyn" is_mep="True" mode="spoken">
      <p sl="pl">Grazie, Commissario Šemeta, per la sua risposta. Temo, tuttavia, di non potermi dichiarare soddisfatta. A dire il vero, il monitoraggio dell’attuazione delle sentenze della Corte europea dei diritti dell’uomo sembrerebbe essere essenziale, perché alcuni Stati membri non sono disposti a rispettarle su base volontaria.</p>
      <p sl="pl">Avrei un’ulteriore interrogazione rispetto alle sentenze della Corte relative alle violazioni della Convenzione europea dei diritti umani e, in particolare, del caso Lautsi contro l’Italia. In una sentenza emessa il 3 novembre 2009, la Corte ha ritenuto che la presenza dei crocefissi nelle aule costituisca una violazione dei diritti umani, e il 15 giugno 2010, nel caso Grzelak contro la Polonia ha ritenuto che la mancata possibilità per uno studente di frequentare delle lezioni di etica nelle scuole polacche costituisca anch’essa una violazione dei diritti umani. La legislazione polacca, ritenuta in difetto in entrambi i casi, è in disaccordo con la bozza …</p>
      <a text="(Il Presidente interrompe l’oratore)"/>
    </intervention>
    <intervention id="2-483" speaker_id="photo_generic" name="Algirdas Šemeta" is_mep="True" mode="spoken">
      <p sl="it">Membro della Commissione. – Signor Presidente, tenterò di rispondere all’interrogazione. Laddove gli Stati membri intraprendono azioni nell’ambito del diritto comunitario, devono rispettare i diritti fondamentali sanciti dalla Carta e dai principi generali del diritto comunitario. Qualunque violazione di tale obbligo potrebbe condurre a una procedura di infrazione dinnanzi alla Corte di giustizia europea, ai sensi dell’articolo 258 del trattato sul funzionamento dell’Unione europea.</p>
      <p sl="it">Tuttavia, si tratta dell’unico strumento procedurale a disposizione dell’Unione europea per garantire il rispetto dei diritti fondamentali da parte di uno Stato membro. Viceversa, laddove gli Stati membri intraprendono azioni al di fuori dall’ambito del diritto comunitario, non esiste attribuzione generale in base ai trattati nel campo dei diritti fondamentali. Pertanto, l’Unione europea è impossibilitata non solo a monitorare in modo generico il rispetto da parte di uno Stato membro dei diritti fondamentali, ma anche se uno Stato membro si attiene alle sentenze della Corte europea dei diritti dell’uomo.</p>
    </intervention>
    <intervention id="2-484" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Commissario Šemeta, sono certa che la Commissione parteciperà alla procedura negoziale sull’adesione dell’Unione europea alla convenzione. Al suo interno, una delle questioni più determinanti sarà quella del rapporto tra la Corte di giustizia europea e la Corte dei diritti dell’uomo di Strasburgo. Secondo la Commissione, come si deve garantire il mantenimento delle prerogative della Corte di giustizia europea in ambito interpretativo rispetto al diritto comunitario?</p>
    </intervention>
    <intervention id="2-485" speaker_id="4529" name="Sarah Ludford" is_mep="True" mode="spoken">
      <p sl="en">Da un punto di vista tecnico e legale, comprendo la risposta del signor Commissario. Da un punto di vista politico e dei diritti fondamentali, invece, non ha alcun senso, ed è in conflitto con gli articoli 6 e 7 del trattato, in base ai quali l’Unione europea e i suoi Stati membri osserveranno la convenzione. Infatti, l’articolo 7 prevede un meccanismo per fare sì che gli Stati membri non violino i diritti umani. Dunque, come conciliare le dichiarazioni della Commissione con il meccanismo previsto dall’articolo 7?</p>
      <p sl="en">Abbiamo bisogno di un meccanismo di valutazione inter pares e di sistemi di monitoraggio. Temo che questa risposta dimostri come mai la Commissione sia così debole nel perseguire le violazioni dei diritti umani negli Stati membri.</p>
    </intervention>
    <intervention id="2-486" speaker_id="photo_generic" name="Algirdas Šemeta" is_mep="True" mode="spoken">
      <p sl="it">Membro della Commissione. – I negoziati debbono garantire che il controllo interno preliminare della Corte di giustizia dell’Unione europea, esercitato in conformità con il diritto primario, sia anche applicabile in casi in cui sia chiamata in causa la conformità di un provvedimento di un’istituzione, di un organismo, o ufficio, o agenzia dell’Unione europea rispetto a una convenzione, nell’ambito di in un caso portato dinnanzi la Corte europea dei diritti dell’uomo, senza che la Corte di giustizia europea abbia avuto l’opportunità di emettere una sentenza in merito alla conformità di tale provvedimento rispetto ai diritti fondamentali definiti a livello dell’Unione europea.</p>
      <p sl="it">Qualunque espediente procedurale che consenta alla Corte di giustizia dell’Unione europea di valutare la conformità di tali provvedimenti con i diritti fondamentali dovrebbe essere tesa a salvaguardare la sussidiarietà della procedura dinnanzi alla Corte europea dei diritti dell’uomo, senza condurre a ritardi irragionevoli della procedura stessa.</p>
    </intervention>
    <intervention id="2-488" speaker_id="4529" name="Sarah Ludford" is_mep="True" mode="spoken">
      <p sl="en">Signor Commissario, per quanto concerne gli articoli 6 e 7, a suo parere, quale significato hanno questi articoli alla luce della sua risposta e dei meccanismi per dare seguito alle violazioni?</p>
    </intervention>
    <intervention id="2-489" speaker_id="photo_generic" name="Algirdas Šemeta" is_mep="True" mode="spoken">
      <p sl="it">Membro della Commissione. – Desidero informarla che proseguono i lavori all’interno del Consiglio d’Europa rispetto ai miglioramenti nell’attuazione delle sentenze della Corte europea dei diritti dell’Uomo. Pertanto, si sta continuando a lavorare su tale questione.</p>
    </intervention>
    <intervention id="2-490" speaker_id="1405" is_mep="True" mode="spoken" role="Presidente">
      <p sl="unknown">Auguriamoci, allora, che non ci voglia troppo tempo.</p>
    </intervention>
    <intervention id="2-492" speaker_id="photo_generic" name="Algirdas Šemeta" is_mep="True" mode="spoken">
      <p sl="it">Membro della Commissione. – Posso confermare che, l’anno scorso, la Commissione ha presentato al Consiglio una proposta di accordo tra l’Unione europea e i suoi Stati membri e il principato del Liechtenstein per la lotta alla frode e a qualsiasi altra attività illegale, e per garantire lo scambio di informazioni in campo fiscale. Inoltre, la Commissione ha presentato al Consiglio un progetto di mandato per l’apertura di negoziati riguardanti accordi di questo tipo con Andorra, Monaco, San Marino e Svizzera.</p>
      <p sl="it">Sia il progetto di accordo con il principato del Lichtenstein che il progetto di mandato sono ancora fermi in Consiglio, in quanto alcuni Stati membri nutrono delle riserve di tipo politico e collegano questi dossier al la revisione della direttiva europea sui redditi da risparmio. Credo che tali progetti di accordo e di mandato non debbano essere ostaggio della revisione della direttiva europea sui redditi da risparmio, poiché sono diretti alla lotta contro la frode in un momento in cui esiste un bisogno ancora più urgente di tutelare i nostri interessi finanziari.</p>
      <p sl="it">La Commissione non ha informazioni specifiche che indichino quali siano i principali paesi terzi in cui i gestori fondi europei scelgano di istituire delle società offshore per evadere le tasse. Tuttavia, sono convinto che gli accordi proposti contribuiranno al miglioramento del modo in cui circola questo genere di informazioni, e sono degli strumenti essenziali per promuovere una politica di governance in ambito fiscale che si regge sui tre seguenti principi: la trasparenza, lo scambio di informazioni e la maggiore libertà di concorrenza fiscale.</p>
      <p sl="it">L’obiettivo di tale politica non è prendere di mira i paradisi fiscali in quanto tali, bensì raggiungere un accordo con il maggior numero possibile di paesi terzi sui principi comuni di collaborazione e trasparenza. Il Consiglio ECOFIN sostiene tali principi e ha riconosciuto la necessità di promuoverli nel modo quanto più geograficamente esteso possibile.</p>
      <p sl="it">Il progetto di accordo con il principato del Liechtenstein e il progetto di mandato per i negoziati con quattro altre giurisdizioni costituiscono un esempio eccellente di un approccio europeo coerente. Questi infatti forniscono un quadro multilaterale di regole minime sullo scambio di informazioni e assistenza tra le parti, che dovrebbero consentire agli Stati membri dell’Unione europea e ai paesi terzi di combattere in modo più efficace frode e evasione fiscale. Tuttavia, la Commissione sta facendo di più per promuovere la sua politica di trasparenza, scambio di informazioni e maggiore libertà di concorrenza fiscale presso i paesi terzi. Ciò avviene principalmente per mezzo di iniziative che riguardano i rapporti con i paesi terzi quali la valorizzazione della collaborazione amministrativa, il codice di condotta sulla tassazione delle imprese, la comunicazione in ambito di politica fiscale e suoi sviluppi, e la collaborazione con i paesi in via di sviluppo per la promozione della governance in materia fiscale. La Commissione è anche molto attiva, unitamente agli Stati membri, all’interno di organizzazioni internazionali quali l’OCSE, in particolare nel Global Forum sugli scambi di informazioni e il relativo gruppo di peer review .</p>
    </intervention>
    <intervention id="2-493" speaker_id="96900" name="Georgios Papanikolaou" is_mep="True" mode="spoken">
      <p sl="el">Signor Presidente, signor Commissario, da ciò che avviene nella realtà e da quanto ha dichiarato quest’oggi, appare evidente che gli Stati membri non possono affrontare in modo efficace questo problema così importante con i soli meccanismi a loro disposizione. Naturalmente, è superfluo dire che questo genere di evasione fiscale danneggia gravemente la crescita e conduce a flussi di capitali basati non sul criterio del profitto, bensì sul metodo migliore per evadere le tasse.</p>
      <p sl="el">Esiste un altro approccio, come quello adottato in Spagna e negli Stati Uniti, in cui i controlli sui depositi sono meno rigidi e, pertanto, questi paradisi fiscali diventano meno allettanti. Certamente, in ogni caso, ciò non può accadere negli Stati membri che non dispongono di meccanismi di controllo efficaci, poiché si subirebbero delle perdite di reddito.</p>
      <p sl="el">La mia domanda, pertanto, è la seguente: quali sono le priorità della Commissione, quale la sua strategia, qual è il suo approccio in questo sforzo e quali equilibri intende preservare …</p>
      <a text="(Il Presidente interrompe l’oratore)"/>
    </intervention>
    <intervention id="2-494" speaker_id="photo_generic" name="Algirdas Šemeta" is_mep="True" mode="spoken">
      <p sl="it">Membro della Commissione. – Innanzitutto, devo dire che quando sono in corso negoziati con paesi terzi, ovvero con i paesi da me citati, la Commissione svolge tali negoziati a nome dei 27 Stati membri, con un approccio multilaterale nella negoziazione di questioni relative all’evasione fiscale. Lei solleva una questione molto interessante e noi stiamo esaminando varie tipologie di evasione fiscale. Come lei ha giustamente indicato, gli evasori fiscali si stanno adeguando ai cambiamenti nei controlli; ecco perché abbiamo il gruppo “Codice di condotta”, all’interno del quale cerchiamo di garantire l’applicazione del codice e non solo a livello degli Stati membri; cerchiamo anche di incoraggiare i paesi terzi ad applicare i principi di questo codice di condotta. Questo ci consentirebbe di compiere dei progressi nella gestione dell’evasione fiscale.</p>
    </intervention>
    <intervention id="2-495" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Desidero rivolgerle la seguente domanda: da quanto ha detto quest’oggi, siamo di fronte a una buona proposta che, tuttavia, non si riesce a far entrare in vigore. La proposta è stata bloccata da un gruppo di Stati membri. Se mi consente, vorrei chiederle – dato che comprendo che lei non possa rivelarci quali siano questi Stati membri – quanti sono gli Stati membri che si oppongono a questa proposta e quali argomenti hanno invocato? Immagino che abbiamo addotto delle motivazioni per giustificare le loro posizioni.</p>
    </intervention>
    <intervention id="2-496" speaker_id="96668" name="Seán Kelly" is_mep="True" mode="spoken">
      <p sl="en">Stamattina ho ascoltato un eurodeputato britannico dire che il Regno Unito starebbe molto meglio se non facesse parte dell’Unione europea, e godesse, piuttosto, degli stessi accordi di Norvegia e Svizzera. Il Commissario ha qualcosa da dire a tale proposito? Abbiamo forse degli accordi con questi paesi che sono troppo accomodanti e che, pertanto, li incoraggiano a restare fuori dall’Unione, mentre invece incoraggiamo gli Stati membri a lasciare l’Unione europea per poter accedere a soluzioni di questo genere?</p>
    </intervention>
    <intervention id="2-497" speaker_id="photo_generic" name="Algirdas Šemeta" is_mep="True" mode="spoken">
      <p sl="it">Membro della Commissione. – Riguardo agli accordi europei, vi sono due Stati membri che continuano a nutrire riserve di carattere politico nei confronti di questa proposta e che desiderano adottare un approccio a “blocchi”, ovvero collegare una proposta di modifica della direttiva europea sui redditi da risparmio alla proposta di collaborazione reciproca, nonché alla proposta che riguarda i negoziati con gli Stati membri sopraccitati.</p>
      <p sl="it">Si tratta di un argomento a cui stiamo lavorando e la Presidenza belga ne sta facendo una questione prioritaria per il corso della Presidenza stessa. Spero che riusciremo a compiere progressi in questo settore.</p>
      <p sl="it">Sono spiacente, ma la parte iniziale della seconda interrogazione non era molto chiara.</p>
    </intervention>
    <intervention id="2-498" speaker_id="1405" is_mep="True" mode="spoken" role="Presidente">
      <p sl="unknown">Onorevole Kelly, se non le dispiace, dovrebbe riformulare brevemente la sua interrogazione. La prima parte non era molto chiara.</p>
    </intervention>
    <intervention id="2-499" speaker_id="96668" name="Seán Kelly" is_mep="True" mode="spoken">
      <p sl="en">Non è stato forse un eurodeputato britannico a dire che il Regno Unito starebbe meglio se non fosse membro dell’Unione europea e beneficiasse, invece, di disposizioni in materia finanziaria simili a quelle di cui godono Svizzera e Norvegia? La Commissione concorda con questa dichiarazione? Stiamo forse concedendo a paesi come Svizzera e Norvegia condizioni troppo vantaggiose, specie per quanto concerne l’argomento dell’interrogazione dell’onorevole Papanikolaou? Dovremmo cambiare approccio nei confronti di tali paesi, per incoraggiarli ad aderire all’Unione europea, invece di mantenere la situazione attuale in cui gli Stati membri dicono che farebbero meglio a non essere membri dell’Unione europea come la Svizzera e la Norvegia?</p>
    </intervention>
    <intervention id="2-500" speaker_id="photo_generic" name="Algirdas Šemeta" is_mep="True" mode="spoken">
      <p sl="it">Membro della Commissione. – Non desidero fare dichiarazioni sul fatto che sia vero o meno che il Regno Unito starebbe meglio fuori dall’Unione europea. Lascerò la questione nelle mani di chi ha rilasciato tali dichiarazioni.</p>
      <p sl="it">In materia di concorrenza fiscale nociva, di evasione e frode fiscale, e per quanto riguarda la Norvegia, ci troviamo ora in una fase negoziale con questo paese. Si stanno registrando progressi sostanziali in questo settore e spero che riusciremo a raggiungere un accordo su tali specifiche problematiche.</p>
      <p sl="it">Come ho detto nella mia introduzione, abbiamo anche chiesto al Consiglio di darci un mandato per negoziare un accordo simile con la Svizzera. Stiamo ora affrontando il pacchetto attuale, il quale comprende tre direttive e la questione del Lichtenstein. Solo quando saranno state risolte tali questioni potremo ottenere un mandato per i negoziati con la Svizzera e con altri paesi europei che non sono membri dell’Unione europea.</p>
      <p sl="it">Per quanto concerne la Svizzera, siamo anche in attesa che un altro argomento – l’applicazione del codice di condotta in materia di fiscalità aziendale.. Recentemente, il Consiglio ci ha chiesto di avviare un dialogo con le autorità svizzere su cosa pensino a proposito dell’applicazione dei principi del codice di condotta in Svizzera. La Commissione ha avviato tale dialogo la settimana scorsa. In qualche momento futuro vi informerò dei progressi registrati in tale settore.</p>
    </intervention>
    <intervention id="2-501" speaker_id="1405" is_mep="True" mode="spoken" role="Presidente">
      <p sl="unknown">Parte seconda</p>
      <p sl="unknown">Annuncio l’interrogazione n. 19 dell’onorevole Posselt (H-0308/10)</p>
      <p sl="unknown">Oggetto: Cooperazione transfrontaliera Serbia-Macedonia-Kosovo</p>
      <p sl="unknown">Quali sono, a parere della Commissione, le possibilità di collaborazione e sviluppo transfrontalieri nella regione di confine tra la Serbia meridionale, la Macedonia e il Kosovo, in particolare nella Valle di Preševo, che appartiene alla Serbia e la cui popolazione è albanese? Com'è possibile promuovere in tale regione lo Stato di diritto, gli investimenti, le infrastrutture e il traffico frontaliero locale?</p>
    </intervention>
    <intervention id="2-502" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – In effetti la Commissione europea è consapevole della situazione e delle preoccupanti condizioni economiche della regione della Serbia meridionale, compresa la zona della Valle di Preševo. Storicamente si tratta di un’area sottosviluppata e attualmente questa è la regione più povera della Serbia. A partire dal 2000 la Commissione ha iniziato a erogare contributi finanziari rilevanti a favore di quest’area.</p>
      <p sl="it">Gli obiettivi sono la riduzione delle disparità tra la Serbia meridionale e il resto del paese in termini di condizioni di vita e servizi pubblici, nonché garantire che quest’area svolga appieno il proprio ruolo all’interno delle istituzioni statali con competenze di pianificazione, investimenti futuri e relativa attuazione. Per quanto concerne la cooperazione transfrontaliera in base allo strumento di assistenza preadesione per la regione a cui si riferisce l’interrogazione, ciò dipenderà dai progressi futuri nelle relazioni tra i partner coinvolti.</p>
      <p sl="it">Nel frattempo, l’Unione europea continuerà a incoraggiare e a sostenere lo stato di diritto, gli investimenti nelle infrastrutture, e il traffico frontaliero locale in questa regione per mezzo degli strumenti a propria disposizione. Questi comprendono la missione dell’Unione europea sullo stato di diritto in Kosovo, e le attività che l’Unione europea sostiene in base agli strumenti di assistenza preadesione per la Serbia, l’ex repubblica iugoslava di Macedonia e il Kosovo.</p>
      <p sl="it">Per quanto concerne il Kosovo, la comunicazione della Commissione dell’ottobre 2009 comprendeva un certo numero di proposte importanti che il Consiglio Affari Generali del dicembre 2009 le aveva chiesto di portare avanti. Di conseguenza, il Kosovo incomincerà a beneficiare a tutti gli effetti dal progetto di cooperazione transfrontaliera finanziato dall’Unione europea più avanti nel corso dell’anno. La Commissione mobiliterà la componente II dello strumento di assistenza preadesione per la cooperazione tra Kosovo e Albania e tra Kosovo ed ex repubblica iugoslava di Macedonia nel corso del 2010, e intende includere anche il la cooperazione tra Kosovo e Montenegro a partire dall’anno prossimo.</p>
      <p sl="it">La Commissione continuerà a seguire da vicino le iniziative messe in campo in quest’ambito mediante il dialogo strutturato con le autorità, nonché attraverso le relazioni annuali, di cui la prossima sarà pubblicata nel novembre 2010.</p>
    </intervention>
    <intervention id="2-503" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, signor Commissario, grazie della sua eccellente risposta. Lei stesso proviene da una meravigliosa regione europea, l’Euregio Egrensis. A mio avviso dovremmo sostenere il traffico frontaliero locale, in particolare nella regione oggetto dell’interrogazione, dove i confini non resteranno aperti a lungo, affinché la gente non debba mettersi in coda assieme ai turisti per recarsi, ad esempio nei campi di loro proprietà al di là del confine. Dobbiamo agevolare l’accesso agli ospedali nelle regioni transfrontaliere, come anche il riconoscimento dei titoli di istruzione. Si tratta di un settore in cui il lavoro da fare è ancora tanto e desidero chiederle di attribuire alla questione un’elevata priorità. La gente ne soffre molto in quelle zone.</p>
    </intervention>
    <intervention id="2-504" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione . – In effetti, questa sarebbe una delle mie priorità in questa zona. Non c’è stato tempo per discutere a fondo dell’importanza della cooperazione regionale, specie in quella particolare regione. La questione da lei sollevata è già stata oggetto delle mie consultazioni con il Consiglio di cooperazione regionale a seguito della proficua conferenza di Sarajevo. Pertanto, resterà una delle mie priorità nelle relazioni con entrambi i paesi della regione e con gli organismi regionali in grado di assisterci in questo sforzo condiviso.</p>
    </intervention>
    <intervention id="2-505" speaker_id="26851" name="Nikolaos Chountis" is_mep="True" mode="spoken">
      <p sl="el">Signor Presidente, signor Commissario, come lei probabilmente saprà, è sorta una situazione esplosiva nel Kosovo poiché, venerdì scorso, una bomba a mano è stata lanciata in mezzo a una folla di dimostratori serbi per protestare contro l’apertura di uffici del governo kosovaro a Mitrovica.</p>
      <p sl="el">Dato che la Corte internazionale dell’Aia dovrebbe emettere una sentenza a luglio relativamente alla dichiarazione unilaterale di indipendenza del Kosovo, desidero chiederle se ritiene che tale iniziativa, ovvero l’apertura di un ufficio, sia stata intrapresa con spirito provocatorio e se si sarebbe dovuto evitarla.</p>
    </intervention>
    <intervention id="2-506" speaker_id="96900" name="Georgios Papanikolaou" is_mep="True" mode="spoken">
      <p sl="el">Signor Presidente, la questione della cooperazione transfrontaliera è estremamente importante, e desidero ringraziare il signor Commissario della sua risposta.</p>
      <p sl="el">Tuttavia, desidero mettere a verbale che il titolo dell’interrogazione sull’elenco ufficiale del Parlamento è inaccettabile. Il nome riconosciuto a livello internazionale è ex repubblica iugoslava di Macedonia. Questo è il nome ufficiale di questo paese e lei sa molto bene che sono in corso dei negoziati tra la Grecia e questo paese per risolvere la questione. ÉÉ inaccettabile che tale argomento venga iscritto nell’elenco ufficiale delle discussioni al Parlamento europeo.</p>
    </intervention>
    <intervention id="2-507" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – Dopo aver parlato con i due capi di governo – il Primo ministro Gruevski e il Primo ministro Papandreou – sono in grado di confermare che le discussioni per la risoluzione della questione sollevata dall’onorevole parlamentare hanno raggiunto uno stadio molto avanzato. Auspico che questi leader utilizzino questa opportunità per risolvere tale problematica, consentendo così alla repubblica ex iugoslava di Macedonia e al suo governo di avviare i negoziati per l’adesione.</p>
      <p sl="it">Per rispondere alla prima domanda, un paio di settimane fa mi sono trovato nel Kosovo settentrionale a riferire dei programmi della Commissione in occasione dell’apertura di alcuni uffici dell’Unione europea. In quel contesto ho dichiarato che dobbiamo assicurarci del fatto che qualunque iniziativa a favore dei cittadini del Kosovo – e naturalmente dei cittadini di altri paesi della regione – deve essere accessibile a tutti, evitando che si formino delle sacche in cui i cittadini non hanno tali possibilità.</p>
      <p sl="it">Lei ha assolutamente ragione a sottolineare il fatto che prima della sentenza della Corte internazionale di giustizia dovremmo evitare qualunque iniziativa che possa rendere la situazione più violenta o esplosiva. Detto ciò, dopo quel tragico episodio, la baronessa Ashton, Alto rappresentante e Vicepresidente della Commissione, ha avuto dei colloqui telefonici con i capi di governo di Pristina e Belgrado, invitandoli a proseguire con la loro politica di moderazione, specie in vista dell’approssimarsi della sentenza della Corte internazionale di giustizia.</p>
    </intervention>
    <intervention id="2-508" speaker_id="1405" is_mep="True" mode="spoken" role="Presidente">
      <p sl="unknown">Annuncio l’interrogazione n. 21 dell’onorevole Chountis (H-0325/10)</p>
      <p sl="unknown">Oggetto: Piena attuazione da parte della Turchia dell'accordo di associazione e del protocollo aggiuntivo</p>
      <p sl="unknown">Nella relazione della Commissione per il 2009 sui progressi della Turchia si afferma: " … La Turchia non ha attuato pienamente il protocollo aggiuntivo all'accordo di associazione … È urgente che il paese rispetti il suo obbligo di attuare pienamente, in maniera non discriminatoria, il protocollo aggiuntivo …".</p>
      <p sl="unknown">Considerando che per il quarto anno consecutivo la Turchia non ha attuato il protocollo aggiuntivo, in che modo ritiene la Commissione che si debba esercitare pressione su questo paese affinché dia piena attuazione all'accordo di associazione e al protocollo aggiuntivo, visto che gli sforzi compiuti finora non hanno dato risultati? Vi è un impegno della Turchia a firmare il protocollo entro il 2010?</p>
    </intervention>
    <intervention id="2-509" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – La Commissione ribadisce, a tutti i livelli del caso e a ogni occasione che le si presenti, il proprio invito alla Turchia affinché dia piena attuazione al protocollo aggiuntivo relativo all’accordo di associazione e rimuova tutti gli ostacoli alla libera circolazione dei beni, comprese le restrizioni ai trasporti diretti con Cipro.</p>
      <p sl="it">La Commissione continuerà a riferire, all’interno della propria relazione annuale, in merito a tutte le questioni rientranti nella dichiarazione del Consiglio europeo del 2005. Essa presenterà una relazione oggettiva, basata sui fatti, relativamente agli eventuali progressi o meno in relazione a tali questioni, così come ha fatto l’anno scorso e l’anno precedente. Su queste basi, il Consiglio sarà in grado di valutare la situazione e di trarre le adeguate conclusioni.</p>
    </intervention>
    <intervention id="2-510" speaker_id="26851" name="Nikolaos Chountis" is_mep="True" mode="spoken">
      <p sl="el">Signor Commissario, molte grazie per la sia risposta.</p>
      <p sl="el">Desidero porre la seguente interrogazione aggiuntiva: in una recente dichiarazione, il Presidente Christofias della Repubblica di Cipro ha collegato l’apertura dei nuovi capitoli della procedura di preadesione della Turchia all’apertura del porto di Famagusta, ponendo in evidenza che il porto potrebbe essere consegnato alle Nazioni Unite e operare sotto l’egida dell’Unione europea, posto che vi fu una proposta simile in passato, nel 2006, che venne accolta dalle Nazioni Unite.</p>
      <p sl="el">Dunque, desidero chiedere la sua opinione e la sua reazione alla proposta delChristofias.</p>
    </intervention>
    <intervention id="2-511" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – Esiste un numero di questioni attualmente in discussione, direttamente o indirettamente, all’interno dei negoziati per una composizione globale della questione Cipro. Il ruolo della Commissione è assolutamente chiaro in questo caso: non solo sosteniamo entrambi i leader impegnati a cercare una soluzione a tale problematica sotto la guida delle Nazioni Unite, ma abbiamo anche mandato l’inviato personale del Presidente della Commissione ad assistere le parti per tutta la durata della discussione con gli strumenti a disposizione dell’Unione europea.</p>
      <p sl="it">Esistono altri elementi che probabilmente non rientrano direttamente nella discussione, ma che sono interconnessi. Uno di questi è stato da lei sollevato. Il ruolo della Commissione è di invitare entrambe le parti e gli altri paesi interessati o coinvolti a fare qualsiasi cosa per trovare una soluzione; bisogna essere fantasiosi nell’identificare una soluzione, e se avere fantasia implica risolvere anche questo problema allora la Commissione lo proporrà. Altrimenti, auspichiamo con forza che la questione da lei sollevata venga affrontata e risolta nel quadro dei negoziati per una soluzione globale.</p>
    </intervention>
    <intervention id="2-512" speaker_id="1405" is_mep="True" mode="spoken" role="Presidente">
      <p sl="unknown">Prima di rispondere all’interrogazione supplementare dell’onorevole Kelly, desidero informare i colleghi che termineremo la seduta alle 20.30. Non solo in quanto questo è l’orario iscritto all’ordine del giorno, ma anche perché gli interpreti devono avere tempo di mangiare prima di riprendere per le 21.00.</p>
      <p sl="unknown">Tuttavia, il prossimo membro della Commissione, il Commissario De Gucht, inizierà per le 20.15, e poiché le seguenti interrogazioni sono inammissibili – n. 27, 28, 29, 30 e 31 – il Commissario De Gucht partirà dall’interrogazione n. 32 dell’onorevole Tarabella</p>
      <p sl="unknown">Riguardo all’interrogazione dell’onorevole Crowley, non risultano sostituti per l’onorevole stesso; pertanto, l’interrogazione non verrà presentata e passiamo ora all’interrogazione dell’onorevole Howitt per una risposta congiunta.</p>
      <p sl="unknown">Onorevole Gallagher, chiedo a un membro del personale di venire a parlare con lei. Torniamo all’onorevole Kelly. Siamo alla sua seconda e ultima interrogazione supplementare.</p>
    </intervention>
    <intervention id="2-513" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, onde evitare che lei – oppure i suoi colleghi – pensi che le interrogazioni sul Mercosur a nome mio e di altri colleghi siano inammissibili perché non sono delle buone interrogazioni, voglio dire che ritengo che siano inammissibili in quanto la questione è prevista all’ordine del giorno giovedì.</p>
      <p sl="en">É importante ricordare che gli autori delle interrogazioni non potevano sapere questo fatto. Infatti, è da tempo che tentiamo di ottenere una discussione sui negoziati bilaterali del Mercosur. Per questa ragione ritengo che l’interrogazione dovrebbe essere valutata come ammissibile, e ritengo che dovrebbe essere possibile porre tale interrogazione in questa sede: non sono l’unico eurodeputato coinvolto, vi sono numerosi altri colleghi che desiderano sollevare la questione e sono certo che anche altri ancora desiderano condividere questo sforzo. Desidero solo che sia messo a verbale il motivo per l’esclusione di tali interrogazioni dall’elenco di questo Tempo delle interrogazioni, ed esorto i colleghi a sostenerci nella discussione che si terrà qui giovedì.</p>
    </intervention>
    <intervention id="2-514" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, non voglio essere responsabile di un ritardo, poiché so che tempi sono stretti. Sono del tutto d’accordo con quanto appena dichiarato dall’onorevole McGuinness. Devo dire che sono molto adirato per il metodo utilizzato. So che le regole esistono per essere adattate, ma si tratta di un argomento scottante e avremmo dovuto poter sentire questa sera la risposta all’interrogazione, proprio in modo sostenere con maggiore vigore la discussione di giovedì mattina.</p>
    </intervention>
    <intervention id="2-515" speaker_id="1405" is_mep="True" mode="spoken" role="Presidente">
      <p sl="unknown">Mi risulta che entrambi siate autori dell’interrogazione orale e pertanto mi congratulo con voi per aver ottenuto una discussione sull’argomento giovedì mattina. In questo modo disporremo di una possibilità molto più ampia di discussione. Dunque, non faremo alcun cambiamento in questa sede, ma la ringrazio delle sue osservazioni. Cercheremo di fare in modo di informare tutti per tempo in futuro.</p>
    </intervention>
    <intervention id="2-516" speaker_id="2125" name="Pat the Cope Gallagher" is_mep="True" mode="spoken">
      <p sl="en">Signor Presidente, il mio ufficio ha informato l’ufficio della Presidenza del fatto che avrei sostituito l’onorevole Crowley per la sua interrogazione.</p>
    </intervention>
    <intervention id="2-517" speaker_id="1405" is_mep="True" mode="spoken" role="Presidente">
      <p sl="unknown">Sono spiacente, ma il problema è che non siamo stati informati dall’onorevole Crowley stesso, e mi dicono che questa è la procedura prevista. Vediamo come fare. Onorevole Gallaher, se può avere un momento di pazienza ora vediamo cosa si può fare.</p>
    </intervention>
    <intervention id="2-518" speaker_id="96668" name="Seán Kelly" is_mep="True" mode="spoken">
      <p sl="en">Personalmente sono più interessato alla questione degli atleti turco-ciprioti e gradirei sentire la Commissione in merito, poiché io stesso sono uno sportivo e ritengo che un atleta in marcia non dovrebbe incontrare altri confini che non quelli posti dalle proprie capacità. Se tale situazione esiste, il Comitato olimpico è forse intervenuto per appianare la situazione? Infatti, non si può chiedere alla Commissione di risolvere tutti i problemi da sola.</p>
    </intervention>
    <intervention id="2-519" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – Riguardo alla questione specifica, devo dire che il problema dell’isolamento degli atleti turco-ciprioti dovrebbe essere risolto attraverso il dialogo interno cipriota in corso, con negoziati volti a identificare le soluzioni globali a cui ho fatto riferimento in precedenza.</p>
      <p sl="it">Il quadro delle Nazioni Unite offre un’opportunità per questo genere di negoziati. In questi casi, l’Unione europea non ha la competenza per effettuare degli interventi. Questa deplorevole situazione è il risultato della questione cipriota ancora irrisolta. Come ho già dichiarato, la Commissione sostiene con vigore i leader delle due comunità presenti a Cipro coinvolti nelle trattative in corso per una soluzione globale.</p>
      <p sl="it">Una soluzione rapida della questione Cipro risolverebbe il problema sollevato dall’onorevole parlamentare, ma posso aggiungere che gli sportivi turco ciprioti dovrebbero essere liberi di decidere a quale federazione intendono aderire. Non dovrebbero esservi pressioni da alcuna parte. Come ho già dichiarato, si tratta di una questione da risolvere con il dialogo interno cipriota.</p>
    </intervention>
    <intervention id="2-520" speaker_id="1405" name="President" is_mep="True" mode="spoken">
      <p sl="it">e . – Interrogazione n. 22 dell’onorevole Mitchell (H-0329/10)</p>
      <p sl="it">Oggetto: Pace in Medio Oriente</p>
      <p sl="it">Nonostante la nostra vicinanza al Medio Oriente e nonostante gli sforzi per coordinare una politica estera unitaria, l'Unione europea resta un giocatore periferico negli sforzi per fare avanzare il processo di pace tra israeliani e palestinesi.</p>
      <p sl="it">In che modo la Commissione utilizza la politica europea di Vicinato per arrivare a risultati positivi che contribuiscano a far sopportare questa situazione?</p>
    </intervention>
    <intervention id="2-521" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – L’Unione europea è uno dei protagonisti del processo di pace in Medio Oriente, sia da un punto di vista politico che pratico. A livello politico, il ruolo dell’Unione europea si fonda su forti rapporti bilaterali con tutti i partner in questa importante regione. La politica europea di Vicinato ha fornito un quadro per tali rapporti bilaterali adattabile rispetto alle esigenze dei singoli paesi.</p>
      <p sl="it">Gli incontri nell’ambito della politica europea di Vicinato rappresentano una piattaforma per condurre una discussione in modo regolare, approfondito e stabile su diverse questioni, tra cui quelle connesse al processo di pace in Medio Oriente.</p>
      <p sl="it">L’Unione europea ha fatto ricorso agli incontri nell’ambito della politica europea di Vicinato con Israele e con i palestinesi per affrontare diversi aspetti: questioni di natura politica, discussioni di casi specifici relativi ai diritti umani, la situazione sul campo, il nostro operato a livello degli aiuti, ecc. In ogni caso, il contesto fornito dalla politica europea di Vicinato ha contribuito a consolidare un flusso stabile di informazioni nonché la condivisione delle opinioni.</p>
      <p sl="it">Su un piano pratico, l’Unione europea progetta il suo considerevole sostegno a favore di questa regione quale risultato di consultazioni bilaterali nell’ambito della politica europea di Vicinato. L’Unione europea, ad esempio, è uno dei principali sostenitori degli sforzi per la costituzione di uno Stato palestinese, e dell’impegno a prestare soccorso alle popolazioni di profughi in tutto il Medio Oriente. Parallelamente a dei stretti rapporti bilaterali, l’Unione europea ha sostenuto in modo consistente un approccio multilaterale al processo di pace nel Medio Oriente. L’Unione per il Mediterraneo offre ai paesi della regione un'altra sede di discussione per il processo di pace in Medio Oriente.</p>
      <p sl="it">In aggiunta a ciò, l’Unione europea – assieme a Stati Uniti, Russia e le Nazioni Unite – fa parte del “quartetto” che sostiene gli attuali negoziati di avvicinamento tra Israele e palestinesi. In una sua riunione del 19 marzo 2010, il quartetto ha riferito che un accordo di pace che copra tutte le questioni sullo status finale dovrebbe essere concluso entro 24 mesi.</p>
    </intervention>
    <intervention id="2-522" speaker_id="28112" name="Gay Mitchell" is_mep="True" mode="spoken">
      <p sl="en">Desidero ringraziare il signor Commissario per la sua risposta. Signor Commissario, non è preoccupato dal fatto che gli Stati arabi del Medio Oriente non riescano mai a rispettare gli impegni che si assumono in materia di aiuti umanitari in questa regione? É successo una sola volta negli ultimi vent’anni – credo nella metà degli anni ’80 – mentre i contribuenti tartassati dell’Unione europea onorano gli impegni presi anche in momenti difficili. Cos’ha fatto lei per portare l’attenzione sulla questione?</p>
      <p sl="en">In secondo luogo, mi sembra che dai riscontri forniti ieri dal direttore delle operazioni a Gaza dell’agenzia delle Nazioni Unite per il soccorso e l'occupazione dei profughi palestinesi, guidata dalla commissione Sviluppo, emerge che gli sforzi intrapresi da questo organismo non governativo sono riusciti ad esercitare delle pressioni sul governo israeliano nel settore degli aiuti umanitari. Cosa che, invece, noi non siamo stranamente riusciti a fare.</p>
      <p sl="en">Tutti sappiamo quale sarà il risultato – una soluzione a due Stati. Abbiamo il tracciato di pace, ma non necessitiamo forse di nuovi modi per comunicare il nostro messaggio sia agli israeliani che ai palestinesi della regione?</p>
    </intervention>
    <intervention id="2-523" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – Desidero iniziare da dove si è interrotta l’onorevole Mitchell.</p>
      <p sl="it">Dovremmo sfruttare appieno i canali esistenti e trovarne di nuovi e adeguati. Il processo di pace del Medio Oriente, e questa regione in particolare, sono effettivamente un ambito in cui è molto serrata la collaborazione con l’Alto rappresentante e Vicepresidente della Commissione. Si tratta di un settore in cui ci attendiamo di raccogliere i frutti dell’operato del servizio esterno e della politica esterna del dopo-Lisbona, che riunisce l’approccio comunitario e gli strumenti delle nostre politiche comuni in materia di sicurezza e politica estera.</p>
      <p sl="it">Per quanto concerne la prima parte della sua interrogazione, sono orgoglioso del fatto che l’Unione europea sia uno dei maggiori paesi donatori, come anche del fatto che l’UE ora stia orientando tali aiuti nella direzione della costruzione di uno Stato. Allo stesso tempo, sono preoccupato del fatto che altri paesi, specie quelli più ricchi della regione, non stiano facendo abbastanza per eguagliare i nostri sforzi.</p>
    </intervention>
    <intervention id="2-524" speaker_id="28112" name="Gay Mitchell" is_mep="True" mode="spoken">
      <p sl="en">C’era una seconda parte della mia interrogazione che riguardava la necessità di comunicare il nostro messaggio in modo diverso. Le organizzazioni non governative arrivano, impongono il loro messaggio all’interno dell’ordine del giorno, per poi giungere a una situazione in cui dicono che i mezzi pacifici non sono efficaci. Abbiamo forse bisogno di nuove modalità di comunicazione del nostro messaggio?</p>
    </intervention>
    <intervention id="2-525" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – Sono desolato, credevo di aver risposto a quell’interrogazione all’inizio della mia risposta.</p>
      <p sl="it">La mia risposta è affermativa. Ne abbiamo bisogno, ne stiamo discutendo e ci stiamo coordinando in modo stretto con l’Alto rappresentante e Vicepresidente della Commissione, su quale sia il modo migliore per farlo, e su come abbinare, in questa particolare regione, gli strumenti a disposizione del Servizio esterno dell’Unione europea a seguito dell’entrata in vigore del trattato di Lisbona.</p>
    </intervention>
    <intervention id="2-526" speaker_id="4554" name="Chris Davies" is_mep="True" mode="spoken">
      <p sl="it">Il nostro rappresentante speciale, Tony Blair, ha dato l’impressione che Israele intenda allentare il blocco della striscia di Gaza. Eppure, questa mattina abbiamo saputo da John Ging, il direttore delle operazioni dell’UNRWA, che, in pratica, sebbene il cibo possa ora entrare in Israele, la gente non può permettersi di acquistarlo, poiché non sono consentite attività commerciali o di business che possano dare lavoro generando un reddito sufficiente.</p>
      <p sl="it">Molti di noi hanno trovato ingannevole la politica di Israele. Il mese scorso, il Parlamento ha chiesto alla Commissione e al Consiglio di passare dalle parole alle azioni concrete. La Commissione ha il potere di esercitare pressioni su Israele per mezzo dell’Accordo di associazione. Quando assisteremo a delle azioni da parte della Commissione per garantire che si possa alleviare la situazione di Gaza?</p>
    </intervention>
    <intervention id="2-527" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – Per la verità, in ogni caso, non sono sicuro che l’Accordo di Associazione sia il contesto migliore in cui esercitare pressioni.</p>
      <p sl="it">L’onorevole Davies è certamente al corrente della disponibilità di Israele a fare un salto nelle relazioni tra Stato di Israele e Unione europea – i cosiddetti Statuti avanzati – ma, anche in virtù delle ragioni citate dagli onorevoli parlamentari, tale desiderio non ha avuto un riscontro positivo da parte dell’Unione europea.</p>
      <p sl="it">In questo momento preciso serve una soluzione politica alla chiusura di Gaza. La baronessa Ashton, Alto rappresentante e Vicepresidente della Commissione, è coinvolta quasi quotidianamente nella ricerca di una soluzione per questo problema specifico. Stavo per recarmi nella regione, ma abbiamo concordato che sarebbe preferibile prima individuare una soluzione politica per l’apertura della regione e poi fare in modo che la Commissione appuri il modo migliore per dare assistenza in questa zona, andando al di là degli aiuti umanitari.</p>
    </intervention>
    <intervention id="2-528" speaker_id="1405" is_mep="True" mode="spoken" role="Presidente">
      <p sl="unknown">Porgo le mie scuse alla baronessa Ludford, che ha ormai lasciato l’Aula. Avevo precedentemente detto che non saremmo giunti alla sua interrogazione, mentre, invece non è così, dato che gli interroganti del Commissario De Gucht non sono presenti in Aula.</p>
    </intervention>
    <intervention id="2-530" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – Il rispetto dei diritti umani e dei valori fondamentali e l’adesione agli standard democratici sono al centro della politica europea di Vicinato. La Commissione segue l’attuazione dei piani d’azione tra UE e Azerbaigian e Georgia sin dalla loro firma nel 2006. Tale monitoraggio viene registrato nella relazione annuale della Commissione, che viene pubblicata ogni anno in primavera.</p>
      <p sl="it">Nel caso dell’Azerbaigian, la valutazione dell’anno scorso indica uno sviluppo non regolare in materia di democratizzazione e diritti umani. Abbiamo notato alcuni sviluppi positivi, ma continuiamo a essere preoccupati soprattutto per la libertà di espressione e per la libertà dei mezzi di comunicazione, valutazione condivisa dal Parlamento europeo nella sua risoluzione del 17 dicembre 2009.</p>
      <p sl="it">Per quanto concerne la Georgia, nel 2009 questo paese ha compiuto degli ottimi progressi nell’attuazione del piano d’azione della politica europea di Vicinato, con particolare riferimento allo stato di diritto, alla riforma del sistema giudiziario, alla governance, e alla lotta alla corruzione. I diritti umani vengono discussi regolarmente in sede di Dialogo sui diritti umani tra Unione europea e Georgia, con due incontri già realizzati nel 2009. Il prossimo incontro si terrà Tbilisi proprio questa settimana al fine di valutare lo stato di avanzamento.</p>
      <p sl="it">La Commissione segue gli sviluppi in entrambi i paesi, anche con riferimento agli impegni presi nell’ambito del Consiglio d’Europa e dell’OCSE. La Commissione continua, a vari livelli, a dar voce ai propri timori presso le amministrazioni di Azerbaijan e Georgia.</p>
      <p sl="it">La Commissione valuta i progressi compiuti nella sua relazione annuale sull’attuazione dei piani d’azione concordati con i paesi partner. A partire dal prossimo anno, gli stanziamenti finanziari per i partner dello strumento europeo di vicinato e partenariato rifletteranno, in modo obiettivo e trasparente, il grado di condivisione effettivo dei valori soggiacenti alla politica europea di Vicinato nell’ambito della governance democratica e del rispetto dei diritti umani e delle libertà fondamentali.</p>
      <p sl="it">Inoltre, il partenariato orientale, consente nuovi e ambiziosi accordi di associazione tra Unione europea e quei paesi partner che sono desiderosi e capaci di osservare gli impegni che ne conseguono, ivi compresi gli impegni a livello di governance.</p>
    </intervention>
    <intervention id="2-531" speaker_id="96802" name="Jacek Włosowicz" is_mep="True" mode="spoken">
      <p sl="pl">in sostituzione dell’autore. – Commissario Füle, la ringrazio della sua risposta. Tuttavia, la domanda era: è possibile o è prevista una qualche forma di approvazione o incentivo nell’ambito dell’operato della Commissione, per attirare l’attenzione sul fatto che i paesi che concordano con quanto stabilito congiuntamente in questi settori e che vi si attengono possano contare su un premio particolare?</p>
    </intervention>
    <intervention id="2-532" speaker_id="photo_generic" name="Štefan Füle" is_mep="True" mode="spoken">
      <p sl="it">Membro della Commissione. – Sono d’accordo con l’approccio che vede nella politica europea di Vicinato una riforma per le riforme. Quanto più i nostri partner si impegnano a favore delle riforme, tanto più la Commissione risulta attiva nel sostenerli al fine di garantire che le riforme siano adottate e attuate.</p>
      <p sl="it">Se guardiamo ai paesi del Partenariato orientale, costatiamo il fatto che questa politica sta effettivamente funzionando. Disponiamo dello stesso insieme di strumenti – l’Accordo di associazione, l’Accordo di integrazione economica, nonché di una metodologia per affrontare le questioni relative alla mobilità e ai visti. Se guardiamo ai partecipanti del Partenariato orientale, vediamo una grande differenza nel loro atteggiamento verso le riforme e nell’atteggiamento della Commissione verso quegli stessi paesi. Potrei citare la Moldova quale esempio – un paese con il quale abbiamo avviato i negoziati sull’accordo di adesione, con il quale stiamo dialogando in materia di visti, e con cui, mi auguro, partiranno a breve i negoziati per l’Accordo di integrazione economica, che sappiamo essere un insieme di accordi approfonditi ed esaurienti sul libero scambio.</p>
    </intervention>
    <intervention id="2-534" speaker_id="photo_generic" name="Karel De Gucht" is_mep="True" mode="spoken">
      <p sl="it">Membro della Commissione. – I progetti di commercio equo – ovvero, i cosiddetti progetti di garanzia di sostenibilità privata, per utilizzare il loro alquanto impegnativo nome originale – hanno un ruolo importante da svolgere nel promuovere lo sviluppo e nell’informare la scelta del consumatore. Uno dei loro maggiori vantaggi è dato dalla loro natura non governativa. Come espresso nella comunicazione della Commissione del 2009 in relazione a tali sistemi, il coinvolgimento dei governi dovrebbe essere limitato, in modo da non interferire con la natura dinamica del commercio equo e con il manifestarsi delle preferenze del consumatore.</p>
      <p sl="it">Devo anche ammettere che vengono lasciati ampi margini per generare confusione nel consumatore. É per questo che la Commissione sostiene gli sforzi di enti quali la ISEAL Alliance, il Centro per il commercio internazionale e l’UNCTAD, al fine di ottenere una maggiore chiarezza in merito ai criteri per la sostenibilità utilizzati nei vari sistemi.</p>
      <p sl="it">All’interno della Commissione, la responsabilità per i progetti di commercio equo-solidale è condivisa tra diversi Commissari, a seconda delle iniziative coinvolte. Pertanto, ad esempio, i servizi dei Commissari Tajani e Barnier, hanno assunto l’iniziativa nella predisposizione di una guida per una gestione degli appalti socialmente sostenibile. Quelli del Commissario Dalli si occupano di informazione ai consumatori dell’UE, e quelli del Commissario Piebalgs seguono i progetti nei paesi in via di sviluppo.</p>
      <p sl="it">La Direzione Generale Commercio, attualmente svolge un ruolo di coordinamento per garantire che le iniziative politiche comunitarie siano coerenti e compatibili con la comunicazione del 2009, e sono disposto a mantenere tale ruolo di coordinamento in linea con gli impegni assunti dai miei predecessori.</p>
    </intervention>
    <intervention id="2-535" speaker_id="2327" name="Linda McAvan" is_mep="True" mode="spoken">
      <p sl="en">Sono lieta di sentire che intende assumere il coordinamento. I suoi servizi le forniranno tutte le indicazioni necessarie in materia di commercio equo; mi chiedo, invece, quanto lei sia stato coinvolto nella questione degli appalti sociali da parte del Commissario Barnier. Abbiamo bisogno di un coordinamento, in quanto abbiamo scoperto alcune settimane fa che la formulazione di quel testo – che sarà disponibile a breve – avrebbe potuto danneggiare il commercio equo.</p>
      <p sl="en">Fortunatamente il Commissario Barnier è intervenuto, ma credo che una mancanza di coerenza nel testo originario fosse evidente. Pertanto, nel vostro servizio, in qualità di gruppo di coordinamento, entrate in relazione con tutti i diversi servizi. Quanto crede che questo sistema possa funzionare in concreto?</p>
    </intervention>
    <intervention id="2-536" speaker_id="photo_generic" name="Karel De Gucht" is_mep="True" mode="spoken">
      <p sl="it">Membro della Commissione. – La questione sarà affrontata congiuntamente dai diversi servizi, e faremo in modo da coordinarci assiduamente con gli altri Commissari coinvolti affinché, come risultato di questo coordinamento, si sviluppi una politica comunitaria impostata sulle basi della comunicazione del 2009. Se necessario, mi rivolgerò direttamente ai miei colleghi Commissari.</p>
    </intervention>
    <intervention id="2-537" speaker_id="1405" is_mep="True" mode="spoken" role="Presidente">
      <p sl="unknown">Grazie di essere stato così breve, signor Commissario.</p>
      <p sl="unknown">Poiché l’autore non è presente, l’interrogazione n. 34 decade.</p>
    </intervention>
    <intervention id="2-539" speaker_id="photo_generic" name="Karel De Gucht" is_mep="True" mode="spoken">
      <p sl="it">Membro della Commissione. – Sarò molto breve, poiché si tratta di un argomento che potremmo invece discutere lungamente. Vorrei dire solo che i negoziati sull’accordo di libero scambio tra l’Unione europea e la Colombia e il Perù sono effettivamente stati conclusi in tempi recenti, ma non sono ancora stati formalmente siglati.</p>
      <p sl="it">Il testo dell’accordo è attualmente sottoposto a un’analisi legale, in modo da garantire la coerenza e la corrispondenza dei due testi negoziati in lingua inglese e spagnola. Tale disamina dovrebbe concludersi in autunno di quest’anno e quando i testi definitivi saranno siglati dai negoziatori la Commissione li presenterà al Consiglio per la firma e la conclusione dell’accordo di libero scambio.</p>
      <p sl="it">Tale accordo verrà formalmente presentato dal Consiglio al Parlamento europeo per ottenerne il consenso in seguito all’adozione della decisione del Consiglio a favore della sua firma. Nella fase attuale è difficile prevedere la data esatta in cui ciò avverrà, ma è probabile che si tratti della seconda metà del 2011.</p>
      <p sl="it">Non è ancora chiaro se i parlamenti nazionali saranno invitati a ratificare tali accordi. La Commissione esaminerà la questione dell’eventuale necessità di una ratifica da parte degli Stati membri appena il testo definitivo dell’accordo di libero scambio sarà disponibile, tenendo conto della nuova distribuzione delle competenze tra Unione europea e Stati membri prevista dal trattato di Lisbona.</p>
      <p sl="it">Sono in grado di confermare che l’accordo con la Colombia e il Perù comprende un’ampia clausola sui diritti umani. Poiché tale clausola costituisce un elemento essenziale delle nostre relazioni essa può, nel caso di una sua violazione, comportare la sospensione unilaterale delle preferenze commerciali in assenza di una consultazione preliminare. Tale sospensione avverrebbe con una decisione a maggioranza qualificata del Consiglio, sulla base di una proposta della Commissione o dell’Alto rappresentante dell’UE per gli affari esteri e la politica di sicurezza, ai sensi dell’ articolo 218, paragrafo 9 del trattato sul funzionamento dell’Unione europea.</p>
      <p sl="it">L’intero testo dell’accordo, compresa la clausola sui diritti umani, verrà trasmesso alla commissione Commercio internazionale, nel marzo di quest’anno, alla conclusione dei negoziati.</p>
    </intervention>
    <intervention id="2-540" speaker_id="2073" name="Richard Howitt" is_mep="True" mode="spoken">
      <p sl="en">Grazie signor Commissario della sua risposta. Potrebbe riferirci se lei fosse al corrente dei documenti trapelati dei servizi segreti del governo colombiano DAS che dimostrano che esistevano attività di intelligence potenzialmente illegali in territorio europeo contro l’organizzazione umanitaria belga Broederlijk Delen, contro la Federazione internazionale per i diritti dell’uomo, Amnesty International di Madrid e altri validi organismi che si battono per i diritti umani, nonché contro la sottocommissione parlamentare per i diritti umani?</p>
      <p sl="en">Concorda che si tratta di informazioni serie e pertinenti sulle quali indagare e che sono determinanti per le nostre intenzioni rispetto alla bozza di accordo di libero scambio con la Colombia?</p>
    </intervention>
    <intervention id="2-541" speaker_id="1403" name="David Martin" is_mep="True" mode="spoken">
      <p sl="en">L’Alto rappresentante ha descritto i diritti umani come il filo d’argento che unirà tutte le nostre iniziative di politica esterna. La Commissione è in grado di riferirci la sua valutazione della probabile reazione della Colombia alla firma dell’accordo di libero scambio? Quale analisi ha effettuato per dimostrare, oppure per smentire, il fatto che ciò andrà a beneficio della situazione dei diritti umani invece di porvi degli ostacoli?</p>
      <p sl="en">Ho udito le parole del signor Commissario a proposito della clausola di sospensione. Ne sono lieto, ma prima di siglare tale accordo, dobbiamo essere chiari sul fatto che un tale accordo farà progredire i diritti umani invece di farli retrocedere. Desidero sapere se sia stata fatta una qualche valutazione in tal senso.</p>
    </intervention>
    <intervention id="2-542" speaker_id="photo_generic" name="Karel De Gucht" is_mep="True" mode="spoken">
      <p sl="it">Membro della Commissione. – Innanzitutto, in merito alle presunte attività di spionaggio da parte dei servizi segreti, siamo a conoscenza della questione e ne teniamo conto molto seriamente. La Commissione, tra l’altro, ha sollevato la questione presso il governo colombiano nel corso della visita del direttore del DAS alla Commissione nel marzo 2010, e per mezzo dei contatti tra la delegazione dell’UE a Bogotá e il DAS e altri dipartimenti governativi. Continueremo a seguire molto da vicino la questione.</p>
      <p sl="it">Per quanto concerne l’interrogazione dell’onorevole Martin, abbiamo effettivamente fatto la valutazione a cui allude. Alla fin fine, si tratta di una valutazione politica. Lei sa quali siano i rimedi – sono quelli giusti. Tuttavia, sono d’accordo con lei sul fatto che prima di discutere dei rimedi, bisogna essere certi del fatto che la questione in sé, ovvero il fatto di giungere a un accordo di libero scambio, promuova effettivamente i diritti umani o, quanto meno, non costituisca un ostacolo per gli stessi. La nostra valutazione, e la mia personale valutazione politica, data la situazione complessiva della Colombia, è che concludere un accordo di libero scambio con questo paese andrà a beneficio dei diritti umani.</p>
    </intervention>
    <intervention id="2-543" speaker_id="1405" is_mep="True" mode="spoken" role="Presidente">
      <p sl="unknown">La ringrazio, signor Commissario. Grazie onorevoli colleghi per le vostre interrogazioni. La Presidenza del Parlamento europeo è del tutto imparziale e indipendente, ma auspico una vittoria dell’Olanda.</p>
      <p sl="unknown">Le interrogazioni che non hanno ricevuto risposta per mancanza di tempo riceveranno una risposta per iscritto (Cfr. Allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 20.30, riprende alle 21.00)"/>
    </intervention>
  </section>
  <section id="creitem32" title="15. Nuovi prodotti alimentari (discussione)">
    <intervention id="2-546" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la raccomandazione per la seconda lettura della relazione (A7-0152/2010), presentata dall’onorevole Liotard a nome della commissione per l’ambiente, la sanità pubblica e la sicurezza alimentare relativa alla posizione del Consiglio in prima lettura in vista dell’adozione del regolamento del Parlamento europeo e del Consiglio relativo ai nuovi alimenti, che modifica il regolamento (CE) n. 1331/2008 e che abroga il regolamento (CE) n. 258/97 ed il regolamento (CE) n. 1852/2001 della Commissione [11261/3/2009 - C7-0078/2010 - 2008/0002(COD) ].</p>
    </intervention>
    <intervention id="2-547" speaker_id="28182" name="Kartika Tamara Liotard" is_mep="True" mode="spoken" role="relatore">
      <p sl="nl">Signor Presidente, desidero anch’io rivolgere un caloroso ringraziamento a tutti i relatori ombra e ai colleghi, presenti e assenti, per la loro cooperazione davvero eccezionale.</p>
      <p sl="nl">A mio avviso, il regolamento relativo ai nuovi alimenti dovrebbe fondamentalmente proporsi di andare oltre i meri aspetti di sicurezza alimentare, in quanto vi sono anche altri fattori importanti per i consumatori nella società odierna, quali l’ambiente, il benessere degli animali nonché obiezioni di natura etica. Spesso in questo Parlamento si affrontano discussioni su alimenti che sono stati in qualche modo modificati. L’innovazione va benissimo, ma non devono farne le spese la vita e la salute umane. Fortunatamente, un’ampia maggioranza del Parlamento è d’accordo con me su questo punto e spero che sia possibile convincere anche il Consiglio.</p>
      <p sl="nl">Che cosa sono esattamente i “nuovi alimenti”? Ebbene, sono prodotti che non erano sul mercato dell’Unione europea prima del 15 maggio 1997, per esempio perché non erano ancora stati inventati o perché non erano ancora riconosciuti come alimenti all’interno dell’Unione. Ne sono un esempio i prodotti derivati dalle nanotecnologie, che i produttori vorrebbero immettere sul mercato. I consumatori apprezzano sempre le novità e le nuove tecnologie possono aiutarci, per esempio, nella lotta all’obesità. Quando si tratta di autorizzare nuove tecnologie dobbiamo però essere estremamente cauti, se non siamo assolutamente certi della loro innocuità per la salute, l’ambiente e il benessere degli animali. Una delle mie premesse è quindi che ogniqualvolta siano immessi sul mercato nuovi alimenti, deve essere applicato il principio di precauzione. Un prodotto alimentare non deve arrivare nei nostri piatti se non ne è garantita la sicurezza. Inoltre, i consumatori devono sempre avere la possibilità di scegliere e l’etichetta deve indicare chiaramente se si tratta di un nuovo alimento.</p>
      <p sl="nl">Veniamo ora al problema principale: la carne proveniente da animali clonati e dalla loro progenie. Numerose ricerche hanno dimostrato che i consumatori spendono sempre di più in prodotti animali ottenuti con metodi rispettosi del benessere animale. Gli animali clonati spesso muoiono prima ancora della nascita o sono storpi o malati; in altre parole, non sembra che ci sia molta attenzione per il benessere degli animali. Per ora, la clonazione di animali in vista del consumo umano non costituisce una pratica commerciale nell’Unione europea, ma non possiamo escludere l’eventualità che sulle nostre tavole sia già arrivata carne derivante da animali clonati. Non esistono norme specifiche dell’Unione europea in materia di carne clonata o sull’introduzione sul mercato di seme di animali clonati.</p>
      <p sl="nl">La discussione sulla carne clonata non è nuova. Dal 2006 il Parlamento europeo discute della clonazione di animali; nel 2008 è stata adottata una risoluzione dell’onorevole Parish volta a regolamentare il commercio di carne ottenuta da animali clonati. I negoziati con il Consiglio sulla relazione non lasciarono dubbi sul fatto che l’invito del Parlamento sarebbe rimasto inascoltato. Il Consiglio riteneva che la carne ottenuta da animali clonati dovesse essere disciplinata nell’ambito della normativa sui nuovi alimenti e il Parlamento non è pertanto riuscito a pervenire ad un accordo con il Consiglio in seconda lettura. Se il Parlamento dovesse accettare che la normativa sui nuovi alimenti disciplini anche la carne proveniente da animali clonati, accetterebbe indirettamente che la carne clonata arrivi sulle nostre tavole.</p>
      <p sl="nl">L’obiettivo principale della normativa sui nuovi alimenti sarà la sicurezza in termini di consumo, ponendo meno enfasi sul benessere degli animali e sugli aspetti etici. Chiedo fermamente una normativa separata a disciplina della clonazione degli animali. Il tempo è purtroppo tiranno, visto che negli Stati Uniti il commercio di carne e seme di animali clonati è stato autorizzato alcuni mesi fa. In mancanza di una posizione europea, è molto probabile che questi prodotti arrivino direttamente e senza ostacoli fino al mercato dell’Unione europea. Non mi resta che sperare che il Parlamento mantenga su questo punto la fermezza di cui ha dato prova negli ultimi tre anni. Dobbiamo assolutamente evitare qualsiasi brutta sorpresa dell’ultimo momento. Dopo tutto, in quanto politici, è tremendamente difficile spiegare agli elettori perché sulle loro tavole arrivi carne di animali clonati, senza che ci sia un dibattito pubblico sul tema.</p>
    </intervention>
    <intervention id="2-548" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signor Presidente, nel marzo 2009, il Parlamento ha adottato in prima lettura la proposta relativa ai nuovi alimenti. Molti degli emendamenti presentati sono stati poi incorporati nella posizione del Consiglio adottata in prima lettura nel marzo 2010.</p>
      <p sl="en">La posizione del Consiglio sostiene il principio della necessità di un’autorizzazione preventiva per i prodotti innovativi prima della loro immissione sul mercato per tranquillizzare i consumatori sulla sicurezza per gli esseri umani e per gli animali e sul rispetto degli interessi dei consumatori e dell’ambiente delle nuove tecniche di produzione. La formula proposta snellisce e accelera il processo di autorizzazione attraverso una procedura uniforme di valutazione della sicurezza alimentare condotta dall’EFSA e fissa scadenze precise per ogni fase del processo. La procedura prevede altresì il miglioramento della valutazione della sicurezza per permettere ai prodotti alimentari tradizionali sicuri provenienti da paesi terzi di entrare più facilmente nell’Unione europea. Sono grato al Parlamento per aver sostenuto il miglioramento della proposta tesa a snellire la procedura di autorizzazione.</p>
      <p sl="en">Passando ora ai nanomateriali, sottolineo che la Commissione accoglie con favore la richiesta del Parlamento europeo di etichettare sistematicamente tutti gli alimenti contenenti nanomateriali. Prima di finalizzare il testo, dobbiamo tuttavia pervenire ad un accordo sull’adeguamento alle disposizioni del trattato di Lisbona, in particolare per quanto riguarda le necessarie modifiche della definizione dei nanomateriali. Spero sia possibile individuare una soluzione equilibrata affinché il testo migliorato possa rapidamente essere finalizzato.</p>
      <p sl="en">Per quanto riguarda la clonazione degli animali, condivido l’importanza che il Parlamento attribuisce a questo tema estremamente delicato. Come gli onorevoli deputati ricorderanno, mi sono impegnato ad elaborare una relazione che tenga conto di tutti gli aspetti della clonazione a scopi di produzione alimentare entro il mese di novembre 2010, alla quale seguiranno eventualmente alcune proposte legislative. Mi sono impegnato a studiare tutti gli aspetti, soprattutto quelli legati alla salute e al benessere degli animali clonati durante la loro vita produttiva e la loro esistenza. Nella relazione sarà affrontato anche un altro aspetto fondamentale, ossia il potenziale impatto sul commercio internazionale di qualsiasi misura in materia di clonazione. Studierò con attenzione le conclusioni di questa relazione, al fine di individuare una soluzione soddisfacente e proporzionata che possa essere attuata in modo efficace. La relazione fungerà da base per le successive discussioni al fine di raggiungere un esito soddisfacente per tutte le istituzioni.</p>
      <p sl="en">Desidero infine ringraziare la relatrice, onorevole Liotard, e i relatori ombra, per il loro prezioso lavoro su questo importante capitolo legislativo. Attendo con impazienza il parere dei deputati.</p>
    </intervention>
    <intervention id="2-549" speaker_id="4319" name="Pilar Ayuso" is_mep="True" mode="spoken">
      <p sl="es">a nome del gruppo PPE. – Signor Presidente, signor Commissario, come lei ha ricordato, questo regolamento è molto importante, non solo per i consumatori, ma anche per l’industria alimentare in quanto tratta i nuovi alimenti e i relativi procedimenti di produzione.</p>
      <p sl="es">Come è già stato rilevato, il tema più controverso riguarda la carne ottenuta da animali clonati e dalla loro progenie; infatti, nella catena alimentare, viene generalmente introdotta la progenie e non l’animale clonato. Credo sia ragionevole da parte del Parlamento voler escludere da questa proposta il tema della carne ottenuta da animali clonati, in quanto non è effettivamente possibile dedicare solo pochi paragrafi ad una tecnica così originale e nuova come la clonazione degli animali, anche se in alcuni paesi è ormai pratica normale.</p>
      <p sl="es">Un emendamento al riguardo invita la Commissione, come lei ha promesso, a presentare una relazione e una proposta legislativa. È in corso un piccolo dibattito, anche in seno al mio stesso gruppo, in merito all’opportunità di chiedere alla Commissione di presentare una proposta che vieti la carne derivata da animali clonati oppure semplicemente una proposta. Personalmente ritengo che la Commissione debba presentare una proposta e non dovremmo essere noi a dirle come fare. Una volta presentata, discuteremo della proposta qui in Parlamento, la approveremo o meno e la emenderemo. Questo è il mio punto di vista, sebbene in seno al mio gruppo le posizioni siano eterogenee e si rispecchieranno come tali nel voto di domani.</p>
      <p sl="es">C’è un altro tema che mi interessa molto e che lei ha citato: i nanomateriali. Concordo sulla necessità di disporre di una nuova definizione, ma non dobbiamo limitarci alla definizione e all’etichettatura. Qualsiasi autorizzazione di nanomateriali deve essere preceduta da test scientifici completi, in quanto si tratta di materiali nuovi che saranno incorporati negli alimenti e il tema della sicurezza alimentare deve essere prioritario. Spero che sia così.</p>
    </intervention>
    <intervention id="2-550" speaker_id="33989" name="Daciana Octavia Sârbu" is_mep="True" mode="spoken">
      <p sl="ro">a nome del gruppo S&amp;D. – Vorrei iniziare ringraziando la relatrice per l’impegno profuso e per la sua disponibilità a cooperare su molti dei principali problemi del nostro gruppo.</p>
      <p sl="ro">La preoccupazione principale del gruppo dell’Alleanza progressista di Socialisti e Democratici al Parlamento europeo riguarda ancora gli alimenti ottenuti da animali clonati. Le ricerche condotte sugli effetti del consumo di prodotti alimentari derivati da animali clonati sugli esseri umani sono ancora poche e nessuna ha sinora confermato che il consumo di questi alimenti è sicuro.</p>
      <p sl="ro">Le preoccupazioni di natura etica in merito alla clonazione, l’insufficiente conoscenza degli effetti del consumo di questi prodotti alimentari, nonché gli aspetti legati al benessere degli animali, ci portano alla conclusione che l’utilizzo della clonazione per la produzione di alimenti non è giustificato.</p>
      <p sl="ro">La relazione affronta anche il tema dei prodotti alimentari contenenti nanomateriali, nonché quello degli alimenti prodotti utilizzando la nanotecnologia. Gli effetti dei nanomateriali sull’organismo umano sono ignoti. Dobbiamo fare del nostro meglio per garantire la sicurezza dei consumi e per questo sosterremo lo sviluppo da parte dell’Autorità europea per la sicurezza alimentare di metodi specifici per la valutazione del rischio prima che sia autorizzata la vendita di tali alimenti. Dobbiamo adottare un approccio cauto alle tecnologie alimentari se non conosciamo in dettaglio il loro impatto sull’organismo umano e sull’ambiente.</p>
      <p sl="ro">È altrettanto importante informare costantemente i consumatori sui prodotti che mangiano e per questo condivido i requisiti in materia di etichettatura.</p>
      <p sl="ro">Sebbene l’obiettivo principale di questo regolamento sia, in linea di principio, garantire che gli alimenti siano sicuri per il consumo umano, anche il benessere degli animali costituisce un aspetto importante. Sono lieta di appoggiare gli emendamenti tesi a migliorare il benessere degli animali, come lo sviluppo di metodi di prova alternativi e lo scambio di dati tra richiedenti, se questo potrà evitare la sperimentazione sugli animali.</p>
      <p sl="ro">La posizione del Parlamento europeo su questi temi è stata molto chiara in prima lettura e la relazione è stata adottata a larga maggioranza. Dato che il Consiglio si è dimostrato riluttante a raggiungere un compromesso sulla questione degli alimenti ottenuti da animali clonati, è fondamentale che il Parlamento assuma ora una posizione ferma. Rappresentiamo i cittadini e non dobbiamo dimenticarcene.</p>
    </intervention>
    <intervention id="2-551" speaker_id="34234" name="Antonyia Parvanova" is_mep="True" mode="spoken">
      <p sl="en">a nome del gruppo ALDE. – Signor Presidente, signor Commissario, desidero anch’io ringraziare la relatrice e, a nome della nostra relatrice ombra, onorevole Lepage, vorrei affermare che condivido gli elementi principali della relazione adottata dalla commissione per l’ambiente, la sanità pubblica e la sicurezza alimentare.</p>
      <p sl="en">Come diceva la collega, il principale problema ancora in sospeso nella revisione del nuovo regolamento relativo ai nuovi alimenti riguarda la clonazione degli animali. Benché finora non si siano riscontrati problemi di sicurezza per quanto riguarda la carne ottenuta da animali clonati, questa tecnologia suscita ancora profonde preoccupazioni in termini di benessere degli animali, perdita di biodiversità e di natura etica.</p>
      <p sl="en">Proprio per questo vogliamo escludere la carne ottenuta da animali clonati e dalla loro progenie dal campo di applicazione del regolamento e chiediamo alla Commissione di presentare una proposta legislativa che affronti tutti gli aspetti legati a questa problematica. Sarebbe inaccettabile avviare un processo di autorizzazione per la commercializzazione degli animali clonati senza dare ai cittadini europei e al Parlamento europeo la possibilità di discutere adeguatamente le implicazioni di questa tecnologia.</p>
      <p sl="en">Vorrei anche ricordarvi che tale posizione è già stata chiaramente espressa dal Parlamento nella sua risoluzione del 2008 sulla clonazione di animali a scopi di approvvigionamento alimentare.</p>
      <p sl="en">Per quanto riguarda i nanoalimenti, dobbiamo essere sicuri che nessun prodotto contenente nanoparticelle ingegnerizzate sia immesso sul mercato fino a quando non saranno stati messi a punto e approvati adeguati metodi specifici per la valutazione del rischio. L’EFSA, di concerto con tutti i soggetti interessati, dovrebbe elaborare una serie di linee guida in materia, che devono poi essere approvate dagli Stati membri e dal Parlamento.</p>
      <p sl="en">La maggior parte di noi concorda sul ruolo centrale della trasparenza in questo fascicolo e per questo l’accesso del pubblico ai dati alla base della valutazione del rischio per i nuovi alimenti deve essere garantito. Non dovrebbero essere accessibili solo gli studi finanziati con fondi pubblici, ma tutti i dati relativi alla valutazione del rischio, in conformità con la Convenzione di Aarhus e il diritto dell’Unione europea attualmente vigente.</p>
      <p sl="en">Questo principio non è in contraddizione con l’accesso pubblico ai dati e la protezione dei diritti di proprietà intellettuale, a condizione che, quando un richiedente utilizza i dati di un altro richiedente, ne paghi i diritti. La trasparenza deve applicarsi anche in materia di etichettatura dei prodotti ottenuti da animali alimentati con OGM.</p>
      <p sl="en">In conclusione, vorrei riaffermare la nostra speranza che la discussione in conciliazione porti a un testo chiaro che garantisca la sicurezza e la trasparenza per i nostri cittadini.</p>
    </intervention>
    <intervention id="2-552" speaker_id="4751" name="Bart Staes" is_mep="True" mode="spoken">
      <p sl="nl">a nome del gruppo Verts/ALE. – Signor Presidente, signor Commissario, onorevoli colleghi, quando sono stato eletto per la prima volta nel 1999, una delle prime discussioni in cui ero intervenuto riguardava proprio la sicurezza alimentare. Noi deputati belgi eravamo stati eletti nel bel mezzo della crisi alimentare che riguardava polli, PCB e problemi analoghi. Una delle prime proposte della Commissione fu il Libro bianco sulla sicurezza alimentare che credo introducesse 83 misure tese a garantire la sicurezza alimentare nell’Unione europea. Sono passati 11 anni e ora, così tanto tempo dopo, possiamo essere fieri del lavoro svolto. Circa il 90 per cento del lavoro allora annunciato è stato portato a termine ed effettivamente una delle poche questioni ancora in sospeso riguarda la dichiarazione della Commissione in merito alle modalità per affrontare questa tipologia di prodotti: i nuovi alimenti. Si tratta di alimenti ottenuti utilizzando nuove tecniche di produzione, alimenti che non esistevano prima del 15 maggio 1997. La proposta originaria della Commissione del gennaio 2008 fissava una serie di obiettivi: garantire la sicurezza alimentare, proteggere la salute umana e assicurare il funzionamento del mercato dei prodotti alimentari.</p>
      <p sl="nl">A mio avviso, negli ultimi tre anni, la relatrice, onorevole Liotard, ha seguito un percorso estremamente corretto e ha cooperato in modo costruttivo sia con i relatori ombra sia in seno alla commissione parlamentare per l’ambiente, la sanità pubblica e la sicurezza alimentare. In prima lettura, le sue proposte hanno ottenuto il sostegno di una maggioranza particolarmente ampia: 658 voti favorevoli, una maggioranza che raramente si riesce ad ottenere in quest’Aula. Credo pertanto che sia importante, signor Commissario – e mi rivolgo anche al Consiglio che purtroppo è assente – ricordare che questo Parlamento è unito e incredibilmente forte. Riteniamo che gli alimenti ottenuti dagli animali clonati e dalla loro progenie devono essere esclusi dal campo di applicazione di questo regolamento e chiediamo di più di una semplice relazione, signor Commissario: vogliamo che la Commissione europea presenti una proposta legislativa.</p>
      <p sl="nl">Il gruppo Verde/Alleanza libera europea vuole spingersi addirittura oltre, chiedendo anche una moratoria su questi alimenti. Invitiamo la Commissione a presentare immediatamente una proposta legislativa e stiamo esercitano pressione a questo fine. Ascoltando le parole degli oratori precedenti, è emerso chiaramente che il Parlamento è unito. Il Consiglio – che è assente – ha accettato solo un numero molto limitato di emendamenti nella nostra prima lettura. Ha evidentemente assunto una posizione molto rigida rispetto a questo fascicolo, decisione che considero deplorevole. Questa posizione così rigida ha avuto come effetto che, nonostante l’impegno delle scorse settimane e degli scorsi mesi e le innumerevoli riunioni informali, non abbiamo in realtà fatto nemmeno un passo avanti e ora siamo obbligati ad andare in seconda lettura, a rimanere fortemente uniti e a cercare di compiere qualche progresso in conciliazione con il Consiglio.</p>
      <p sl="nl">Per tutti questi motivi, il mio gruppo sostiene la linea della relatrice, la volontà di mantenere il maggior numero possibile di emendamenti presentati in prima lettura, nonché l’approccio generale in merito alla questione degli animali clonati e ad altri elementi di questa proposta. Spero che dopo la votazione il Consiglio riceva forte e chiaro questo messaggio e che si possa poi avviare un dialogo onesto e costruttivo. Spero anche che la Commissione mantenga la sua promessa di elaborare non una semplice relazione, ma una vera e propria proposta legislativa. L’opinione pubblica europea ne ha bisogno e la sta chiedendo.</p>
    </intervention>
    <intervention id="2-553" speaker_id="96664" name="Anna Rosbach" is_mep="True" mode="spoken">
      <p sl="da">a nome del gruppo EFD . – Signor Presidente, in primo luogo, desidero ringraziare la collega, onorevole Liotard, per il suo lavoro, davvero di altissima qualità. Personalmente sono sempre favorevole a mettere al centro la sicurezza e il diritto all’informazione dei consumatori, e questo vale per tutti gli alimenti. La relazione che stiamo discutendo tratta, inter alia , dei problemi legati ai nuovi additivi, enzimi, aromi e materiali di base di ingredienti alimentari con proprietà aromatizzanti, nonché del problema degli alimenti contenenti nanomateriali. Queste sostanze hanno effetti sulla nostra salute? Se sì, devono essere inserite in un regolamento sui medicinali?</p>
      <p sl="da">Avere una legislazione dell’Unione europea in questo ambito ha sicuramente senso, ma sono in gioco molti interessi diversi. Nanomateriali, animali clonati e prodotti alternativi sono già largamente consumati in altre regioni del mondo. È l’industria che vuole vendere più prodotti o li richiede veramente il consumatore? Non credo a quest’ultima ipotesi. Credo che i cittadini dell’Unione europea vogliano trovare nei supermercati prodotti alimentari di qualità che riportino un’adeguata indicazione degli ingredienti. Nel mio paese, sempre più clienti scelgono prodotti biologici, sinonimo di un buon livello di benessere degli animali e assenza di additivi artificiali.</p>
      <p sl="da">Infine, vorrei spendere qualche parola in merito agli animali clonati e ringrazio il Commissario Dalli per i suoi commenti. In Europa, possiamo tranquillamente nutrirci senza dover ricorrere a prodotti clonati. Il mio piccolo paese, con una popolazione di 5,5 milioni di persone, produce circa 25 milioni di maiali e oltre 100 milioni di polli all’anno senza alcun ricorso alla clonazione.</p>
    </intervention>
    <intervention id="2-554" speaker_id="96847" name="Claudiu Ciprian Tănăsescu" is_mep="True" mode="spoken">
      <p sl="ro">Gli alimenti ottenuti utilizzando nanotecnologie devono sicuramente essere sottoposti a specifiche valutazioni del rischio prima di essere approvati, etichettati e immessi sul mercato europeo, e lo stesso vale per i prodotti ottenuti da animali clonati e dalla loro progenie. L’obiettivo specifico di questi regolamenti è salvaguardare la sicurezza alimentare e la salute umana.</p>
      <p sl="ro">Convengo sul fatto che il nome “nuovi alimenti”, per quanto poco fantasioso, sia abbastanza allettante da farci venire voglia di ogni sorta di frutta coloratissima e succosa, dal gusto straordinario, mai vista prima. Purtroppo però la realtà è molto più banale. Abbiamo tutte le ragioni per essere contrari all’approvazione di alimenti prodotti con nanotecnologie se non sono stati condotti test nanospecifici.</p>
      <p sl="ro">Negli ultimi anni, il ritmo delle scoperte scientifiche in questo settore è cresciuto e le applicazioni pratiche delle nanotecnologie possono fornire soluzioni reali e miracolose per sconfiggere la fame o affrontare gli effetti della crisi economica in futuro; questo però non ci autorizza a ignorare le preoccupazioni per la sicurezza e la salute nostre e delle generazioni future.</p>
      <p sl="ro">È stupefacente osservare con quanta disinvoltura parliamo di alimenti ottenuti da animali clonati, come se fossero in circolazione da centinaia di anni e non potessimo immaginarci di vivere senza. Devo forse ricordarvi che la tecnologia utilizzata per ottenere questi alimenti è da molti punti di vista ancora in fase sperimentale?</p>
      <p sl="ro">Vorrei concludere rivolgendovi una domanda: siete disposti a mettere questi prodotti sulla tavola dei vostri figli?</p>
    </intervention>
    <intervention id="2-555" speaker_id="1927" name="Peter Liese" is_mep="True" mode="spoken">
      <p sl="de">Signor Presidente, signor Commissario, onorevoli colleghi, prima di tutto, vorrei rivolgere i miei ringraziamenti all’onorevole Liotard. Anche se il gruppo del Partito popolare europeo (Democratico cristiano) non può appoggiare ogni punto della relazione, in quanto mantiene una posizione diversa in merito agli additivi e agli animali alimentati con mangimi ottenuti da piante OGM, riconosciamo pur tuttavia la qualità del lavoro svolto. Desidero altresì ringraziare la nostra relatrice ombra, onorevole Ayuso, per il suo ottimo lavoro.</p>
      <p sl="de">Come l’onorevole Ayuso ha già ricordato, all’interno del nostro gruppo c’è comunque stata una controversa discussione sul tema della clonazione animale. In quanto coordinatore, sono lieto di affermare che la maggioranza del gruppo PPE è favorevole a vietare la clonazione e che domani come gruppo voteremo a favore, a prescindere dalla posizione dei colleghi che hanno un parere diverso.</p>
      <p sl="de">Durante la discussione in seno al gruppo sono state addotte le seguenti motivazioni. In primo luogo, i nostri esperti agricoli non ritengono necessario ricorrere alla carne proveniente da animali clonati per garantire il nostro approvvigionamento alimentare. Non ne abbiamo bisogno. Purtroppo, sulla base di considerazioni etiche, dobbiamo dire che, se la clonazione degli animali sarà utilizzata su ampia scala, diventerà più semplice anche la clonazione umana, che evidentemente non è etica.</p>
      <p sl="de">La popolazione è assolutamente contraria, come risulta da tutti i sondaggi e sono certo che non si tratta di una vaga reazione istintiva. Chiunque abbia analizzato attentamente la dichiarazione dell’EFSA non può sostenere la clonazione con la coscienza pulita. Le domande senza risposta sono ancora troppe e giustificano questo senso di disagio.</p>
      <p sl="de">La nostra motivazione fondamentale rimane tuttavia la protezione degli animali, come citato dall’EFSA, dall’EGE e da molte altre agenzie. Gli animali clonati soffrono. Solo il 10 per cento circa degli embrioni impiantati arriva fino alla nascita ed un terzo di essi muore prima di aver compiuto tre mesi. La loro morte è atroce. Spesso devono essere soppressi perché hanno malattie terribili. La protezione degli animali non è solo un principio che possiamo applicare a caso, è un obbligo che ci è stato imposto dagli autori dei trattati. Dobbiamo assolutamente evitare di produrre leggi che non tengano conto della protezione degli animali. Per queste ragioni domani esprimeremo a larga maggioranza la nostra posizione favorevole.</p>
    </intervention>
    <intervention id="2-556" speaker_id="4262" name="Jo Leinen" is_mep="True" mode="spoken">
      <p sl="de">Signor Presidente, signor Commissario, onorevoli colleghi, da tutti i gruppi sembra emergere un quadro simile. Anche noi abbiamo avuto un dibattito interessante, non privo di controversie, su questo regolamento. Domani comunque una larga maggioranza voterà a favore, lanciando così un chiaro segnale alla Commissione e al Consiglio.</p>
      <p sl="de">Signor Commissario, mi sembra che lei abbia detto che c’è consenso. Trattandosi di nuovi alimenti, è necessario che, prima della loro immissione sul mercato, siano autorizzati. Sono anche pienamente concorde sulla necessità di una procedura di autorizzazione uniforme e non di procedure di autorizzazione diverse nei 27 Stati membri, che non ci consentirebbero di rispettare il principio del mercato interno e dell’uniformità delle condizioni di salute e di vita.</p>
      <p sl="de">Nuove tecnologie si stanno affacciando sul mercato alimentare – come è già stato ricordato in Aula – tra cui le nanotecnologie e gli OGM. Qui al Parlamento adotteremo un approccio cauto fino a quando non avremo un quadro completo della situazione e saremo certi che i nostri cittadini possono acquistare nei supermercati alimenti assolutamente sicuri che potranno mangiare in tutta tranquillità.</p>
      <p sl="de">Non chiediamo di vietare OGM e nanomateriali. Vogliamo che ai cittadini sia assicurata la libertà di scelta, ovvero chiediamo un’etichetta che indichi se questi materiali sono contenuti negli alimenti. Spero che nel corso della sua discussione trasversale sui nanomateriali della prossima settimana, la Commissione possa pervenire ad una definizione e magari ad un regolamento in modo che sia disponibile altro materiale che ci spieghi come comportarci con i nanomateriali.</p>
      <p sl="de">Sulla carne ottenuta da animali clonati è già stato detto molto. Signor Commissario, vorrei che lei eliminasse questa parte dal regolamento sui nuovi alimenti in modo da spianare la strada a un regolamento su tutti gli altri temi non controversi. Vorrei chiedere che sia presa una decisione su un regolamento separato per la carne ottenuta da animali clonati prima che si concluda la procedura di conciliazione e che questa carne sia esclusa dal regolamento sui nuovi alimenti.</p>
    </intervention>
    <intervention id="2-557" speaker_id="97196" name="Oreste Rossi" is_mep="True" mode="spoken">
      <p sl="it">Signor Presidente, onorevoli colleghi, il regolamento sui nuovi alimenti include un elenco di cibi tradizionali extra UE autorizzati ad essere immessi sul mercato comunitario.</p>
      <p sl="it">La commissione per l'ambiente ha approvato l'emendamento proposto dal mio gruppo secondo cui tali cibi devono essere conformi ai requisiti di sicurezza in vigore nell'Unione europea. Inoltre abbiamo accolto con estremo favore la proposta di sottoporre questi alimenti a un parere etico preventivo, per scongiurare che possano circolare sul nostro mercato cibi che derivino da specie in via d'estinzione o la cui assunzione sarebbe riprovevole per noi europei.</p>
      <p sl="it">Il principale punto di divergenza riguarda l'inclusione nella lista della carne clonata per uso alimentare, che noi non vogliamo. Non si è raggiunto l'accordo tra le parti durante il trilogo; nonostante ciò non si può continuare ad aspettare, ma è opportuno che la Commissione depositi al più presto delle proposte sull'etichettatura e sulla tracciabilità della carne di animale clonato.</p>
      <p sl="it">La linea della delegazione della Lega Nord è chiara ed equivocabile: noi siamo a favore dei prodotti sani, di qualità, e possibilmente a chilometri zero!</p>
    </intervention>
    <intervention id="2-558" speaker_id="96661" name="Krisztina Morvai" is_mep="True" mode="spoken">
      <p sl="hu">Purtroppo il risultato di maggior rilievo per gli agricoltori non è ripreso nella relazione sugli alimenti provenienti da paesi terzi che sono immessi sul mercato dell’Unione europea. Un simile risultato, principi quali la concorrenza leale e il commercio leale avrebbero imposto che solo gli alimenti di produttori che rispettano norme rigorose analoghe a quelle a cui si conformano gli agricoltori europei – come per esempio gli agricoltori ungheresi – siano autorizzati ad entrare nell’Unione europea. Conosciamo tutti le complesse regole in materia di eco-condizionalità. Dobbiamo introdurre il requisito secondo cui gli alimenti provenienti da paesi terzi possono essere importati nell’Unione europea solo se rispettano criteri identici in materia di benessere degli animali, sicurezza alimentare, protezione dell’ambiente, oltre a criteri sociali e di altro tipo. In ogni caso un passo avanti molto positivo, che accogliamo con favore, è stato compiuto: conformemente ad uno degli emendamenti proposti, i prodotti provenienti da animali nutriti con mangimi OGM devono essere esplicitamente segnalati in etichetta. Siamo anche soddisfatti che la relazione riconosca la priorità della sicurezza degli alimenti e dei consumatori in quanto principio fondamentale, anziché privilegiare l’applicazione incondizionata del principio del libero scambio che in passato sembrava prevalere su qualsiasi altro aspetto. Vi prego di tenere conto della complessa situazione che si trovano attualmente ad affrontare gli agricoltori europei e di assicurare loro una concorrenza leale.</p>
    </intervention>
    <intervention id="2-559" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, signor Commissario, oggi stiamo discutendo di un regolamento particolarmente importante perché tratta di nuovi alimenti, perché l’innovazione tecnologica riveste un ruolo cruciale nell’industria della trasformazione alimentare e perché deve sempre rispondere agli interessi dei consumatori. Solo così possiamo riconoscere i benefici di certi nuovi alimenti che sono più sani.</p>
      <p sl="fr">Per quanto riguarda il tema molto delicato dell’immissione sul mercato dell’Unione europea di alimenti ottenuti da animali clonati o in particolare dalla loro progenie, non posso essere d’accordo con chi non si lascia sfuggire l’occasione e approfitta di questo regolamento per parlare di un divieto sistematico. Ritengo deplorevole avere una sola posizione ideologica sul tema degli animali clonati.</p>
      <p sl="fr">La Commissione europea si è impegnata a presentarci una proposta. Senza poter immaginare ora se ci sarà o meno un divieto, evitiamo di indulgere in qualsiasi forma di populismo scientifico su temi così delicati che richiedono un approccio estremamente razionale. Non dobbiamo assumere sistematicamente una posizione difensiva o, peggio ancora, di ripiego su un tema complesso che merita di essere studiato approfonditamente. Il principio di precauzione deve essere rispettato, ma deve basarsi su punti di vista scientifici e non ideologici e su una valutazione del rischio. Se il principio di precauzione fosse esistito qualche decennio fa, i primi trapianti cardiaci non sarebbero stati eseguiti e centinaia di malati non sarebbero guariti.</p>
      <p sl="fr">La prudenza ci impone certamente di dare una risposta alle domande sui nanomateriali e sul seme dei tori clonati già importato da molti allevatori europei. Ma quali saranno le conseguenze per il commercio transatlantico se, in pratica, alimenti ottenuti dalla progenie di questi bovini clonati sono già sui mercati europei?</p>
      <p sl="fr">E allora escludiamo gli alimenti ottenuti dagli animali clonati da questo regolamento e lasciamo che la Commissione lavori con i suoi tempi per garantire una maggiore sicurezza alimentare ai consumatori. Il nostro Parlamento sarà poi assolutamente libero di discutere, emendare ed esprimere il proprio parere su questo tema così cruciale.</p>
    </intervention>
    <intervention id="2-560" speaker_id="1930" name="Horst Schnellhardt" is_mep="True" mode="spoken">
      <p sl="de">Signor Presidente, signor Commissario, onorevoli colleghi, all’inizio delle discussioni mi sono posto la seguente domanda: abbiamo bisogno di un regolamento sui nuovi alimenti? Non abbiamo già abbastanza regole che disciplinano il settore alimentare? Sì, ne abbiamo sicuramente bisogno. Devo in ogni caso esprimere alcune critiche su questo documento in seconda lettura, soprattutto alla luce dei nostri sforzi tesi a snellire la burocrazia. Se ci sarà un regolamento sui nuovi alimenti, si dovrà applicare esclusivamente ai nuovi alimenti. Dobbiamo opporci categoricamente qualora la relatrice, prima della seconda lettura, dovesse riproporre tutti gli emendamenti già respinti in prima lettura, per esempio, sui prodotti geneticamente modificati, per i quali peraltro esiste già una normativa molto estesa.</p>
      <p sl="de">Riesumare costantemente concetti ideologici che sono già stati trattati e respinti innumerevoli volte sicuramente non agevola un processo legislativo chiaro e non fa che confondere il pubblico.</p>
      <p sl="de">La situazione è diversa per quanto riguarda le nanotecnologie, un procedimento nuovo. Non dobbiamo però demonizzare queste nuove tecnologie, come è spesso avvenuto in passato. Non dobbiamo ostacolare il progresso. Non più di qualche settimana fa, ho assistito ad una conferenza sulle nanotecnologie tenuta da un rappresentante dell’istituto federale tedesco per la valutazione del rischio. Sono rimasto sbalordito nel sentire quante informazioni sono già disponibili e quanta attività di ricerca è già stata condotta. Dovremmo invitare questo esperto in commissione, per mettere così fine a tutti i discorsi che insistono su quanto sia ancora necessario fare in termini di ricerca. Dobbiamo sicuramente approfondire le attività di ricerca sulle nanotecnologie, ma offre enormi possibilità che dobbiamo continuare ad utilizzare e a promuovere.</p>
      <p sl="de">Per quanto concerne la clonazione animale, vorrei ricordarvi che, con il trattato di Lisbona, ci siamo esplicitamente impegnati a tutelare il benessere e la protezione degli animali in tutte le procedure legislative. Sono per questo lieto che il Commissario abbia già accettato di presentare un nuovo documento sul tema e sono impaziente di vederlo. Grazie per l’attenzione.</p>
    </intervention>
    <intervention id="2-561" speaker_id="96702" name="Elena Oana Antonescu" is_mep="True" mode="spoken">
      <p sl="ro">L’obiettivo di questo regolamento è garantire un più elevato livello di sicurezza alimentare e di protezione per i consumatori, l’ambiente e il benessere degli animali, sulla base del principio di precauzione.</p>
      <p sl="ro">Attualmente nutriamo seri dubbi sulla sicurezza della carne ottenuta da animali clonati, animali che hanno sofferto di invecchiamento precoce o di altre malattie. Nemmeno gli scienziati ci sanno dire con precisione a che cosa siano dovute le differenze tra le razze di animali prodotte con le tecniche tradizionali e quelle riprodotte ricorrendo alla clonazione.</p>
      <p sl="ro">Gli animali clonati soffrono. La maggior parte degli organismi clonati non è sopravvissuta fino alla nascita o è morta prematuramente. Il tasso di successo è di un organismo vitale su 75 tentativi di clonazione. Infine, e non è certo l’elemento meno importante, la clonazione pone problemi anche in termini di sicurezza di utilizzo di queste tecniche poiché si tratta di una tecnica ancora troppo pericolosa per essere usata a diretto beneficio dell’umanità. Infine, pone un problema etico molto serio.</p>
      <p sl="ro">Dati i gravi rischi per la salute e le conseguenze morali legate all’utilizzo di queste tecniche, non possiamo permetterci di tergiversare. Sulla base di considerazioni etiche e sul benessere degli animali e ricordando che la clonazione non è giustificata per l’approvvigionamento alimentare, anch’io ritengo che in questo regolamento debba essere evidenziato il divieto della clonazione.</p>
    </intervention>
    <intervention id="2-562" speaker_id="28126" name="Christofer Fjellner" is_mep="True" mode="spoken">
      <p sl="sv">Signor Presidente, gli alimenti che metto in tavola a cena non sono gli stessi che mangiavano i miei genitori quando erano giovani; a loro volta, i miei genitori non mangiavano lo stesso cibo dei miei nonni quando erano giovani. È un dato di fatto e dovremmo esserne lieti, in parte perché è aumentata la varietà dei prodotti alimentari, ma soprattutto perché per noi è inderogabile riuscire a nutrire tutto il pianeta.</p>
      <p sl="sv">Il testo su cui voteremo domani è strano quanto lo saranno gli alimenti che i miei figli e i miei nipoti metteranno in tavola per cena. É importante ricordare che non dobbiamo proibire o ostacolare quello che è nuovo, ma dobbiamo garantire che sia sicuro. A questo proposito, vorrei ricordarvi tre principi fondamentali che mi hanno guidato e spero che possano guidare i miei colleghi.</p>
      <p sl="sv">In primo luogo, la legislazione deve fondarsi su una base scientifica. Le nostre decisioni devono basarsi su ricerche pertinenti e su una scienza obiettiva applicata in modo corretto. Non deve essere una questione di gusto personale, di convinzione religiosa o di interessi particolari. Per affrontare le sfide del futuro, dobbiamo accogliere l’innovazione e la scienza, e non ostacolarle o impedirne lo sviluppo.</p>
      <p sl="sv">In secondo luogo, è importante servirsi di una base scientifica per seguire e salvaguardare la sicurezza dei nuovi alimenti. I consumatori rifiuteranno i nuovi alimenti se non saranno certi che quello che offriamo è effettivamente sicuro. I cittadini europei hanno il diritto di esigerlo.</p>
      <p sl="sv">Infine, la sicurezza alimentare non deve mai essere usata come pretesto per assumere un atteggiamento protezionistico e imporre nuove barriere al commercio. Sarebbe in pieno disaccordo con l’innovazione e lo sviluppo.</p>
      <p sl="sv">Vorrei dunque assistere all’innovazione e allo sviluppo di nuovi prodotti che siano, soprattutto, sicuri. Non dobbiamo bloccare le novità, ma dobbiamo garantirne la sicurezza.</p>
    </intervention>
    <intervention id="2-563" speaker_id="1929" name="Christa Klaß" is_mep="True" mode="spoken">
      <p sl="de">Signor Presidente, signor Commissario, onorevoli colleghi, se ci sono nuovi alimenti ci vogliono nuovi regolamenti. Oltre alla protezione dei consumatori, la produzione di nuovi alimenti solleva questioni etiche del tutto pertinenti.</p>
      <p sl="de">La preoccupazione principale, come emerso anche dalla discussione di questa sera in Aula, riguarda la carne ottenuta da animali clonati. Nell’Unione europea l’approvvigionamento di carne è sufficiente e non vi è pertanto alcun motivo di ricorrere alla carne ottenuta da animali clonati.</p>
      <p sl="de">La carne ottenuta da animali clonati non è certo pericolosa a priori, ma d’altra parte i rischi non possono essere del tutto esclusi. Non si dispone di prove attendibili che dimostrino quali sofferenze patiscono questi animali. Si sa però per certo – ed è dimostrato dalle statistiche – che gli animali clonati si ammalano più frequentemente.</p>
      <p sl="de">La clonazione è un’evidente forzatura della natura e abbiamo bisogno di una decisione politica chiara a riguardo. Non tutto quello che è possibile è anche necessariamente un bene per l’umanità. Nella catena alimentare non ci devono essere animali clonati. Dobbiamo lanciare alla Commissione e ai nostri cittadini un messaggio politico coerente e chiaro.</p>
      <p sl="de">Un altro tema importante in questo regolamento riguarda le regole in materia di nanotecnologie. Per garantire un elevato livello di protezione dei consumatori e di certezza del diritto per i produttori, abbiamo urgentemente bisogno di una definizione orizzontale, che non si applichi solo ai nuovi alimenti, ma che valga anche per la direttiva sui materiali destinati a entrare in contatto con i prodotti alimentari e per la direttiva relativa ai prodotti cosmetici, nonché per il regolamento sull’autorizzazione dei biocidi, del quale stiamo attualmente discutendo in prima lettura. Esorto la Commissione a presentare una proposta in merito al più presto.</p>
    </intervention>
    <intervention id="2-564" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, onorevoli colleghi, otto cittadini europei su dieci considerano non giustificabile la clonazione di animali a fini alimentari e sei su dieci affermano che non consumeranno mai prodotti provenienti da animali clonati. Questi dati confermano ancora una volta che non vi è una valida ragione per consentire la clonazione animale a fini alimentari.</p>
      <p sl="it">Autorizzare la commercializzazione di alimenti e prodotti derivanti da animali clonati deve fare attentamente riflettere tutti noi sulle conseguenze di tale scelta. Permettere oggi il consumo di carne, latte e formaggi derivanti da animali clonati potrebbe consentire in futuro la commercializzazione di prodotti non sani e naturali ma creati artificialmente in laboratorio e, come detto dalla mia collega Antonescu poco fa, ancora oggi non sappiamo se realmente la clonazione a scopo alimentare sia sicura e non comporti rischi per la salute umana. Sappiamo solo che questa tecnica causa agli animali sofferenza, dolore e pena che sono spesso evitabili.</p>
      <p sl="it">Gli alimenti clonati mettono inoltre a rischio le produzioni tipiche e il lavoro di milioni di aziende agricole che con impegno e sacrificio garantiscono ogni giorno prodotti di eccellenza. Quindi dico infine no ai cibi clonati sulle nostre tavole, ma sì ad una dieta sana ed equilibrata e, perché no, lasciatemelo dire, anche mediterranea.</p>
    </intervention>
    <intervention id="2-565" speaker_id="96882" name="Elisabeth Köstinger" is_mep="True" mode="spoken">
      <p sl="de">Signor Presidente, desidero ringraziare la relatrice per il lavoro svolto. Accolgo con estremo favore il fatto che questo secondo progetto di regolamento sui nuovi alimenti permetterà finalmente di applicare norme uniformi in materia di immissione di nuovi alimenti sul mercato dell’Unione europea, il tutto nel pieno rispetto di un elevato livello di protezione della salute nell’Unione europea.</p>
      <p sl="de">A mio modo di vedere, le ragioni principali che si oppongono all’autorizzazione di carne ottenuta da animali clonati e alla clonazione stessa sono sostanzialmente di natura etica e sanitaria. Il settore agricolo in Europa produce alimenti di altissima qualità, che si tratti di produzione convenzionale o biologica. Regolamenti e norme di qualità e rigorosi vengono costantemente imposti e applicati nel settore agricolo in Europa. Il principio di precauzione si deve applicare in particolare al settore alimentare. Non abbiamo bisogno di carne ottenuta da animali clonati per garantire l’approvvigionamento alimentare. In quanto Parlamento europeo dovremmo, durante la prossima seconda lettura, …</p>
      <a text="(Il Presidente interrompe l’oratore)"/>
    </intervention>
    <intervention id="2-566" speaker_id="97014" name="Karin Kadenbach" is_mep="True" mode="spoken">
      <p sl="de">Signor Presidente, rivolgo un sincero ringraziamento alla relatrice ed esorto la Commissione a prendere sul serio gli appelli formulati oggi.</p>
      <p sl="de">Abbiamo bisogno di un nuovo regolamento per immettere sul mercato nuovi alimenti in condizioni di sicurezza. Certamente non abbiamo bisogno di carne ottenuta da animali clonati, per innumerevoli ragioni. I cittadini europei, i nostri consumatori, rifiutano questo prodotto e questo rifiuto da una parte viene bollato come allarmismo e dall’altra come atteggiamento di chiusura nei confronti della scienza.</p>
      <p sl="de">Sono convinta che, fino a quando non disporremo di dati scientifici chiari in grado di confermare che la carne ottenuta da animali clonati e i prodotti da essa derivati sono innocui, in caso di dubbio, dovremmo opporci all’autorizzazione di questi prodotti. Credo che ne trarranno vantaggi non solo i nostri consumatori ma anche l’agricoltura europea.</p>
    </intervention>
    <intervention id="2-567" speaker_id="97016" name="Angelika Werthmann" is_mep="True" mode="spoken">
      <p sl="de">Signor Presidente, vorrei parlare dell’uso dei nanomateriali negli alimenti in quanto tra i cittadini a questo riguardo regna l’incertezza. Persino l’Autorità europea per la sicurezza alimentare avverte che le più recenti scoperte scientifiche non sono in grado di fornire informazioni soddisfacenti in merito ad effetti significativi dei nanomateriali contenuti negli alimenti, soprattutto relativamente al loro comportamento nell’organismo umano.</p>
      <p sl="de">Di conseguenza, i nanomateriali non dovrebbero essere in nessun caso ammessi negli alimenti, fino a quando non disporremo di adeguate procedure di valutazione del rischio al fine di garantire la sicurezza alimentare al di là di ogni possibile dubbio. Anch’io vorrei esprimere il mio apprezzamento e i miei ringraziamenti alla relatrice.</p>
    </intervention>
    <intervention id="2-568" speaker_id="28178" name="Miroslav Mikolášik" is_mep="True" mode="spoken">
      <p sl="en">Signor Presidente, vorrei sottolineare il divieto dell’immissione sul mercato di alimenti ottenuti da animali clonati e dalla loro progenie. Sono fermamente convinto che si tratti di una pratica inaccettabile, non solo considerando che il mercato alimentare dell’Unione europea può contare su un approvvigionamento alimentare sufficiente e che quindi non è necessario accrescere le forniture utilizzando carne di animali clonati, ma anche perché solleva seri problemi etici.</p>
      <p sl="en">Vorrei in particolare fare notare la dichiarazione del Gruppo europeo di etica, che è a conoscenza dei dati scientifici in possesso dell’Autorità europea per la sicurezza alimentare e delle sue raccomandazioni in materia di sicurezza alimentare, salute e benessere degli animali e impatto ambientale, nonché delle indicazioni relative alle attuali lacune nelle conoscenze nell’ambito del benessere degli animali e della salute di animali clonati e della loro progenie. Attualmente, il Gruppo europeo di etica non ritiene vi siano argomenti convincenti che giustifichino …</p>
      <a text="(Il Presidente interrompe l’oratore)"/>
    </intervention>
    <intervention id="2-569" speaker_id="97009" name="Kriton Arsenis" is_mep="True" mode="spoken">
      <p sl="el">Signor Presidente, signor Commissario, la questione del divieto dell’immissione di animali clonati sul mercato europeo riguarda in realtà il rispetto del principio di precauzione, come sancito dall’articolo 191 del trattato di Lisbona.</p>
      <p sl="el">Non disponiamo di sufficienti studi sugli effetti sulla salute umana o sugli animali della produzione e dell’uso di animali clonati. Lo stesso vale per le nanotecnologie e un problema molto importante che dobbiamo affrontare in questa direttiva riguarda l’etichettatura dei prodotti modificati. Se i cittadini europei hanno il diritto di scegliere se mangiare o meno prodotti modificati, allora devono anche sapere se un alimento è stato realizzato o meno con prodotti modificati.</p>
    </intervention>
    <intervention id="2-570" speaker_id="96951" name="Diane Dodds" is_mep="True" mode="spoken">
      <p sl="en">Signor Presidente, è mia convinzione che né gli animali clonati né qualsiasi prodotto ottenuto da un animale clonato o dalla sua progenie debba essere destinato al consumo umano. La Commissione deve opportunamente riflettere su come affrontare il problema e, nell’attesa, non bisogna ammettere alcun prodotto derivante da animali clonati o dalla loro progenie nella catena alimentare.</p>
      <p sl="en">Le nanotecnologie sono ormai ampiamente utilizzate nella trasformazione alimentare in tutto il mondo. In Europa, abbiamo bisogno di prodotti realizzati sulla base di attività di ricerca e sviluppo corrette che ne garantiscano la sicurezza per il consumo umano. È fondamentale che sia la tecnologia sia i materiali siano oggetto di una regolamentazione – che deve naturalmente applicata – che garantisca la trasparenza di tutta la catena di approvvigionamento. I prodotti devono essere sicuri, controllati, approvati ed etichettati in modo da non indurre in errore il consumatore.</p>
      <p sl="en">Anche le importazioni dai paesi terzi devono rispettare le norme previste all’interno dell’Unione europea e tutti i prodotti devono essere controllati per garantire che siano sicuri per …</p>
      <a text="(Il Presidente interrompe l’oratore)"/>
    </intervention>
    <intervention id="2-571" speaker_id="28352" name="Zuzana Roithová" is_mep="True" mode="spoken">
      <p sl="cs">In quando relatrice a nome della commissione per il mercato interno e la protezione dei consumatori, mi rammarico dell’assenza di un accordo tra il Consiglio e il Parlamento in vista della seconda lettura, anche se si tratta di un regolamento che in futuro potrà consentire un processo di autorizzazione armonizzato e uniforme nell’Unione, un approccio unico per tutto il mercato, ovvero meno burocrazia, costi finanziari più contenuti, un più facile accesso al mercato degli alimenti tradizionali provenienti da paesi terzi, migliori valutazioni della sicurezza alimentare e sostegno all’innovazione.</p>
      <p sl="cs">In prima lettura, nel mio parere avevo proposto di consultare il Gruppo europeo di etica, scienze e nuove tecnologie nei casi eticamente più delicati. Ora il tema controverso riguarda i prodotti ottenuti dagli animali clonati, che personalmente non approvo, e l’etichettatura dei prodotti ottenuti da animali alimentati con mangimi geneticamente modificati. Questo regolamento originariamente non si applicava però agli alimenti geneticamente modificati, disciplinati da un’altra direttiva che dovremmo chiedere alla Commissione di rivedere. Prima però questo Parlamento dovrebbe dichiarare che la carne ottenuta da animali clonati non figura tra gli obiettivi della nostra politica agricola.</p>
    </intervention>
    <intervention id="2-572" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signor Presidente, onorevoli colleghi, dovremmo autorizzare la commercializzazione di carni provenienti da animali clonati? E viene da chiedersi: e perché dovremmo autorizzarla? C'è forse carenza di approvvigionamento di carni in Europa? Assolutamente no, è un elemento che non regge.</p>
      <p sl="it">C'è sufficiente informazione ai consumatori? Cioè, un consumatore è in grado con chiarezza di capire e di scegliere qual è una carne proveniente da animale clonato e quale no? Ma se già sugli alimenti in circolazione non c'è una chiarezza nei contenuti nutrizionali, figuriamoci su questi nuovi elementi!</p>
      <p sl="it">E c'è forse sicurezza sotto il profilo scientifico? Beh, lo potremmo dire tra cinquant'anni, ci abbiamo messo secoli per capire che dalla muffa poteva venire la penicillina. Ogni volta che scoppia un'epidemia, dall'aviaria alla mucca pazza, bisogna aspettare tempi lunghi per capirne le origini e debellarle, adesso immettiamo nuovi elementi su cui non c'è sicurezza scientifica.</p>
      <p sl="it">C'è forse un'Europa che dice sì a tutto? No, perché quest'Europa non vuole che si dica da dove vengono i prodotti, è contro …</p>
      <a text="(il Presidente interrompe l'oratore)"/>
    </intervention>
    <intervention id="2-573" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signor Presidente, vorrei ribadire il mio sostegno ai seguenti principi.</p>
      <p sl="en">Primo, la sostituzione della procedura di autorizzazione decentralizzata con una procedura uniforme a livello di Unione europea: la valutazione della sicurezza spetta all’EFSA e la decisione di autorizzazione alla Commissione.</p>
      <p sl="en">Secondo, l’introduzione di una procedura che definisce i criteri e le linee guida essenziali per gli alimenti tradizionali importati da paesi terzi che permetterebbero di sottoporre gli alimenti sicuri a procedure modificate per la valutazione della sicurezza e la gestione del rischio.</p>
      <p sl="en">Terzo, per promuovere l’innovazione e garantire la sicurezza alimentare, in casi giustificati, si potrebbe pensare alla protezione dei dati per i nuovi alimenti.</p>
      <p sl="en">Quarto, la necessità di una definizione su basi scientifiche dei nanomateriali facilmente adattabile al fine di rispecchiare il progresso scientifico – una definizione che non dovrebbe essere elaborata dai politici ma dagli scienziati, sulla base di prove scientifiche.</p>
      <p sl="en">Quinto, tutti i prodotti alimentari contenenti nanomateriali richiedono un’autorizzazione individuale da parte dei cittadini dell’Unione europea.</p>
      <p sl="en">Sesto, il diritto dei consumatori di compiere una scelta informata grazie all’etichettatura sistematica di tutti i prodotti alimentari contenenti nanomateriali.</p>
      <p sl="en">Per quanto concerne la clonazione, ho sentito il punto di vista del Parlamento e intendo verificare se il regolamento sui nuovi alimenti sia lo strumento giusto per affrontare il problema della clonazione degli animali in quanto è un tema che esula dal campo di applicazione di questo regolamento.</p>
      <p sl="en">Posso garantire all’onorevole Grossetête che la relazione sulla clonazione promessa sarà portata avanti razionalmente e tratterà tutti gli aspetti relativi agli alimenti prodotti da animali clonati e dalla loro progenie. Attendo con impazienza un dibattito con il Parlamento europeo e il Consiglio su questo tema. L’obiettivo è che la relazione possa avanzare proposte per una soluzione equilibrata tesa a rispondere alle preoccupazioni delle istituzioni in linea con i nostri obblighi istituzionali e internazionali.</p>
      <p sl="en">Allegato – Posizione della Commissione</p>
      <p sl="en">Emendamenti:</p>
      <p sl="en">La Commissione accoglie/accoglie in linea di principio i seguenti emendamenti: nn. 3 8 12 17 27 36 44 48 56 57 75 90 91 93 99 111 114 117 119</p>
      <p sl="en">La Commissione accoglie i seguenti emendamenti in parte o in linea di principio: nn. 1 26 34 35 45 47 49 50 52 60 82 94 95 96 97 106 112</p>
      <p sl="en">La Commissione respinge i seguenti emendamenti: nn. 2 4 5 6 7 9 10 11 13 14 15 16 18 19 20 21 22 23 24 25 28 29 30 31 32 33 37 38 39 40 41 42 43 46 51 53 54 55 58 59 61 62 63 64 65 66 67 68 69 70 71 72 73 74 75 76 77 78 79 80 81 83 84 85 86 87 88 89 92 98 100 101 102 103 104 105 107 108 109 110 113 115 116 118.</p>
    </intervention>
    <intervention id="2-574" speaker_id="28182" name="Kartika Tamara Liotard" is_mep="True" mode="spoken" role="relatore">
      <p sl="nl">Signor Presidente, desidero rivolgere i miei più sentiti ringraziamenti a quanti hanno partecipato alla discussione. Credo che sia un vero peccato che il Consiglio sia assente, in quanto ritengo che questo Parlamento abbia ancora una volta assunto una posizione molto chiara sulla clonazione, affermando che questa pratica non può trovare posto in questo regolamento, ma che dovrebbe invece essere oggetto di un dibattito trasparente e pubblico. Personalmente, non vorrei avere nel mio piatto carne proveniente da animali clonati, ma posso capire che altri richiedano una normativa separata. È in ogni caso evidente che vogliamo una normativa separata in materia e che questo tema non deve essere trattato nell’ambito del regolamento sui nuovi alimenti. Spero che, alla luce di questa discussione su nanotecnologie e clonazione, il messaggio sia passato chiaramente.</p>
      <p sl="nl">Molto è stato effettivamente detto a questo proposito, ma il regolamento sui nuovi alimenti tocca numerosi altri temi. Riguarda tutte le nuove tecnologie che stanno per essere scoperte o sulle quali gli scienziati stanno attualmente lavorando. Non vogliamo intralciare l’innovazione, ma chiediamo che i consumatori e i produttori sappiano a che punto siamo e pretendiamo di avere la certezza che gli alimenti che arrivano sulle nostre tavole siano sicuri. Spero pertanto che la discussione sulla clonazione non sia più d’ostacolo alla normativa sui nuovi alimenti. Mi auguro che i paesi in via di sviluppo che vogliono immettere alimenti naturali e tradizionali sul mercato europeo non siano ora scoraggiati da questi diverbi e non desistano dal commerciare prodotti semplici e naturali con l’Unione europea. Spero che il Parlamento ribadisca con altrettanta chiarezza nella votazione di domani il segnale che ha lanciato nel corso della discussione odierna; se così sarà, tutto andrà per il verso giusto.</p>
    </intervention>
    <intervention id="2-575" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, mercoledì 7 luglio, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-853" speaker_id="96760" name="Tiziano Motti" is_mep="True" mode="written">
      <p sl="it">Presidente, la relazione approvata oggi sull'immissione nel mercato di nuovi prodotti alimentari è un'ulteriore conferma della sensibilità della nostra Assemblea alle richieste d'informazione e di sicurezza alimentare provenienti dai cittadini, piuttosto che a quelle delle lobbies di sperimentazione animale ed alimentare che rispondono spesso a logiche di natura economica. Noi rifiutiamo in principio la manipolazione genetica umana, animale o vegetale fino a quando non sia dimostrata ad ogni livello l’impossibilità di ripercussioni sulla salute dei cittadini. Gli animali, inoltre, non devono soffrire per la salute umana. Mi chiedo dove stia l’interesse dei consumatori nel disporre della carne di un animale malconcio prima della macellazione, "ricostituita" in succulenta bistecca con un'iniezione di nanomateriali o proteine modificate. Anche pochi mesi fa, votando sulla trombina, detta anche il "collante della carne", ho espresso le mie perplessità sulle iniziative che hanno un chiaro interesse industriale senza garantire la totale e parallela tutela dei consumatori. Perciò ho votato a favore dell'emendamento 14 in cui si sostiene la necessità che la Commissione europea debba impegnarsi nel presentare una proposta legislativa specifica relativa all'immissione sul mercato di nuovi alimenti derivati da processi di clonazione. Da buon italiano ed Emiliano-Romagnolo, gli unici “pasticci” che apprezzo sono quelli “alla bolognese”, di cui posso garantire la genuinità secolare della ricetta. Rifiuto, invece, quelli genetici propinati al consumatore in assenza di informazioni dettagliate che possano renderlo pienamente consapevole della reale natura degli alimenti che trova sul piatto. Grazie.</p>
    </intervention>
    <intervention id="2-852" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">La discussione odierna sui nuovi alimenti è molto importante dal punto di vista della tutela della salute e della vita dei consumatori in tutta l’Unione europea. È infatti fondamentale che il Parlamento e la Commissione creino meccanismi finalizzati ad evitare eventuali effetti indesiderati sull’organismo umano legati all’immissione sul mercato e al consumo di nuovi prodotti, effetti che oggi non conosciamo ancora con certezza. Tutti i cittadini dell’Unione hanno diritto alla tutela e alla sicurezza necessarie in questo ambito; devono sapere che gli alimenti disponibili sul mercato non contengono ingredienti nuovi, sconosciuti e magari nocivi per la salute. Non possiamo pertanto consentire la vendita di alimenti ottenuti con l’ausilio di tecnologie che non sono state utilizzate o testate prima. Sono convinta che, in merito all’introduzione di nuovi alimenti sul mercato, la protezione della salute e della vita dei consumatori debbano avere priorità assoluta. Solo in presenza di queste garanzie, la vendita di nuovi prodotti si potrà autorizzare nell’Unione europea.</p>
    </intervention>
  </section>
  <section id="creitem33" title="16.  Emissioni industriali (prevenzione e riduzione integrate dell'inquinamento) (rifusione) (discussione)">
    <intervention id="2-577" speaker_id="4346" is_mep="True" mode="spoken" role="Presidente">
      <p sl="en">L'ordine del giorno reca la raccomandazione [11962/3/2009 - C7-0034/2010 - 2007/0286(COD) ] (A7-0145/2010) per la seconda lettura presentata dall'onorevole Krahmer a nome della commissione per l'ambiente, la sanità pubblica e la sicurezza alimentare, relativa alla posizione del Consiglio in prima lettura in vista dell'adozione della direttiva del Parlamento europeo e del Consiglio sulle emissioni industriali (prevenzione e riduzione integrate dell'inquinamento) (rifusione).</p>
    </intervention>
    <intervention id="2-578" speaker_id="28247" name="Holger Krahmer" is_mep="True" mode="spoken" role="relatore">
      <p sl="de">Signor Presidente, l'orario di questa discussione è quanto mai infelice: avrei voluto veder vincere l'Olanda, magari anche per l'ultima volta in questi Mondiali. Forse porta sfortuna che non possiamo più guardare la partita, perciò, dopo tutto, probabilmente non vinceranno.</p>
      <p sl="de">Signor Commissario, oggi o – per l'esattezza – domani, porteremo a compimento un pacchetto legislativo di cui si è discusso per oltre due anni. L'iter è stato tanto lungo non soltanto perché non si riusciva a pervenire a un accordo, ma anche perché nel frattempo si sono svolte le elezioni europee ed è entrato in vigore il nuovo Trattato dell'Unione europea, che ha reso necessarie una serie di variazioni.</p>
      <p sl="de">Una conclusione che possiamo trarre dalla discussione odierna è che ci accingiamo a votare un compromesso che merita senz'altro di essere approvato, seppure, su taluni punti, il consenso sia tutt'altro che unanime.</p>
      <p sl="de">Mi preme sottolineare due aspetti: innanzi tutto, i requisiti ambientali per gli impianti industriali, e mi riferisco all'impiego delle migliori tecniche disponibili in Europa. Il compromesso di cui stiamo discutendo contiene un paragrafo di eccezioni che mette a disposizione della Commissione europea – mi rivolgo personalmente a lei, Commissario Potočnik – gli strumenti necessari ad assicurare, con una fermezza finora mai osservata, che nei prossimi anni i circa 52 000 impianti industriali europei interessati si avvalgano finalmente delle migliori tecniche disponibili in maniera molto più massiccia di quanto oggi non avvenga.</p>
      <p sl="de">Nel corso della discussione sono state sollevate numerose obiezioni; vorrei controbatterne una in particolare, perché non la condivido affatto. Spesso mi è stato fatto presente che l'impiego delle migliori tecniche disponibili è eccessivamente dispendioso e rischia pertanto di compromettere la competitività del settore industriale europeo, tanto più in un momento di crisi come quello attuale. Non mi piace rivangare il passato, ma sono originario della Germania dell'Est. Il crollo economico e ambientale dell'RDT è stato determinato dal reiterato rifiuto di investire nel rinnovamento tecnologico.</p>
      <p sl="de">Per continuare ad operare ed evitare di compromette la propria competitività, ciascuna industria ed impresa industriale deve investire in tecnologia aggiornata, e questa strategia ovviamente riguarda anche la riduzione delle emissioni di inquinanti. Oggi abbiamo l'opportunità di approvare una normativa che consentirà di migliorare questa premessa iniziale.</p>
      <p sl="de">La seconda parte della direttiva – ed è a questa che mi riferivo, parlando di consenso tutt'altro che unanime – riguarda i grandi impianti di combustione. Si ripropone ancora una volta la prospettiva di posticipare le deroghe fino al 2020, e in alcuni casi al 2023, per i grandi impianti di combustione che non soddisfano i requisiti ambientali e, nella fattispecie, i limiti sulle sostanze responsabili dell'inquinamento atmosferico.</p>
      <p sl="de">Invito il Consiglio e tutti gli onorevoli colleghi a riflettere su quanto sia veramente sensato proporre, di volta in volta, obiettivi ambientali ambiziosi, di cui si discute e si auspica l'applicazione, ma invariabilmente, al momento di tradurre tutto ciò in norme concrete, si scatena una tragedia. Non appena gli Stati membri si rendono conto di quanto tutto questo verrebbe a costare, puntualmente coloro che già hanno intrapreso questa strada, vengono penalizzati.</p>
      <p sl="de">Sono numerosi gli Stati membri che già rispettano gli obblighi previsti e che, alla fine, rimarranno delusi. Lo ripeto ancora una volta: che si parli di impianti industriali o grandi impianti di combustione – ossia, in sostanza, centrali a carbone – non si tratta certo di fantascienza. Non stiamo proponendo cose che non esistono, bensì tecnologia aggiornata. Le migliori tecniche disponibili, ossia le proposte disponibili sul mercato in termini di competitività e costi, possono essere adottate da questi impianti. Oggi ci apprestiamo a concludere un pacchetto legislativo che reputo migliore di quello attualmente in vigore, pertanto invito tutti ad approvarlo. Desidero inoltre ringraziare gli onorevoli colleghi con cui ho lavorato gomito a gomito su questo argomento negli ultimi due anni: grazie per il sostegno e l'impegno e grazie soprattutto a quasi tutti i principali gruppi per aver sottoscritto questo compromesso.</p>
    </intervention>
    <intervention id="2-579" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione . – Signor Presidente, da sportivo condivido la sua opinione, ma l'Olanda conduce per 3-1, pertanto credo valga la pena essere qui a discutere questa proposta.</p>
      <p sl="en">Stiamo per approvare un accordo sulle emissioni industriali che consentirà all'UE di intervenire per ridurre l'inquinamento causato dalle principali fonti industriali e rispettare obiettivi ambientali ambiziosi. Al contempo, creerà altresì le premesse per l'ecoinnovazione e per promuovere metodi di produzione sostenibili in importanti comparti della nostra economia.</p>
      <p sl="en">Non saremmo mai giunti a questo punto, se non fosse stato per l'impegno dimostrato dal Parlamento europeo su questa importante questione. Ringrazio e mi complimento con il relatore, l'onorevole Krahmer, e con la commissione per l'ambiente, la sanità pubblica e la sicurezza alimentare per l'ottimo lavoro svolto sulla proposta di direttiva relativa alle emissioni industriali.</p>
      <p sl="en">La direttiva segna una tappa importante per il controllo dell'inquinamento industriale nell'Unione europea. Attualmente l'inquinamento industriale è responsabile per l'80 per cento delle emissioni di anidride solforosa, oltre il 40 per cento delle polveri e oltre il 30 per cento degli ossidi di azoto. L'applicazione a livello locale delle migliori tecniche disponibili non è uniforme.</p>
      <p sl="en">É evidente che lo situazione attuale non offre garanzie sufficienti, non soltanto ai fini della protezione dell'ambiente, ma anche per quanto riguarda la distorsione della concorrenza.</p>
      <p sl="en">Occorre senza dubbio rafforzare i due elementi centrali della normativa, ossia l'attuazione sistematica delle migliori tecniche disponibili e la revisione dei limiti di emissione per i principali settori; sono lieto che il Parlamento condivida questa posizione.</p>
      <p sl="en">Intervenire su questi aspetti servirà ad assicurare che gli impianti industriali di tutta l'Unione europea osservino elevati standard ambientali a tutela della salute e del benessere dei cittadini e contribuirà inoltre a promuovere l'ecoinnovazione.</p>
      <p sl="en">Come già detto, l'impegno del Parlamento europeo è stato essenziale per pervenire a un accordo che mantiene l'integrità ambientale e che, in vari momenti del processo istituzionale, pareva impossibile da raggiungere. Con il voto favorevole a questa direttiva, il Parlamento può ora dimostrare il suo autentico impegno a ridurre l'inquinamento causato dall'industria.</p>
      <p sl="en">La Commissione può accettare il pacchetto-compromesso – perché, di fatto, si tratta di un compromesso – al fine di pervenire a un accordo su questa direttiva in seconda lettura, e invito il Parlamento ad adottare la stessa posizione.</p>
    </intervention>
    <intervention id="2-580" speaker_id="58758" name="Elisabetta Gardini" is_mep="True" mode="spoken">
      <p sl="it">a nome del gruppo PPE . – Signor Presidente, onorevoli colleghi, io innanzitutto volevo complimentarmi in modo particolare con il nostro relatore, l'onorevole Krahmer, perché sappiamo tutti che abbiamo raggiunto davvero un risultato che a volte sembrava insperato. Io vorrei ricordare che questa direttiva, questo dossier era considerato davvero un dossier a rischio di procedura di conciliazione.</p>
      <p sl="it">Quindi, come abbiamo sentito anche dalle parole del Commissario, è evidente a tutti che ci troviamo di fronte ad un lavoro che è stato complesso e che ha richiesto molto tempo. Basti pensare che è una direttiva del 1996 e che questo lavoro ci porta alla quinta e più importante modifica della direttiva "emissioni industriali".</p>
      <p sl="it">Solo questi pochi dati, credo, ci dicono da soli di tutte le carenze e anche i difetti di questa normativa. Una direttiva di difficile attuazione – vorrei ricordare che nove Stati membri sono colpiti da procedure di infrazione – e con un ambito di applicazione talmente esteso da risultare a volte addirittura inappropriata. Ecco, tutto questo – non ce lo dobbiamo nascondere – ha comportato sforzi elevati, ha richiesto rinunce a tutte le istituzioni coinvolte, a tutti i gruppi politici, a tutte le delegazioni nazionali, e ci ha posto non di rado di fronte a delle scelte davvero difficili.</p>
      <p sl="it">Io però sono questa sera qui a dire con convinzione che, secondo me, abbiamo ottenuto il migliore dei risultati possibili a tutela della concorrenza, a tutela dell'ambiente, della politica industriale e occupazionale europea. Abbiamo davvero, da un lato, una direttiva che impone obblighi comuni a tutti gli Stati membri ma, dall'altro, una direttiva che permette anche quella flessibilità che è necessaria.</p>
      <p sl="it">Ecco, io auspico davvero che i risultati di questa rifusione siano nell'immediato anche la riduzione degli oneri amministrativi e nel medio termine il miglioramento delle prestazioni ambientali e il rafforzamento dell'industria europea.</p>
    </intervention>
    <intervention id="2-581" speaker_id="96672" name="Marita Ulvskog" is_mep="True" mode="spoken">
      <p sl="sv">a nome del gruppo S&amp;D. – Signor Presidente, desidero ringraziare innanzi tutto l'onorevole Krahmer per aver sempre puntato a una normativa ambiziosa, e tutti coloro che hanno contribuito con il proprio sostegno e con varie proposte, poiché il lavoro dedicato a questa direttiva è stato molto importante. La direttiva interessa oltre 50 000 impianti industriali che danno lavoro a moltissime persone ma che, al contempo, sono responsabili di una quota significativa di inquinamento atmosferico, che pesa non poco sull'ambiente e sulla salute pubblica. La proposta che ci accingiamo a votare è tutt'altro che perfetta, ma costituisce in ogni caso un passo decisivo nella direzione giusta, rispetto al quadro normativo esistente: merita pertanto di essere sostenuta dal nostro voto.</p>
      <p sl="sv">Il problema principale è la concessione di deroghe ai grandi impianti di combustione, seppure siano responsabili del 90 per cento delle emissioni industriali di anidride solforosa e ossidi di azoto. A questo proposito, purtroppo non siamo riusciti a vincere contro i partiti conservatori presenti al Consiglio e al Parlamento. Ciononostante, l'aspetto positivo della proposta che ci accingiamo a votare domani è che in futuro saranno applicate condizioni più chiare e severe per la concessione di deroghe. Per il gruppo dell'Alleanza progressista di Socialisti e Democratici al Parlamento europeo la priorità era proprio questa, ossia fare chiarezza e fornire una definizione forte, in modo tale da concedere, di fatto, meno deroghe di quanto non avvenga oggi. Sono lieta che siamo riusciti a centrare questo obiettivo.</p>
      <p sl="sv">Al contempo, le migliori tecniche disponibili e i documenti di riferimento verranno ad occupare un ruolo centrale e l'industria disporrà di flessibilità sufficiente a realizzare gli investimenti necessari. Nel complesso, ciò ci permetterà di creare le condizioni per un ulteriore passo verso la riduzione delle emissioni industriali, con tutti gli effetti positivi che ne conseguiranno per la salute pubblica e l'ambiente. Andremo inoltre nella direzione di una concorrenza più giusta, grazie agli emendamenti che puntano a una migliore applicazione dei limiti alle emissioni. Saranno infine creati ulteriori e più sicuri posti di lavoro, anche al fine di sostenere la concorrenza di altri paesi che stanno investendo in maniera massiccia proprio in questo genere di transizione. Onorevole Krahmer, dobbiamo evitare di restare indietro e ritrovarci in una situazione analoga a quella dell'ex Germania Est.</p>
    </intervention>
    <intervention id="2-582" speaker_id="4554" name="Chris Davies" is_mep="True" mode="spoken">
      <p sl="en">a nome del gruppo ALDE. – Signor Presidente, l'onorevole Krahmer ed io non sempre ci troviamo d'accordo sulla normativa ambientale e sulle relative modalità di attuazione, ma su questa misura credo ci siamo ritrovati molto vicini, nonostante molte discussioni abbiano assunto un tono nazionalistico.</p>
      <p sl="en">L'onorevole Krahmer sostiene che la Germania ha applicato efficacemente questa normativa, e in alcuni casi con maggiore efficienza rispetto a qualsiasi altro Stato membro, incluso il mio. Tutto ciò pone la Germania in una posizione di svantaggio, dal punto di vista della concorrenza. Questa argomentazione si può applicare a numerosi aspetti della legislazione ambientale. Occorre muoversi su un piano paritario: se vogliamo davvero tutelare l'ambiente, le norme che variamo devono essere applicate in maniera analoga e con la stessa efficacia in tutta l'Unione europea, a fine di evitare che, evitando di investire nei miglioramenti necessari, alcuni paesi ottengano un vantaggio concorrenziale.</p>
      <p sl="en">Il punto è che questa legislazione è stata ora sottoposta a rifusione, il che non significa che è stata resa meno severa, ma abbiamo affrontato il fatto che il primo provvedimento non è stato applicato dagli Stati membri, che l'hanno semplicemente accantonata. Il regno Unito non l'ha applicata, al contrario della Germania.</p>
      <p sl="en">Chiedo quindi al Commissario, affinché figuri nel processo verbale, di illustrare chiaramente le novità previste da questa legislazione affinché gli Stati membri effettivamente agiscano come previsto.</p>
    </intervention>
    <intervention id="2-583" speaker_id="96725" name="Bas Eickhout" is_mep="True" mode="spoken">
      <p sl="nl">a nome del gruppoVerts/ALE. – Signor Presidente, sarò breve, visto che la partita Olanda–Uruguay è ancora in corso. Stiamo vincendo per tre a uno e sembra che l'Olanda passerà in finale. Sarò breve, dal momento che vorrei vedere la conclusione della partita.</p>
      <p sl="nl">La direttiva all'esame è estremamente importante per la qualità dell'aria di tutti gli abitanti dell'Europa, ed è per questo che sono profondamente deluso dall'iter dei negoziati. Sono lieto che l'onorevole Davies abbia citato il suo Stato di provenienza, dal momento che il suo governo è tra quelli che si sono sempre dichiarati contrari a un inasprimento della legislazione in questo campo. Ne consegue, per esempio, che i Paesi Bassi oggi subiscono più inquinamento atmosferico causato da tre centrali a carbone nel Regno Unito che non dalle 11 centrali sul territorio nazionale. Questo esempio illustra perfettamente la disparità di condizioni in termini di qualità dell'aria e delle rispettive posizioni nei confronti dell'industria. I Paesi Bassi, come la Germania, stato di appartenenza dell'onorevole Krahmer, hanno applicato questa normativa con grande rigore ed efficacia, mentre altri paesi come l'Italia e il Regno Unito, per anni hanno aggirato la questione. É fin troppo evidente che questa legislazione va inasprita e mi rammarico nel vedere che l'Italia e il Regno Unito, in particolare, continuano a osteggiare i miglioramenti fermi in Consiglio.</p>
      <p sl="nl">Ciononostante, rimango senza dubbio favorevole a un inasprimento della normativa. Dopotutto, al massimo tra 12 anni, anche le centrali di Regno Unito, Italia e del resto d'Europa dovranno osservare standard elevati a tutela della salute di tutti i cittadini dell'UE: in fin dei conti, è questo che conta.</p>
      <p sl="nl">Il gruppo Verde/Alleanza libera europea voterà pertanto a favore di questa legislazione, seppure non con piena soddisfazione, visto il lunghissimo iter. Gli europarlamentari citano spesso la necessità di pari condizioni, ma quando si arriva al momento di applicare tali condizioni per tutelare la qualità dell'aria, molti Stati membri si tirano indietro. Questo problema rimane ancora irrisolto, ma tutto sommato non ci vorrà ancora molto perché tutti gli Stati membri siano tenuti a rispettare le regole. Otterremo finalmente la parità di condizioni e l'aria pulita, un obiettivo per cui vale la pena votare, sebbene il processo per arrivare fin qui sia stato deludente, come il comportamento di molti Stati membri. In ultima analisi, stiamo comunque facendo progressi. Credo che la partita sia terminata e che l'Olanda sia passata in finale.</p>
    </intervention>
    <intervention id="2-584" speaker_id="4536" name="Martin Callanan" is_mep="True" mode="spoken">
      <p sl="en">a nome del gruppo ECR. – Signor Presidente, mi auguro che la delusione dell'onorevole Eickhout per le norme che stiamo discutendo sia mitigata dalla storica vittoria del l'Olanda, che nella partita di stasera ha applicato quelle che sono forse le migliori tecniche calcistiche disponibili. Purtroppo l'Inghilterra non ce l'ha fatta, ma non importa: non si può sempre vincere.</p>
      <p sl="en">Per quanto riguarda la discussione odierna, vorrei innanzi tutto ringraziare l'onorevole Krahmer per il lavoro svolto su questa normativa estremamente lunga e complessa. L'onorevole Krahmer ha profuso grande impegno per coinvolgere tutti i gruppi politici e tenere conto di tutte le diverse opinioni che sono emerse nel dibattito. Siamo infine giunti a un compromesso accettabile; nessuno ha ottenuto ciò che realmente voleva, e forse ciò è proprio indice di una buona legislazione europea, seppure per certi aspetti sia confusa e scontenti un po' tutti. Senza dubbio, alcuni onorevoli colleghi saranno estremamente scontenti.</p>
      <p sl="en">Mi auguro che lo scontento dell'onorevole Eickhout sia mitigato, ma nel complesso si tratta di un buon risultato. A mio avviso, siamo riusciti a pervenire a un compromesso equilibrato tra la tutela dell'ambiente, da una parte, e i legittimi timori espressi da alcuni Stati membri, secondo i quali la chiusura anticipata di una serie di centrali a carbone, di fatto, avrebbe conseguenze altrettanto negative sull'ambiente: quale sarebbe infatti l'alternativa? Dobbiamo tenere presente la legislazione a lungo termine e le direttive sulle emissioni, che risulterebbero compromesse dalla chiusura anticipata di troppi impianti e ricordare che, in ultima analisi, tutte le innovazioni che auspichiamo devono pur essere finanziate in qualche modo: i costi ricadono sempre sui consumatori. L'Europa sta attraversando un periodo di recessione e occorre trovare il giusto equilibrio tra tutela ambientale e costose migliorie.</p>
    </intervention>
    <intervention id="2-585" speaker_id="96706" name="João Ferreira" is_mep="True" mode="spoken">
      <p sl="pt">a nome del gruppoGUE/NGL. – Signor Presidente, signor Commissario, onorevole Krahmer, onorevoli colleghi, la nuova direttiva darà vita a un nuovo quadro normativo più rigoroso e aggiornato in materia di emissioni industriali e costituirà un importante passo avanti verso una più efficace tutela dell'ambiente e della salute pubblica, soprattutto per i cittadini che abitano e lavorano nei pressi dei complessi industriali o nelle zone da essi interessate.</p>
      <p sl="pt">Imporre limiti alle emissioni di una serie di inquinanti e affermare la necessità che le industrie ad elevato livello di emissioni si attengano a tali limiti, utilizzando le tecnologie avanzate disponibili, significa affermare un importante principio: per tutelare l'ambiente e la salute pubblica, occorre applicare ai processi produttivi le migliori tecnologie rese disponibili dagli sviluppi tecnologici e scientifici, con particolare attenzione ai processi a maggiore impatto ambientale.</p>
      <p sl="pt">Auspichiamo lo stesso approccio anche per quanto riguarda l'anidride carbonica e le emissioni di altri gas serra. In alternativa agli strumenti di mercato, come lo scambio di quote di emissione sostenuto dall'Unione europea, proponiamo un'impostazione legislativa efficiente dal punto di vista ambientale e socialmente giusta, contrariamente a quanto avviene con la strategia commerciale.</p>
      <p sl="pt">Siamo pertanto lieti che in seconda lettura sia stata rigettato lo scambio di quote di emissione per quanto riguarda il biossido di azoto e l'anidride solforosa, com'era stato suggerito, e che sia stato accolto l'emendamento che chiarisce la possibilità di fissare dei limiti – e quindi adottare strumenti legislativi, anziché di mercato – per l'anidride carbonica e altri gas serra soggetti al sistema europeo di scambio delle licenze relative alle emissioni.</p>
      <p sl="pt">Ciononostante, nel portare avanti l'impegno volto a ridurre le emissioni, non dobbiamo dimenticare le differenze che esistono tra gli Stati membri e le caratteristiche proprie di ciascuno, come i rispettivi sistemi produttivi, nonché la capacità di adattare la tecnologia e i processi di produzione.</p>
      <p sl="pt">Tale impegno assicura la giusta attenzione per questa variegata realtà. Sono previsti emendamenti appropriati e giustificati che, insieme ai piani nazionali di transizione, assicurano la flessibilità necessaria all'implementazione degli sviluppi tecnologici disponibili, senza compromettere gli obiettivi originari relativi alla tutela dell'ambiente e della salute pubblica.</p>
      <p sl="pt">Apprezziamo inoltre la possibilità accordata agli Stati membri di mantenere o adottare misure più rigorose rispetto a quanto previsto dall'attuale direttiva, in particolare per le già citate emissioni di gas serra.</p>
      <p sl="pt">Al fine di tutelare la produzione sostenibile nei vari Stati membri e regioni, questo nuovo quadro legislativo deve essere affiancato da norme comunitarie a sostegno della modernizzazione dei sistemi produttivi, soprattutto nelle economie più vulnerabili.</p>
      <p sl="pt">Occorre infine incoraggiare gli investimenti in ricerca e sviluppo pubblici, al fine di assicurare il costante sviluppo e aggiornamento delle migliori tecnologie disponibili.</p>
    </intervention>
    <intervention id="2-586" speaker_id="97196" name="Oreste Rossi" is_mep="True" mode="spoken">
      <p sl="it">a nome del gruppo EFD . – Signor Presidente, onorevoli colleghi, il provvedimento che abbiamo oggi all'esame è uno dei più importanti dell'intera legislatura, avrà infatti ricadute economiche rilevanti.</p>
      <p sl="it">Partendo da un testo votato in commissione con il voto contrario della delegazione della Lega Nord, perché così come veniva proposto inizialmente avrebbe comportato la chiusura di molti impianti industriali e la riconversione di altri, dopo il fermo del Consiglio e una serie di trilogi tenuti tra commissione per l'ambiente, Consiglio e Commissione, è stato rivisto e modificato, a nostro dire in modo nettamente migliorativo.</p>
      <p sl="it">Oggi voteremo un testo che aumenta l'attenzione per l'ambiente da parte delle industrie, ma che contemporaneamente non impatta in modo eccessivo sull'economia industriale europea, specie in un momento di crisi come quello che stiamo attraversando. Rispetto per l'ambiente non significa far chiudere gli impianti industriali europei, perché semplicemente queste produzioni si sposterebbero in paesi terzi o emergenti dove i controlli ambientali sono inesistenti.</p>
      <p sl="it">Proprio la Cina recentemente ha dichiarato di non avere nessuna intenzione di diminuire il rapporto di uso di fonti energetiche – 80% di carbone e 20% di petrolio – anzi, ha dichiarato di voler raddoppiare entro il 2020 le sue necessità energetiche. Chiudere o trasferire aziende dall'Europa ad altri paesi non comporta nessun vantaggio all'ambiente globale, ma perdita di posti di lavoro e aggravio della crisi economica.</p>
    </intervention>
    <intervention id="2-587" speaker_id="97018" name="Theodoros Skylakakis" is_mep="True" mode="spoken">
      <p sl="el">Signor Presidente, il compromesso raggiunto con il Consiglio, che domani saremo chiamati a votare, istituisce il quadro normativo che regolamenterà le emissioni industriali in Europea nei prossimi decenni. Sotto il profilo legislativo rappresenta un successo, poiché promuove una soluzione logica, realistica ed equilibrata in un momento segnato da gravi difficoltà economiche e importanti questioni ambientali.</p>
      <p sl="el">Mi riferisco in particolare ai piani nazionali di transizione che interessano le grandi centrali elettriche. In Grecia, i provvedimenti iniziali esigevano un adeguamento immediato, misura che avrebbe messo a rischio migliaia di posti di lavoro e la sicurezza del settore energetico nazionale o, in alternativa, avrebbe imposto l'installazione di nuovi filtri del valore di svariate centinaia di euro in impianti obsoleti e destinati alla chiusura nel giro di tre o quattro anni. In altre parole, l'alternativa sarebbe stata sprecare un'enorme quantità di denaro oppure affrontare un costo economico e sociale enorme.</p>
      <p sl="el">Quello dell'elettricità, purtroppo, non è ancora un mercato unico; ci vorrà tempo per raggiungere quest'obiettivo. Applicare misure draconiane ad un solo ambito del mercato si tradurrà pertanto in ingenti costi per gli Stati ai margini dell'UE che, al momento, non hanno collegamenti o contatti con il resto del mercato unico.</p>
      <p sl="el">Il compromesso tra piani nazionali che abbiamo raggiunto porta invece, seppure in ritardo, enormi benefici ambientali che sortiranno effetti in momenti diversi, secondo le reali condizioni e la situazione di ciascuno Stati membro, evitando gli enormi costi sociali. É un compromesso coscienzioso che soddisfa le aspettative di coloro che tra noi lo hanno sostenuto con convinzione.</p>
    </intervention>
    <intervention id="2-588" speaker_id="4262" name="Jo Leinen" is_mep="True" mode="spoken">
      <p sl="de">Signor Presidente, il Commissario Potočnik ha ringraziato profusamente il Parlamento per la tenacia dimostrata su questo pacchetto legislativo e per aver compiuto un importante passo in avanti verso la prevenzione dell'inquinamento atmosferico. Il nostro grazie va naturalmente al relatore, l'onorevole Krahmer, per l'ottimo lavoro svolto, come pure a tutti i relatori ombra e a tutti coloro che hanno sostenuto insieme a noi l'obiettivo di rendere più pulita l'aria che si respira in Europa.</p>
      <p sl="de">La relazione presentata dall'Agenzia europea dell'ambiente mostra una situazione ancora critica per certe aree per quanto riguarda l'inquinamento atmosferico, la presenza di ossidi di azoto e polveri. L'ha ricordato anche lei, signor Commissario. Ora auspichiamo che, grazie a questo nuovo emendamento, siano previsti gli strumenti necessari per effettuare i controlli e che la relativa applicazione sia altrettanto tenace ed eviti deroghe generalizzate o inutili proroghe. Dopo tutto, la direttiva precedente risale addirittura al 1996, vale a dire 14 anni fa!</p>
      <p sl="de">Posso comprendere i nuovi Stati membri, come la Polonia e altri, ma non capisco affatto i vecchi Stati membri, che in tutti questi anni hanno fatto talmente poco, né le giustificazioni che vengono fornite riguardo a posti di lavoro e costi. Naturalmente questo genere di cose si concludono sempre male: se si aspetta troppo, alla fine arrivano tutte insieme; se invece ci muoviamo per tempo, possiamo ancora perseguire l'innovazione e tutelare i posti di lavoro.</p>
      <p sl="de">Possiamo quindi ritenerci soddisfatti, seppure rimane irrisolta la questione dei grandi impianti di combustione. Abbiamo preso i pesci piccoli, ma ci siamo lasciati sfuggire quelli grandi. Ciò che spesso accade nella vita, si sta ripetendo anche qui, nel caso degli impianti industriali.</p>
    </intervention>
    <intervention id="2-589" speaker_id="96713" name="Evžen Tošenovský" is_mep="True" mode="spoken">
      <p sl="cs">Insistere sulla riduzione delle emissioni di sostanze pericolose da parte dell'industria è senza dubbio estremamente importante. Dovremmo però evitare di seguire una linea essenzialmente burocratica, perché potremmo ottenere il risultato diametralmente opposto, a causa dell'influenza dell'economia e delle pressioni per conseguire soluzioni diverse. Rischiamo di far chiudere delle aziende e di veder lievitare a dismisura i costi per risolvere i problemi, che risulterebbero di gran lunga superiori a quanto sarebbe invece costato cercare la soluzione migliore.</p>
      <p sl="cs">Né sono convinto sia possibile esercitare pressione sulle aziende soltanto per identificare e utilizzare le tecnologie migliori, ma trovo che sia un meccanismo importante per trovare la soluzione più efficace e ridurre effettivamente le emissioni. Parlo sulla base dell'esperienza accumulata nei 16 anni in cui sono stato sindaco e governatore di una regione industriale estremamente complessa, dove era spesso necessario operare scelte molto difficili attraverso la negoziazione.</p>
    </intervention>
    <intervention id="2-590" speaker_id="40599" name="Sirpa Pietikäinen" is_mep="True" mode="spoken">
      <p sl="fi">Signor Presidente, questa direttiva sulle emissioni industriali imporrà di fatto limiti più severi alle emissioni di polveri, ossidi di azoto e anidride solforosa. É il minimo che siamo tenuti a fare nell'interesse della salute umana e dell'ambiente. Tuttavia, anche in seguito all'applicazione di questa direttiva, la situazione di fatto non sarà molto più rosea in nessuna parte dell'Europa.</p>
      <p sl="fi">Mi rammarico soprattutto che le esenzioni che trovano spazio in questo compromesso siano state tanto numerose e importanti. Non ha senso pensare che in questo modo stiamo facendo l'interesse dell'economia industriale europea o della competitività: per attuare la strategia Europa 2020, per esempio, dovremmo invece investire sulla crescita rispettosa dell'ambiente, sull'efficienza delle risorse e sulla competitività pulita. Un altro aspetto di questa proposta che trovo preoccupante è l'assenza di progressi per quanto attiene alle emissioni nel terreno e alla competenza. Vista la difficile situazione, mi auguro davvero che la Commissione sia in grado di attuare provvedimenti tempestivi ed efficaci, in forza della direttiva per la protezione del suolo.</p>
      <p sl="fi">Si tratta indubbiamente di un valido compromesso. Apprezzo in particolare l'introduzione del principio sulle migliori tecniche disponibili, seppure le reti di sicurezza europee e i requisiti minimi siano appena alla fase di valutazione dei bisogni, specie per quanto riguarda le esenzioni. Trovo particolarmente importante che la direttiva non impedisca assolutamente agli Stati membri di applicare una legislazione migliore e più severa, anche nel caso dei gas serra. Spero che quando la direttiva verrà aggiornata, la Commissione provvederà a includere nel sistema di monitoraggio ambientale integrato anche le emissioni di biossido di carbonio, come sarebbe giusto.</p>
    </intervention>
    <intervention id="2-591" speaker_id="96715" name="Pavel Poc" is_mep="True" mode="spoken">
      <p sl="cs">Desidero innanzi tutto esprimere sincera ammirazione per il relatore, l'onorevole Krahmer, e per questo incredibile capolavoro, non soltanto da un punto di vista professionale, ma anche da quello della negoziazione, dal momento che raggiungere un compromesso e un risultato tanto equilibrato su una legislazione complessa e delicata come questa rappresenta un'impresa eccezionale. La nuova direttiva unifica finalmente le procedure attuate nell'Unione europea e contribuisce a snellire gli oneri amministrativi, ponendo così fine alla disomogeneità delle misure applicate negli Stati membri. Nel mio paese noto una certa insoddisfazione tra gruppi civici e regioni per il risultato dei trilogi, ma al contempo comprendo che, sebbene il Parlamento europeo non sia riuscito a far passare tutti i requisiti e i commenti proposti, siamo pervenuti a un compromesso forte, che effettivamente consentirà di ridurre le emissioni e gioverà all'ambiente, e non soltanto in Europa.</p>
      <p sl="cs">I piani di transizione nazionali, unitamente alle possibili deroghe per i grandi impianti di combustione, rallenteranno in parte il processo di modernizzazione, ma offriranno alle economie nazionali che dipendono dal carbone per la produzione di energia elettrica un'opportunità per conseguire innovazione in un lasso di tempo realistico. La proposta di creare una rete europea di sicurezza è stata in parte ridimensionata, ma la Commissione europea deve naturalmente rivedere i livelli minimi di emissione a scadenze regolari, creando in tal modo una base definita per uno standard europeo in questo campo. Sono stati approvati requisiti rigorosi per la concessione di deroghe all'introduzione delle migliori tecniche disponibili, assicurando la necessaria flessibilità agli enti competenti. Dopo la votazione di domani, essi dovranno assumersi le proprie responsabilità, come dovrà fare la Commissione nell'affrontare le pressioni, dal momento che la versione compromesso della direttiva è una base di partenza, e il vero successo dipenderà dalla successiva applicazione negli Stati membri.</p>
    </intervention>
    <intervention id="2-592" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, principi più severi sulle emissioni di gas industriali e l'impegno a rispettare gli obiettivi in termini di tutela ambientale sono le principali finalità delle modifiche apportate alla legislazione sugli impianti industriali dell'Unione europea. Il progetto di direttiva sulle emissioni industriali, che riunisce e modifica otto direttive esistenti, rappresenta una tappa fondamentale per migliorare la tutela dell'ambiente e la qualità dell'aria nell'Unione europea: inasprisce gli standard sulle emissioni dei principali combustibili e interessa un numero elevato di impianti di combustione.</p>
      <p sl="pl">Il settore energetico di ciascun paese ha caratteristiche specifiche e una propria politica per la sicurezza energetica, perlomeno finché non verrà adottata una politica energetica comune. Il settore energetico della Polonia si basa per quasi il 95 per cento sul carbone: l'applicazione dei requisiti iniziali previsti dalla nuova direttiva rappresenterebbe una grave minaccia per il settore energetico del mio paese e di altri stati dell'Europa orientale che presentano caratteristiche analoghe.</p>
      <p sl="pl">Tenuto conto di queste specificità, approvo la possibilità accordata agli Stati membri di conseguire gli obiettivi ambientali attraverso l'attuazione di piani di transizione nazionali, che prevedano il superamento temporaneo dei limiti alle emissioni. Un altro elemento cardine è la possibilità di accordare permessi che prevedano deroghe, al fine di tenere conto, per quanto riguarda le emissioni, della situazione locale, nonché delle specifiche condizioni geografiche ed economiche. Le modifiche alla legislazione ambientale dovrebbero, in ogni caso, puntare sempre a fissare obiettivi alla portata di tutti gli Stati membri.</p>
      <p sl="pl">Il testo del compromesso riprende ampiamente i progetti iniziali del Consiglio, in cui si teneva conto del fatto che molti Stati membri – in ragione della loro dipendenza dal carbone o delle specifiche condizioni geografiche – non sono in grado di osservare standard ambientali estremamente elevati. Condivido la volontà di ridurre le emissioni e introdurre standard avanzati: è una strategia razionale e attuabile sul piano pratico.</p>
    </intervention>
    <intervention id="2-593" speaker_id="28379" name="Adam Gierek" is_mep="True" mode="spoken">
      <p sl="pl">Signor Presidente, la commissione per l'ambiente, la sanità pubblica e la sicurezza alimentare ha respinto la possibilità di una risoluzione secondo meccanismi razionali: l'approvazione della relazione Krahmer porrà le imprese in una situazione difficile.</p>
      <p sl="pl">Secondo quanto previsto per l'adesione, in Polonia, gli impianti con potenza superiore a 500 MW dovranno provvedere a installare sistemi di desolforazione entro il 2018. Se questa direttiva restrittiva entrerà in vigore nel 2016, in Polonia saranno oltre 1 200 le caldaie a dover essere modernizzate nel giro di sei anni, una prospettiva problematica sia dal punto di vista economico che tecnico. Queste misure dovrebbero interessare soltanto i nuovi investimenti. Per la Polonia, l'approvazione di questo controverso compromesso imporrà la chiusura del 50 per cento delle centrali elettriche entro il 2020.</p>
      <p sl="pl">Il progetto di raccomandazione per la seconda lettura dovrebbe essere respinto, dal momento che non tiene conto delle realtà economiche e tecniche a livello locale. Si basa su principi dogmatici e spingerà l'Unione europea verso uno sviluppo non sostenibile e un regime di concorrenza sleale.</p>
    </intervention>
    <intervention id="2-594" speaker_id="97294" name="Catherine Soullie" is_mep="True" mode="spoken">
      <p sl="fr">Signor Presidente, l'accordo finale raggiunto sulla rifusione delle direttive sulle emissioni industriali è più che accettabile: mi rallegro per il lavoro compiuto per raggiungere questo compromesso.</p>
      <p sl="fr">Il pacchetto finale accoglie i punti principali della posizione che ho personalmente contribuito a delineare insieme a diversi colleghi in seno alla commissione per l'ambiente, la sanità pubblica e la sicurezza alimentare, mirata a fare di questo testo una legislazione ambiziosa e al tempo stesso realistica.</p>
      <p sl="fr">É stata innanzi tutto mantenuta una certa flessibilità per le imprese e per le autorità responsabili della concessione delle esenzioni. Trovo inoltre molto valida la nuova versione del tanto osteggiato ESN, che finalmente appare come una via più facilmente percorribile, ora che è stato circoscritto a determinati comparti. Va inoltre sottolineato che l'accordo raggiunto rafforza il legame con la direttiva sullo scambio delle quote di emissione, e il testo della nuova direttiva accantona definitivamente la proposta di creare un mercato per le quote di SO2 e NOx. Vanno tuttavia tenute presenti alcune riserve, che si riferiscono più specificatamente alle norme previste per il terreno. La direttiva per la tutela del suolo è tutt'ora in fieri e questa importante questione sarà purtroppo affrontata soltanto dagli Stati membri che dispongono di una legislazione propria.</p>
      <p sl="fr">Domani il Parlamento avrà il compito di approvare i punti dell'accordo raggiunti al termine dei trilogi. Tutti coloro che hanno preso parte alla discussione hanno dato il massimo per evitare che il testo venga rimandato indietro alla fase della conciliazione. Mi permetto di ricordarvi che si tratta di un testo estremamente importante sia per l'industria europea che per la politica ambientale comunitaria.</p>
    </intervention>
    <intervention id="2-595" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">La direttiva sulle emissioni industriali mira a ridurre l'inquinamento causato dalle emissioni dei 52 000 impianti industriali presenti nell'UE, che operano in diversi settori industriali.</p>
      <p sl="ro">Gli impianti interessati da questa direttiva devono ottenere permessi che prevedano i valori limite di emissione da rispettare, nonché condizioni operative specifiche sulla base delle migliori tecniche disponibili. Per ottenere queste autorizzazioni, le imprese appartenenti ai settori industriali interessati dovrebbero presentare anche un piano d'investimento a garanzia della futura modernizzazione degli impianti industriali, al fine di ridurre le emissioni inquinanti.</p>
      <p sl="ro">A mio parere, questa direttiva dovrebbe essere legata alla politica industriale europea e prevedere flessibilità sufficiente a consentire la modernizzazione dell'economia industriale europea, al fine di mantenere la produzione industriale e i posti di lavoro nell'UE e ridurre al contempo le emissioni nocive.</p>
      <p sl="ro">Invito infine la Commissione a consultare il Parlamento e gli Stati membri fin dalle primissime fasi dell'elaborazione delle decisioni volte a stabilire i valori limite di emissione associati alle migliori tecniche disponibili, anziché attendere fin dopo l'approvazione da parte della Commissione.</p>
    </intervention>
    <intervention id="2-596" speaker_id="96792" name="Bogdan Kazimierz Marcinkiewicz" is_mep="True" mode="spoken">
      <p sl="pl">Signor Presidente, ho due commenti da fare. Il primo riguarda la partita, che si è conclusa 3-2 per l'Olanda.</p>
      <p sl="pl">Il secondo riguarda gli Stati membri la cui economia industriale si basa sul carbone e il progetto di direttiva. Oggi come in futuro, la Polonia partecipa alla realizzazione della strategia energetica europea e accoglie pertanto con favore il compromesso raggiunto dal trilogo relativo al progetto di direttiva sulle emissioni industriali. La composizione delle fonti combustibili utilizzate della Polonia è unica al mondo: il 90 per cento dell'elettricità e del calore sono infatti prodotti utilizzando carbone locale, che garantisce al paese sicurezza e un notevole livello di indipendenza energetica.</p>
      <p sl="pl">I periodi di transizione previsti per i grandi impianti di combustione relativi alle emissioni di SO2 e NOx sono particolarmente importanti per il mio paese. In assenza di deroghe, sarebbe necessario attuare una misura ingiustificata dal punto di vista tecnico ed economico, ossia la chiusura immediata entro il 2015 di oltre 30 centrali elettriche funzionanti e più della metà delle centrali termoelettriche e degli impianti di riscaldamento distrettuale che servono i privati e l'industria. I periodi di transizione consentono di scaglionare progressivamente la chiusura delle centrali nel periodo 2016-2023 e di sostituirle con impianti ad elevata efficienza.</p>
      <p sl="pl">Il processo di investimento avviato nel nostro paese mira anche alla diversificazione dei combustibili, secondo quanto previsto dall'attuale politica energetica fino al 2030, e destinata a ridurre a meno del 60 per cento la quota di combustibili solidi utilizzati per la produzione di energia elettrica. Va inoltre ricordato che la Polonia, al momento di attuare le norme previste dal pacchetto sul clima e l'energia, dovrà compiere uno sforzo notevole per poter raggiungere entro il 2020 una quota di energia rinnovabile pari al 20 per cento, migliorare l'efficienza energetica e attuare un nuovo sviluppo tecnologico della generazione di energia a bassi livelli di emissioni di CO2 .</p>
    </intervention>
    <intervention id="2-597" speaker_id="28352" name="Zuzana Roithová" is_mep="True" mode="spoken">
      <p sl="cs">Sono convinta che il compromesso raggiunto da Consiglio e Parlamento europeo rappresenti una soluzione equilibrata per l'ambiziosa revisione delle misure integrate volte a prevenire e limitare l'inquinamento atmosferico causato dalle emissioni nell'Unione europea. Si basa sul consenso politico raggiunto sotto la Presidenza ceca sulle deroghe per gli impianti esistenti, che richiedono tempo e fondi per realizzare una profonda modernizzazione, intervento tutt'altro che semplice, soprattutto nel contesto dell'attuale crisi economica. Come medico, auspicherei ovviamente un netto abbassamento delle soglie di emissione, seppure non sia una strada percorribile dal punto di vista pratico. Sono lieta che la Repubblica ceca sia già pervenuta a un accordo con l'industria e che sia stato previsto un piano per le progressiva riduzione delle soglie di emissione, al fine di allinearsi ai nuovi limiti nell'arco dei prossimi 10 anni. Temo che l'approvazione di eventuali altre proposte al di fuori del quadro di questo sudato compromesso possano accantonare l'intera revisione per i prossimi anni. Mi congratulo con tutti coloro che hanno preso parte ai negoziati.</p>
    </intervention>
    <intervention id="2-598" speaker_id="96654" name="Jaroslav Paška" is_mep="True" mode="spoken">
      <p sl="sk">Vorrei innanzi tutto esprimere il mio sostegno all'impegno del relatore, l'onorevole Krahmer, volto ad assicurare la massima coerenza possibile nel conseguire gli obiettivi fissati dall'Unione europea in materia di tutela dell'ambiente.</p>
      <p sl="sk">Comprendo, d'altro canto, i timori dei governi europei, secondo i quali perseguire con coerenza le finalità elaborate dal Parlamento europeo potrebbe, in taluni casi, complicare la situazione economica dei singoli paesi.</p>
      <p sl="sk">In determinate circostanze, un temporaneo rallentamento della crescita economica potrebbe tuttavia essere un prezzo accettabile in cambio di un significativo miglioramento delle condizioni ambientali nelle regioni fortemente inquinate.</p>
      <p sl="sk">Occorre pertanto coniugare sensibilità e convinzione e continuare gradualmente a esercitare pressioni per la modernizzazione delle tecnologie produttive finalizzata a ridurre le emissioni industriali e a favorire un dialogo costruttivo con i rappresentanti del settore, affinché questi principi diventino parte integrante dei loro piani di sviluppo.</p>
    </intervention>
    <intervention id="2-599" speaker_id="96882" name="Elisabeth Köstinger" is_mep="True" mode="spoken">
      <p sl="de">Snellire gli obblighi amministrativi, semplificare, incrementare l'efficienza. Questi tre obiettivi, signor Presidente, costituiscono la giusta strategia per modificare l'attuale direttiva sulle emissioni industriali. Occorre mettere mano a una riduzione controllata dell'eccessiva burocrazia, nell'interesse di una maggiore efficacia. Servono orientamenti concreti e sintetici per definire standard minimi a livello comunitario e maggiore efficienza per tutelare adeguatamente l'ambiente. Occorre inoltre un ente indipendente e obiettivo incaricato di verificare che i nuovi orientamenti vengano effettivamente rispettati.</p>
      <p sl="de">Negli ultimi anni, il settore agricolo ha ridotto del 12 per cento le emissioni di CO2 grazie all'impiego di nuove tecnologie e dell'attività economica sostenibile. L'agricoltura riveste quindi un ruolo di primo piano nella tutela del clima e dell'ambiente, che l'industria deve ora prendere a modello: attraverso l'elaborazione di requisiti minimi e la conseguente riduzione del danno ambientale, anch'essa dovrà dare un contributo concreto alla protezione dell'ambiente.</p>
    </intervention>
    <intervention id="2-600" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Condivido il compromesso frutto dei trilogi.</p>
      <p sl="ro">Le differenze tra Stati membri in termini di attuazione della normativa e relativo monitoraggio sono state superate. Sono state previste deroghe e norme flessibili per i grandi impianti di combustione che non sono in grado di adeguarsi entro l'entrata in vigore della direttiva. Ciò imporrà l'elaborazione di requisiti minimi e valori limite di emissione per ciascun settore industriale, che dovranno essere rispettati da tutti gli operatori economici dell'Unione europea. Sarà pertanto possibile concordare deroghe rispetto ai valori di emissione accettati e basati sulle migliori tecniche disponibili, nei casi in cui i costi legati agli investimenti superino i benefici per l'ambiente.</p>
      <p sl="ro">Il compromesso mira a un intervento sistematico per migliorare le prestazioni degli impianti industriali, sia dal punto di vista della tutela ambientale che dei benefici economici. Il risultato sarà …</p>
      <a text="(Il Presidente interrompe l'oratore)"/>
    </intervention>
    <intervention id="2-601" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, nell'autunno del 2008 l'importante riforma legislativa oggi all'esame fu purtroppo adombrata dal pacchetto per il clima e l'energia. É un vero peccato, perché si tratta di un provvedimento estremamente importante sia per la qualità dell'aria, sia per l'economia industriale europea. All'epoca, ricordo di essermi adoperato perché l'importanza di tale normativa non fosse in alcun modo associata alle critiche, che l'accusavano di imporre costi eccesivi senza garantire in cambio i vantaggi ambientali di cui faceva menzione. É un peccato che nessuno abbia richiesto il parere della commissione industria, ricerca ed energia, seppure la direttiva sia evidentemente anche di sua competenza.</p>
      <p sl="fi">Seppure sia stato raggiunto un compromesso ragionevole, le aziende devono investire in tecnologia pulita, che non è necessariamente disponibile. Alcuni impianti subiranno la chiusura anticipata, con notevoli costi per i consumatori. Ciononostante, apprezzo che il compromesso preveda una certa flessibilità nei confronti di impianti obsoleti e pressoché inutilizzati: la prematura chiusura degli impianti comporterebbe un costo che difficilmente verrebbe controbilanciato dai conseguenti benefici per l'ambiente. É positivo inoltre che non siano stati approvati i limiti di emissione per l'anidride carbonica, proposta avanzata dal gruppo Verde/Alleanza libera europea, dal momento che ci sono già fin troppi controlli che si sovrappongono al sistema di scambio delle quote di emissione.</p>
    </intervention>
    <intervention id="2-602" speaker_id="photo_generic" name="Janez Potočnik" is_mep="True" mode="spoken">
      <p sl="it">membro della Commissione. – Signor Presidente, un intervento essenziale che ci consente di affrontare le questioni della tutela dell'ambiente e della concorrenza consiste, innanzi tutto, nell'utilizzare le conclusioni sulle migliori tecniche disponibili per fissare le condizioni per la concessione di permessi e i valori limite di emissione. É ancora possibile scegliere la via della flessibilità, purché sia chiaramente giustificata, e la Commissione può raccogliere informazioni sull'impiego di questo strumento. I grandi impianti di combustione, che costituiscono la principale causa di inquinamento, dovranno applicare le migliori tecniche disponibili entro la metà del 2020 oppure cessare l'attività entro il 2023. Come probabilmente sapete, la nostra proposta prevedeva tempistiche più rapide.</p>
      <p sl="it">Alla luce di queste misure, unitamente e quelle relative alle ispezioni e alla trasparenza pubblica, questo pacchetto merita di essere approvato, perché ci consentirà di fare progressi.</p>
      <p sl="it">La Commissione è indubbiamente pronta a contribuire a questo processo di implementazione; ciononostante, come già detto varie volte, non esiterò ad avviare procedure d'infrazione, se necessario. Spero di averlo già dimostrato nella prima metà del mio mandato. Credo che la parità di condizioni sia un requisito importante a cui attenerci.</p>
      <p sl="it">Occorre senz'altro tenere presente la questione della concorrenzialità e della concorrenza in Europa: intendiamo senz'altro fare concorrenza alla Cina, ma non sugli standard relativi alla qualità dell'aria. Ancora oggi, in Europa si riscontrano numerosi decessi causati prematuramente dalla scarsa qualità dell'aria.</p>
      <p sl="it">Credo sia giusto affermare che concediamo tempo all'industria per integrare i cambiamenti nei normali piani d'investimento. Dovremmo inoltre guardare al lato positivo di questo progetto, che ci consente di guadagnare anche un vantaggio dal punto di vista tecnologico. Occorre inoltre riconoscere che la proposta della Commissione per la rifusione della direttiva IPPC lascia sostanzialmente invariato l'attuale regime istituito dalla direttiva del 1996. La proposta originale si basava su una valutazione d'impatto dettagliata, svolta nell'arco di due anni sull'industria degli Stati membri e sulle organizzazioni non governative. É fondamentale ricordare inoltre che il concetto di migliori tecniche disponibili tiene presente i costi legati alla loro applicazione.</p>
      <p sl="it">É importante ricordare anche tutte le altre politiche complementari a sostegno dell'industria, dal piano strategico per le tecnologie energetiche al piano d'azione per le tecnologie ambientali, il settimo programma quadro, il programma per la concorrenza e l'innovazione, i fondi strutturali, eccetera.</p>
      <p sl="it">Ecco una sintesi dei concetti chiave emersi in questa discussione: migliorare l'ambiente, tutelare la concorrenzialità, mantenere i posti di lavoro in Europa, sostenibilità, tagliare i costi, troppe deroghe, regole più severe, più flessibilità, interessi, diritti equilibrati. Ecco dove ci sta portando il compromesso. Ci stiamo muovendo nella direzione giusta, verso una migliore qualità di vita, un ambiente più sano, parità di condizioni per l'industria, con uno stimolo a cercare sempre l'innovazione. Credo che la proposta oggi all'esame, che è stata gestita in maniera encomiabile dal relatore, meriti di essere approvata. Gode indubbiamente del pieno sostegno della Commissione.</p>
    </intervention>
    <intervention id="2-603" speaker_id="28247" name="Holger Krahmer" is_mep="True" mode="spoken" role="relatore">
      <p sl="de">Signor Presidente, durante la discussione si sono verificate tre cose importanti: innanzi tutto, è chiaro che sarà l'Europa ad aggiudicarsi il campionato del mondo di calcio, che mi sembra di buon auspicio. Quale sarà la squadra campione del mondo, ancora non si sa e non voglio esprimere preferenze per il momento. In secondo luogo, la Germania riceve complimenti dal Regno Unito: ringrazio di cuore l'onorevole Davies, dal momento che non capita di frequente e vale la pena sottolinearlo. Pare infine che il mondo vada avanti come sempre, se persino il gruppo Verde/Alleanza libera europea s'interessa più al calcio che alla protezione dell'ambiente. L'onorevole Eickhout purtroppo si è nuovamente assentato. In ogni caso, complimenti agli amici olandesi.</p>
      <p sl="de">Vorrei commentare due aspetti emersi dalla discussione odierna. Innanzi tutto, comprendo perfettamente le preoccupazioni e i timori dei colleghi dell'Europa orientale, dal momento che mi sento uno di loro, provenendo dalla Germania dell'Est. Mi rendo conto che l'Europa dell'Est non sia in grado di adeguarsi immediatamente alla politica ambientale attuata dai paesi dell'Europa occidentale negli ultimi dieci-vent'anni. I provvedimenti per tutelare l'ambiente nel migliore dei modi comportano costi elevati, che non tutti si possono permettere. Ritengo, ad ogni modo, che valga la pena approvare questo compromesso, perché rende giustizia alle diverse situazioni di partenza in cui si trovano gli Stati membri.</p>
      <p sl="de">L'obiezione secondo la quale l'impiego delle migliori tecniche disponibili metterà a repentaglio la competitività, in particolare nei confronti della Cina, non solo è falsa, ma anche pericolosa. Dobbiamo tenere presente che in Asia i processi industriali hanno sempre costi inferiori rispetto all'Europa. Per uscire vincenti da questa sfida non possiamo pertanto fare altro se non utilizzare le migliori tecniche disponibili nel maggior numero possibile di settori industriali. Chi sceglierà di non farlo, ci rimetterà in termini di competitività.</p>
      <p sl="de">Nessuno, tantomeno la legislazione all'esame, pretende che nessuna impresa industriale chiuda domani. Nessuno pretende un'accelerazione da 0 a 100 per raggiungere un determinato limite per un certo inquinante nel giro di una settimana. I periodi di transizione previsti sono congrui, e non è vero che dobbiamo farne a meno per salvaguardare la concorrenzialità. Con questa direttiva abbiamo segnato una rotta non soltanto per la politica ambientale, ma anche per quella industriale e credo che nei prossimi anni varrà la pena seguirla e lavorare in questa direzione.</p>
    </intervention>
    <intervention id="2-604" speaker_id="4346" is_mep="True" mode="spoken" role="Presidente">
      <p sl="en">Onorevole Krahmer, congratulazioni per l'ottimo lavoro svolto.</p>
      <p sl="en">La discussione è chiusa. La votazione si svolgerà domani, mercoledì 7 luglio 2010 alle 12:00.</p>
      <p sl="en">Dichiarazioni scritte (articolo 149 del regolamento)</p>
    </intervention>
    <intervention id="2-605" speaker_id="96859" name="Ioan Enciu" is_mep="True" mode="written">
      <p sl="ro">Apprezzo il trilogo che si è tenuto sulla proposta per una direttiva sulle emissioni industriali. L'Europa ha bisogno di una politica che tenga conto delle capacità di modernizzazione degli impianti industriali di ciascuno Stato membro. Gran parte dei provvedimenti previsti dalla direttiva riflettono la necessità di attuare adeguamenti volti ad assicurare continuità lavorativa agli operatori economici dell'industria energetica che hanno bisogno di tempo per soddisfare i requisiti previsti dalle nuove norme. A tal fine, le deroghe sono estremamente importanti e possono essere concesse sulla base di chiari criteri che la Commissione deve elaborare secondo gli orientamenti esistenti.</p>
      <p sl="ro">In alcune regioni, sono attualmente in corso tentativi per sviluppare fonti energetiche alternative, che rimangono tuttavia ampiamente dipendenti dai combustibili fossili. Occorre trovare soluzioni che ci permettano di investire in impianti innovativi per la produzione di energia a fronte del minimo inquinamento possibile. Dobbiamo inoltre agevolare il passaggio dei lavoratori dalle industrie inquinanti, come le miniere, ad altri comparti economici.</p>
      <p sl="ro">La Commissione europea deve fare in modo che le tecnologie di ultima generazione per la produzione energetica siano distribuite uniformemente in tutta Europa, mettendo a disposizione sostegno logistico e finanziario agli Stati membri che ancora non dispongono di risorse sufficienti a investire in tali progetti.</p>
    </intervention>
    <intervention id="2-606" speaker_id="28252" name="Richard Seeber" is_mep="True" mode="written">
      <p sl="de">L'attività industriale impone un'elevata protezione dell'ambiente, non solo per prevenire l'inquinamento atmosferico e delle acque, ma anche per tutelare la biodiversità. Oggi, le norme europee sulla protezione dell'ambiente da parte dell'industria sono eccessivamente frammentate per incrementare l'impiego delle migliori tecniche disponibili e migliorare così la tutela dell'ambiente. É particolarmente allarmante che l'impiego delle migliori tecniche disponibili diventi così la regola, anziché l'eccezione e la principale strategia che ne deriva è contrastare l'inquinamento ambientale alla radice. In seguito alla rifusione e alla nuova discussione di queste regole, sono stati compiuti passi importanti verso una restrizione delle possibilità di ottenere esenzioni e verso la semplificazione degli oneri burocratici, particolarmente importante per le PMI. Al di là di tutto questo, la Commissione ha il compito di verificare regolarmente la necessità di requisiti uniformi a livello europeo per le attività e gli impianti, e di riferirne al Consiglio e al Parlamento. Deve inoltre sostenere gli Stati membri e verificare la corretta attuazione delle misure previste; a questo proposito, è importante cooperare con le confederazioni europee dell'industria, le PMI e le ONG. La seconda relazione sull'applicazione prevista per il 2019 confermerà se l'impiego delle migliori tecniche disponibili nell'UE sia effettivamente diventata una prassi assodata, al fine di assicurare un elevato livello di protezione ambientale nel comparto industriale.</p>
    </intervention>
    <intervention id="2-851" speaker_id="96803" name="Zbigniew Ziobro" is_mep="True" mode="written">
      <p sl="pl">Il processo legislativo della direttiva sulle emissioni industriali (prevenzione e riduzione integrate dell'inquinamento), che riveste un ruolo importante per tutta l'Unione europea, si avvia lentamente alla conclusione. Occorre tuttavia puntualizzare che non tutti gli Stati membri sono in grado di applicarla. Per quanto riguarda la Polonia, se attuata nella sua formulazione attuale, la direttiva potrebbe avere serie conseguenze sull'industria e gli impianti di riscaldamento distrettuale, con perdite fino a 50 miliardi di zloty. L'attuazione della direttiva sortirà inoltre effetti negativi anche per migliaia di imprese polacche, dal momento che per portare i livelli di inquinamento ai valori proposti sarà necessario sostituire numerosi pianti obsoleti, un problema ben più grave della riduzione delle emissioni di anidride carbonica. Per gli impianti di riscaldamento distrettuale, la direttiva prevede tuttavia un periodo di transizione fino al 2019 per l'adeguamento agli standard europei: la Polonia sperava fossero previsti quattro anni in più, al fine di facilitare la conversione tecnologica per i piccoli impianti di riscaldamento. L'entrata in vigore di questa direttiva influenzerà anche la vita dei consumatori: secondo le stime del ministero polacco per l'ambiente, l'introduzione di questa legislazione sulle emissioni industriali farà salire del 20 per cento il costo del riscaldamento e anche le tariffe per l'elettricità subiranno un rincaro. Per tali motivazioni, la raccomandazione per le seconda lettura della direttiva sulle emissioni industriali dovrebbe essere respinta.</p>
    </intervention>
  </section>
  <section id="creitem34" title="17. Obblighi degli operatori che commercializzano legname e prodotti da esso derivati (discussione)">
    <intervention id="2-608" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la raccomandazione per la seconda lettura (A7-0149/2010), presentata dagli onorevoli Hassi e Lucas a nome della commissione per l’ambiente, la sanità pubblica e la sicurezza alimentare, relativa alla posizione del Consiglio in prima lettura in vista dell’adozione del regolamento del Parlamento europeo e del Consiglio che stabilisce gli obblighi degli operatori che commercializzano legno e prodotti da esso derivati [05885/4/2010 - C7-0053/2010 - 2008/0198(COD) ].</p>
      <p sl="unknown">Siamo grati all’onorevole Hassi per aver portato avanti la preparazione di questa relazione riprendendo il lavoro già avviato dall’onorevole Lucas, che si è dimessa da questo Consesso per assumere altre responsabilità nel parlamento britannico.</p>
    </intervention>
    <intervention id="2-609" speaker_id="28321" name="Satu Hassi" is_mep="True" mode="spoken" role="relatore">
      <p sl="fi">Signor Presidente, onorevoli colleghi, all’onorevole Lucas, inizialmente incaricata in qualità di relatrice, e ai negoziatori degli altri gruppi esprimo i miei più vivi ringraziamenti per l’eccezionale collaborazione. Ringrazio anche la Spagna, che ha presieduto i colloqui al Consiglio dei ministri, e la Commissione. Sia la Commissione che il Consiglio hanno modificato notevolmente le rispettive posizioni iniziali, cosicché ora l’Unione europea chiuderà il proprio mercato al legname di provenienza illegale. Questo passo decisivo, che ha rilevanza globale, non sarebbe stato possibile se il Parlamento europeo non si fosse espresso a grande maggioranza a favore del bando sul legname illegale.</p>
      <p sl="fi">Ora è stato imposto un fermo divieto agli operatori che per primi immettono nel mercato comunitario legno o prodotti da esso derivati. Essi devono conoscere l’origine del legno che commercializzano. I dettaglianti hanno l’obbligo di registrare dove hanno acquistato il legno o il prodotto in legno e dove lo hanno venduto, di modo che sarà possibile scoprire, per esempio, l’origine del legno usato per la costruzione di mobili.</p>
      <p sl="fi">Il Parlamento avrebbe preferito che il divieto riguardasse l’intera filiera, non soltanto il primo operatore, ma il regolamento che è stato negoziato contiene comunque linee guida per verificare i passaggi successivi nella catena di approvvigionamento e monitorare le organizzazioni affinché non agiscano illegalmente. Quindi, tutte le parti interessate devono assumersi la responsabilità di garantire che nell’Unione europea non si commercializzi legname illegale.</p>
      <p sl="fi">Mi dispiace che il Consiglio abbia deciso di non includere questo regolamento nella direttiva europea sulla tutela penale dell’ambiente. Rivolgo alla Commissione un vibrante appello affinché riveda la direttiva quanto prima possibile in modo tale da poter applicare anche le più recenti norme in materia ambientale. Le violazioni più eclatanti del divieto di vendita di legname illegale andrebbero trattate alla stregua di reati.</p>
      <p sl="fi">I negoziatori del Parlamento erano preoccupati per il concetto di “rischio trascurabile” così come è stato ridefinito a seguito dell’insistenza del Consiglio su un testo regolamentare. Abbiamo esaminato in quali tipi di contesto questo concetto ricorre nella legislazione vigente. Da quanto è emerso, il concetto, che sembra riferirsi a un rischio che, a tutti i fini e gli effetti, è pari a zero, è usato nei testi di legge concernenti questioni quali i microrganismi geneticamente modificati, l’encefalopatia spongiforme bovina – cioè la sindrome della mucca pazza -, l’igiene alimentare, i cosmetici, i pesticidi, eccetera. Il Parlamento accoglie pertanto il concetto di rischio trascurabile nell’accezione di un rischio che, a tutti i fini e gli effetti, è pari a zero.</p>
      <p sl="fi">Per quanto riguarda le carenze che permangono nel testo, vorrei ricordare che il materiale stampato è escluso dall’ambito di applicazione del regolamento. Temo che questa disposizione potrebbe trasformarsi in una grandissima scappatoia, di dimensioni crescenti, nonché in un incentivo a delocalizzare la stampa di libri e periodici in paesi come Cina e Turchia.</p>
      <p sl="fi">In totale, il 20 per cento delle emissioni di gas serra a livello mondiale è causato dalla deforestazione; di questa percentuale, una parte è dovuta alla deforestazione illegale, che distrugge anche la biodiversità. É per tale motivo che stiamo perdendo, ad esempio, piante medicinali potenziali prima ancora di averle potute studiare.</p>
      <p sl="fi">Per anni l’Unione europea ha predicato contro il legname illegale, ma allo stesso tempo ne è stata, ipocritamente, uno dei più grandi mercati. A dispetto di tanti bei discorsi, con le proprie azioni l’Unione europea ha di fatto favorito la distruzione delle foreste naturali in tutto il mondo. La decisione di vietare la commercializzazione di legname ottenuto illegalmente rappresenta una svolta di rilevanza mondiale nonché un ottimo esempio di come l’Unione – anche qui, nei fatti – possa nuovamente collaborare alla soluzione di quello che è un problema globale. Il regolamento ci offre uno strumento per sostenere tutti quei paesi che vogliono ridurre lo sfruttamento di legname illegale nel loro territorio.</p>
    </intervention>
    <intervention id="2-610" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. – Signor Presidente, ringrazio il Parlamento europeo e in particolare le due relatrici, le onorevoli Lucas e Hassi, e i relatori ombra per aver collaborato con il Consiglio e la Commissione alla definizione di questo testo di compromesso.</p>
      <p sl="en">Le foreste sono di vitale importanza per la conservazione della biodiversità e per i cicli globali del clima e dell’acqua. In nessun altro luogo i tre pilastri dello sviluppo sostenibile sono così evidenti come nel caso delle foreste: in aggiunta al valore ambientale, esse hanno anche un valore economico e sociale immenso, e per rendermene conto mi basta pensare al mio paese di origine, dove le foreste coprono quasi il 60 per cento del territorio. In molti paesi in via di sviluppo le foreste forniscono non solo posti di lavoro ma anche medicine, cibo e riparo – fattori essenziali per la sopravvivenza di milioni di persone in zone rurali.</p>
      <p sl="en">Con il vostro voto spianerete la strada a un accordo in seconda lettura che invierebbe un chiaro segnale al mondo: l’Unione europea non accetterà legname di origine illegale. Resta irrisolto il problema di come si possa individuare tale legname. Di per sé, il regolamento non basta per affrontare il problema del disboscamento illegale perché si applica solo al legno commercializzato sul mercato comunitario. L’Unione continuerà a collaborare con i paesi che vogliono rafforzare la governance delle foreste, in particolare nell’ambito degli accordi volontari di partenariato FLEGT. Sono lieto che il testo in esame riconosca gli sforzi dei paesi che stipulano simili accordi con l’Unione europea.</p>
      <p sl="en">A chi sostiene che questa proposta comporta oneri per i proprietari europei di foreste, voglio replicare che gli adempimenti per gli operatori in regola non saranno eccessivi perché il testo è sufficientemente flessibile.</p>
      <p sl="en">La proposta che avete davanti merita il vostro sostegno. Certamente può contare sul mio.</p>
    </intervention>
    <intervention id="2-611" speaker_id="28126" name="Christofer Fjellner" is_mep="True" mode="spoken">
      <p sl="sv">a nome del gruppo PPE. – Signor Presidente, prima di tutto ringrazio l’onorevole Hassi e i relatori ombra. Quando abbiamo cominciato a lavorare a questo testo eravamo ben lontani da un accordo, e credo che ci siano tuttora divergenze di opinione su determinati aspetti. Ma devo riconoscere che abbiamo lavorato bene insieme. Ringrazio anche la Presidenza spagnola.</p>
      <p sl="sv">Mentre mi occupavo di questa materia avevo tre cose in mente: primo, il legno è un materiale meraviglioso e rinnovabile che usiamo non troppo bensì troppo poco. Le norme che stiamo deliberando non devono comportare ulteriori problemi o oneri burocratici per chi utilizza e commercializza il legname. Non dobbiamo fissare per il legno requisiti più severi di quelli previsti, ad esempio, per il petrolio. Se, per effetto di queste norme, qualcuno preferirà produrre oggetti di plastica invece che di legno, sarà l’ambiente a soffrirne di più.</p>
      <p sl="sv">In secondo luogo, deve essere possibile applicare il regolamento. Molte delle proposte che abbiamo esaminato mentre lavoravamo al testo, e che abbiamo cestinato, sarebbero semplicemente state impossibili da attuare. Il regolamento non deve occuparsi di materiale riciclato, né deve comprendere prodotti troppo complicati o imporre eccessivi oneri normativi agli operatori che stanno in fondo alla filiera. Non è accettabile chiedere che sull’etichetta di un tavolo fatto di truciolato sia indicata l’origine di ogni singola fibra, né è accettabile costringere un libraio a tutelare i diritti dei lavoratori che abbattono gli alberi dai quali deriva il materiale di cui sono fatti i libri.</p>
      <p sl="sv">Il terzo punto che avevo in mente è che la legislazione non deve diventare un pretesto per una nuova ondata di protezionismo. L’esportazione di legno e dei prodotti da esso derivati è stato un fattore importante che, in tempi passati, ha permesso alla Svezia di diventare una nazione ricca. Non dobbiamo impedire ai paesi poveri di esportare e commercializzare legname. Pertanto, i requisiti che fissiamo per le nostre importazioni non devono essere talmente severi da escludere, nella pratica, i paesi in via di sviluppo.</p>
      <p sl="sv">Dopo essermi occupato per anni di questo tema, devo dire che il compromesso di cui stiamo discutendo è il massimo che possiamo ottenere. Molte delle mie osservazioni hanno trovato ascolto, e sono perciò molto grato. Penso che la proposta su cui voteremo domani sia molto migliore di quella contro cui ho votato lo scorso maggio. Credo che abbiamo fatto moltissimi passi avanti.</p>
      <p sl="sv">In conclusione desidero soltanto ricordare ai colleghi che, quando si parla di commercio illegale di legno e dei prodotti da esso derivati, dobbiamo tenere a mente le cause principali dell’illegalità e dobbiamo continuare a combatterle: scarsa chiarezza dei diritti di proprietà, corruzione e povertà. Questo non deve diventare una scusa per fermare l’importante opera di contrasto della corruzione, perché proprio la corruzione è il problema principale.</p>
    </intervention>
    <intervention id="2-612" speaker_id="97009" name="Kriton Arsenis" is_mep="True" mode="spoken">
      <p sl="el">a nome del gruppo S&amp;D. – Signor Presidente, Commissario Potočnik, la discussione di oggi e la votazione di domani sono un’esperienza emozionante, sono un momento storico. Vedo qui in Aula molti amici che hanno combattuto duramente insieme a noi. Dopo essere riusciti per un pelo a portare il Consiglio sulle posizioni iniziali del Parlamento, abbiamo davanti a noi un testo legislativo che tutela sia i cittadini europei sia i produttori europei.</p>
      <p sl="el">Finora i cittadini europei che acquistavano legno o prodotti da esso derivati non avevano alcuna possibilità di sapere se il legno e i prodotti erano di origine legale o illegale, né se, con il loro acquisto, sostenevano sanguinose guerre civili finanziate con il disboscamento illegale o il cambiamento climatico conseguente alla deforestazione. Ora, con questo regolamento e grazie agli sforzi del Parlamento, siamo riusciti a far accettare al Consiglio ciò che era ovvio, cioè il fatto che il legname illegale deve essere considerato tale anche in Europa.</p>
      <p sl="el">Siamo inoltre riusciti a centralizzare, attraverso la Commissione europea, i controlli riguardanti le condizioni, l’approvazione e l’autorizzazione da parte degli operatori che vigileranno sui sistemi di valutazione del legno legale e autorizzeranno i prodotti di legno, nonché a prevedere che ciascun operatore, nel verificare la legalità del legname, tenga conto anche delle norme sulla biodiversità e su molte altre materie.</p>
      <p sl="el">Restano, tuttavia, due punti cruciali che il Consiglio non ha accolto e che, a mio parere, sono essenziali. Il Consiglio si è rifiutato di riconoscere ciò che è ovvio, ossia che chi immette per primo sul mercato europeo legno illegale e prodotti da esso derivati commette una delle violazioni previste dalla direttiva sulla tutela penale dell’ambiente – il che è totalmente assurdo, e lo è pure il fatto che nel testo sia rimasto il concetto di rischio trascurabile, aprendo così uno spiraglio per determinate attività che non hanno l’obbligo di seguire le procedure previste dalle norme. Ad ogni modo, il regolamento tutela i cittadini europei e i produttori europei dalla concorrenza sleale del legname illegale a basso costo.</p>
      <p sl="el">Desidero infine ringraziare i miei collaboratori che hanno lavorato a questo tema, come il signor Kandalepas e la sua squadra.</p>
    </intervention>
    <intervention id="2-613" speaker_id="96940" name="Gerben-Jan Gerbrandy" is_mep="True" mode="spoken">
      <p sl="nl">a nome del gruppo ALDE. – Signor Presidente, lei vede davanti a sé un uomo molto felice, non solo perché in semifinale la squadra olandese ha vinto contro l’Uruguay. Sono molto felice anche perché oggi lanciamo un segnale fortissimo al resto del mondo: 500 milioni di europei non vogliono più usare legno di origine illegale, e chi si proverà a farlo sarà punito. Questo è un segnale molto importante da parte dell’Unione europea e non va sottovalutato. La deforestazione – quella legale ma ancor più quella illegale – rimane un grave problema in tutto il mondo. L’Unione sta usando in maniera efficace uno dei suoi poteri più forti: il potere che le viene da 500 milioni di consumatori. Quel che è giusto è giusto, e quindi bisogna riconoscere che, in realtà, è tutto merito del Parlamento europeo se questo segnale è stato lanciato. Infatti, il Consiglio voleva limitarsi a scoraggiare l’uso di legno proveniente da coltivazioni illegali, mentre il Parlamento europeo lo voleva vietare: una distinzione importante. Personalmente ritengo che questa sia una grande vittoria della democrazia.</p>
      <p sl="nl">Ringrazio la Presidenza spagnola – purtroppo, anche la Presidenza belga è assente – per essersi adoperata al fine di ottenere il sostegno della maggioranza del Consiglio per il divieto di importazione di legno da coltivazioni illegali. Invito il Consiglio – assente, purtroppo – a darsi da fare per garantire una corretta applicazione del regolamento, perché, alla fin fine, sarà questa la chiave del successo del regolamento: se non sarà attuato in maniera efficace, resterà, sfortunatamente, una tigre di carta.</p>
      <p sl="nl">Infine, signor Presidente, ringrazio di cuore l’onorevole Hassi e la relatrice precedente, l’onorevole Lucas, per l’eccellente collaborazione. I miei ringraziamenti valgono anche per i relatori ombra. Ritengo che il Parlamento abbia dimostrato di essere in grado di agire e di esercitare i suoi poteri democratici.</p>
    </intervention>
    <intervention id="2-614" speaker_id="96956" name="Julie Girling" is_mep="True" mode="spoken">
      <p sl="en">a nome del gruppo ECR. – Signor Presidente, mi associo ai ringraziamenti rivolti all’onorevole Hassi, che si è presa in carico questo fascicolo con grande competenza. É stato un piacere lavorare con lei e sono molto lieta di aver partecipato ai negoziati che si sono conclusi positivamente con un accordo.</p>
      <p sl="en">L’accordo è abbastanza rigido da garantire veri progressi nella tutela delle foreste e della biodiversità, ma anche abbastanza flessibile da non comportare oneri eccessivi per gli operatori onesti e in regola con la legge. Faremmo bene a non sottovalutare il successo che abbiamo ottenuto. É possibile raggiungere simili accordi quando si lavora tutti insieme.</p>
      <p sl="en">Desidero evidenziare uno dei graditissimi effetti secondari – e qui mi riallaccio direttamente a quanto ha testé detto l’onorevole Gerbrandy. Secondo me, un effetto secondario molto gradito dell’approvazione di un regolamento come questo da parte del Parlamento è il forte impatto in termini di sensibilizzazione dell’opinione pubblica. Quanto meno nel Regno Unito, il regolamento ha richiamato l’attenzione di una cerchia più ampia di quelli che definisco “i soliti noti”, cioè i gruppi ambientalisti, coinvolgendo l’opinione pubblica in generale. Per un’eurodeputata di fresca nomina come me, questa esperienza ha significato la possibilità di entrare in contatto come mai prima con le persone, tutte solidali con il Parlamento europeo e – credo – colpite dalla sua capacità di mandare avanti questa tematica nella direzione da loro auspicata.</p>
      <p sl="en">Ringrazio tutti quanti. Grazie ancora all’onorevole Hassi; è stato molto istruttivo lavorare con lei.</p>
    </intervention>
    <intervention id="2-615" speaker_id="96820" name="Marisa Matias" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, signor Commissario, anch’io desidero cominciare ringraziando i relatori per il loro eccellente lavoro.</p>
      <p sl="pt">Come sappiamo, la deforestazione è uno dei più gravi problemi ambientali e sociali del nostro pianeta. Ogni anno vanno perduti 13 milioni di ettari di foresta; tale perdita contribuisce al 20 per cento delle emissioni globali di anidride carbonica e rappresenta una gravissima minaccia per la biodiversità.</p>
      <p sl="pt">É innegabile che la deforestazione sia responsabile del cambiamento climatico; in quanto tale, essa è tra le cause principali degli eventi meteorologici estremi e delle inondazioni, ma anche della desertificazione di vaste aree del mondo. La perdita delle foreste mette a rischio l’intera umanità, ma questo rischio e il relativo impatto non sono distribuiti equamente tra tutti noi: le più colpite risultano essere le comunità con minori risorse e quelle più dipendenti dalle foreste e dalla natura per la loro sopravvivenza.</p>
      <p sl="pt">La deforestazione è collegata alla nostra esistenza collettiva, alla scarsità di risorse naturali, alla loro distribuzione, ai diritti delle comunità locali e indigene e alla giustizia sociale. La causa principale della deforestazione è il taglio illegale degli alberi, che costituisce tra il 20 e il 40 per cento della produzione globale di legname industriale. Stiamo dunque parlando anche di un trasferimento di ricchezza dai paesi produttori del legname ai paesi consumatori, una pratica illegale che minaccia lo sfruttamento sostenibile del legno e le imprese che lo praticano.</p>
      <p sl="pt">Le belle parole non bastano. Il Parlamento deve adottare misure forti e coerenti per combattere questa battaglia. La relazione è un passo molto importante in quella direzione perché stabilisce limiti al commercio di legname.</p>
      <p sl="pt">Ma non bastano neppure le buone intenzioni. C’è bisogno di strumenti efficaci, specialmente di sanzioni, che in questo caso potrebbero essere di tre tipi: primo, multe tali da annullare qualsiasi vantaggio finanziario derivante dalle pratiche illegali e più pesanti per i trasgressori abituali; secondo, confisca del legname e di tutti i prodotti in questione; terzo, sospensione immediata dell’autorizzazione a esercitare qualsiasi attività commerciale.</p>
      <p sl="pt">Chi sfrutta o commercializza una risorsa naturale deve pertanto essere consapevole della propria responsabilità sociale, perché chi immette per primo nell’Unione europea legno o prodotti da esso derivati deve sottostare a controlli volti ad accertare che il legno sia di origine legale.</p>
      <p sl="pt">E questo è anche un motivo per il quale tutti gli operatori successivi devono fornire informazioni essenziali sul legno in questione, cioè sulla sua origine e destinazione. Inoltre, l’opinione pubblica – e con ciò concludo, signor Presidente – ha il diritto di sapere quali operatori sono in regola e quali no.</p>
    </intervention>
    <intervention id="2-616" speaker_id="96664" name="Anna Rosbach" is_mep="True" mode="spoken">
      <p sl="da">a nome del gruppo EFD . – Signor Presidente, ringrazio l’onorevole Hassi, che si è velocemente familiarizzata con questa complessa materia. Vorrei soltanto citare alcuni dei molti aspetti affrontati nella relazione: l’importazione illegale di legno nell’Unione europea, il taglio illegale in zone remote del mondo di specie arboree a rischio e l’importazione di prodotti finiti realizzati in paesi non comunitari. Quando abbiamo a che fare con legno proveniente da foreste europee e ottenuto legalmente, non è difficile avere informazioni sul paese di origine, sulla specie arborea, sulle quantità e sul valore, e possiamo perciò apporre sui relativi prodotti un timbro che ne attesta la legalità. Ma fin dove dovremmo risalire nella filiera del legno e quali prodotti ha senso controllare? Penso, per esempio, ai mobili fatti di MDF e truciolato ricavati da legno riciclato. Dobbiamo adottare norme realistiche, perché altrimenti riusciremo soltanto a impedire alle imprese europee di essere competitive a livello globale e le costringeremo ad andarsene per sottrarsi ai benintenzionati requisiti e controlli imposti dall’Europa. Mi auguro che con questa proposta potremo evitare che ciò avvenga.</p>
    </intervention>
    <intervention id="2-617" speaker_id="40599" name="Sirpa Pietikäinen" is_mep="True" mode="spoken">
      <p sl="fi">Signor Presidente, questo è un passo importante per l’uso responsabile delle risorse, la responsabilità internazionale, la politica per il clima, la biodiversità e la vita delle persone. Il regolamento dimostra che l’Unione europea può svolgere un efficace ruolo internazionale per mezzo della sua legislazione interna, come nel caso anche della direttiva sulla progettazione ecocompatibile.</p>
      <p sl="fi">Il risultato conseguito è molto migliore degli inconvenienti del compromesso; voglio però rilevare, come ha già fatto la relatrice onorevole Hassi, che il difetto principale del testo è l’assenza di sanzioni, sia a livello europeo che al livello più basso, e anche il fatto che, in questo momento, il regolamento non è compreso nella direttiva sulla tutela penale dell’ambiente, né riguardo alla raccolta illegale del legno né riguardo alla sua commercializzazione. Mi auguro che quanto prima possibile la Commissione avanzi proposte in merito. Allo stesso modo, sarà di importanza vitale estendere in futuro il regolamento anche al materiale stampato.</p>
    </intervention>
    <intervention id="2-618" speaker_id="2327" name="Linda McAvan" is_mep="True" mode="spoken">
      <p sl="en">Signor Presidente, è ormai molto tardi, ma mi pare comunque opportuno ricordarvi che il tema ora in discussione sarà oggetto di una delle votazioni più importanti che si terranno qui in Parlamento questa settimana. É un tema importante per i nostri cittadini, a giudicare dal numero di lettere e e-mail che ho ricevuto. É in corso una petizione online che circa quattro ore fa contava 125 000 adesioni – e il loro numero cresce di minuto in minuto – per chiederci di sostenere questa proposta nel voto di domani.</p>
      <p sl="en">La proposta è rilevante per il clima, come tutti hanno osservato; personalmente, però, credo che, e l’ha detto anche il Commissario, essa sia importante più di tutto per i milioni di persone che vivono nei paesi più poveri del mondo e i cui mezzi di sussistenza vengono distrutti dal disboscamento illegale. Pensiamo al caso del Madagascar, dove l’anno scorso sono stati abbattuti illegalmente 100 000 alberi da cui si ricava il palissandro. E, dato che il valore di ognuno di essi è superiore al PIL medio del paese, non sorprende che nel Madagascar la deforestazione illegale finanzi la criminalità . La deforestazione illegale è tra le principali fonti di finanziamento della guerra civile in Liberia, con i suoi 250 000 morti, e ha alimentato anche la guerra in Cambogia negli anni ’90, oltre a essere nemica della democrazia. Secondo i calcoli di Global Witness, infatti, ogni sette minuti 15 tonnellate di legname vengono trasportate dalla Birmania in Cina, contribuendo a sostenere quello spregevole regime.</p>
      <p sl="en">La deforestazione illegale priva milioni di persone della possibilità di una vita migliore perché sottrae ai governi miliardi di dollari sotto forma di mancati introiti fiscali. Human Rights Watch ritiene che in Indonesia manchino all’appello due miliardi di dollari di tasse non versate – una cifra sufficiente a fornire assistenza sanitaria di base a 100 milioni di indonesiani e superiore all’intero bilancio della sanità di quel paese.</p>
      <p sl="en">Quello che stiamo compiendo oggi è dunque un primo passo. Il regolamento non è perfetto, come ha ammesso lo stesso Commissario, ma è in ogni caso migliore della proposta iniziale, quando si parlava di una specie di codice di condotta volontario che ci avrebbe garantito solo la dovuta diligenza. Ringrazio il Commissario per essersi spinto più avanti dei suoi predecessori e sono grata alla Presidenza spagnola per aver sostenuto questo accordo. Ringrazio anche l’ex sottosegretario britannico Benn per aver puntato i piedi in Consiglio e insistito perché si arrivasse a un accordo più ambizioso.</p>
      <p sl="en">Domani compiremo il primo passo. Penso che l’onorevole Hassi e i relatori ombra abbiano fatto un ottimo lavoro; dobbiamo però mantenere alta la pressione dei consumatori e l’attenzione dell’opinione pubblica. Spero che anche la Commissione faccia la sua parte in tal senso e contribuisca a garantire una buona applicazione di questa nuova legge così importante.</p>
    </intervention>
    <intervention id="2-619" speaker_id="4554" name="Chris Davies" is_mep="True" mode="spoken">
      <p sl="en">Signor Presidente, si stanno distruggendo le foreste in tutto il mondo, talvolta con l’aiuto dei governi ma spesso in maniera illegale. Il commercio di droga e il commercio di legname sono due attività in grado di generare flussi di danaro così cospicui da corrompere governi, il che rende estremamente difficile l’applicazione della legge. Cinque anni fa sottoposi tale questione all’allora Commissario Michel e gli dissi che avevamo bisogno di uno strumento come questo. Egli si dimostrò comprensivo, ma i suoi servizi e i suoi avvocati sostennero che non era possibile. Vorrei dire al Commissario che questo episodio ci dà un importante insegnamento, nel senso che, se l’avvocato afferma che non si può fare una cosa, basta cambiare avvocato. Infatti, lo si poteva e lo si può fare, e la prova è qui davanti a noi. Tutto ciò è eccellente, è una buona notizia e uno strumento importante.</p>
      <p sl="en">Questa direttiva, però, stabilisce che gli Stati membri adottino metodi di applicazione della legge che siano effettivi, proporzionati e dissuasivi. Cosa vuol dire? Cosa succede se la Slovenia decide che la pena per l’importazione di legno illegale sono dieci anni di carcere, mentre nel Regno Unito la sanzione consiste in una ramanzina e una tirata d’orecchi? Come possiamo garantire che queste norme saranno messe in pratica adeguatamente in tutta l’Unione europea?</p>
      <p sl="en">Signor Commissario, la invito a scrivere agli Stati membri per dire loro che intende cominciare a pubblicare informazioni dettagliate sulle sanzioni da loro imposte per assicurare una corretta applicazione di questo regolamento, e che li svergognerà pubblicamente come non è mai stato fatto prima. Siamo stufi di sentir parlare continuamente di misure “effettive, proporzionate e dissuasive”; mi auguro che lei sarà il primo Commissario a tradurre concretamente in pratica queste parole.</p>
    </intervention>
    <intervention id="2-620" speaker_id="28247" name="Holger Krahmer" is_mep="True" mode="spoken">
      <p sl="de">Signor Presidente, penso che oggi stiamo per approvare una buona legge. É giusto e corretto adottare misure per evitare la commercializzazione di legno illegale sul mercato interno europeo.</p>
      <p sl="de">Ma ciò che vale per tutte le norme ambientali vale anche per questo regolamento: non possiamo limitarci a metterci dentro tutto quello che vogliamo, dobbiamo anche verificare sempre se quello che stabiliamo e prescriviamo sia poi concretamente realizzabile. Ritengo pertanto giusto che, alla fine, siamo giunti a un compromesso in base al quale il sistema di dovuta diligenza vale soltanto per chi immette per primo il legno nel mercato e il divieto di importazione può essere imposto solo in quel momento.</p>
      <p sl="de">Sarebbe estremamente oneroso in termini burocratici fornire prove documentali dell’origine del legno lungo l’intera catena di approvvigionamento in Europa. Questa era la proposta sul tavolo all’inizio della discussione. Penso che non sia realistico tenere registrazioni continue e fornire prove documentali sul legno dal magazzino alla segheria e poi fino alla fabbrica di mobili. Un obbligo del genere creerebbe una burocrazia tale che, in caso di dubbio, produrrebbe ancora più carta e potrebbe persino accelerare l’abbattimento legale. Era perciò necessario agire con prudenza a tale riguardo e trovare un equilibrio. Ci siamo riusciti.</p>
      <p sl="de">Non sono favorevole all’approccio di cui ha testé parlato l’onorevole Hassi, cioè che possiamo introdurre una politica a rischio zero. Una politica del genere non è applicabile al caso della deforestazione e non funzionerebbe. Il rischio zero non è praticabile; crea burocrazia e, soprattutto, crea nuovi rischi. Dobbiamo garantire che le norme restino equilibrate e attuabili. In tale ottica, il compromesso raggiunto è un buon compromesso. Sono lieto che domani lo potremo approvare a larga maggioranza.</p>
    </intervention>
    <intervention id="2-621" speaker_id="96685" name="Riikka Manner" is_mep="True" mode="spoken">
      <p sl="fi">Signor Presidente, la deforestazione illegale va fermata e noi abbiamo il dovere di combatterla. Su questo punto siamo senz’altro tutti d’accordo; personalmente, però, non posso condividere tutti gli aspetti del compromesso, ad esempio laddove afferma che ogni operatore della filiera avrebbe in un certo senso la responsabilità di verificare l’origine del legno, perché ho il forte timore che in tal modo aumenteremmo gli oneri burocratici sia per gli imprenditori forestali sia per i proprietari. E questo non dovrebbe essere affatto lo scopo del regolamento.</p>
      <p sl="fi">Quando applichiamo il regolamento, dobbiamo anche garantire che l’esauriente sistema di certificazione già in vigore in numerosi paesi sia valido e stare attenti a non creare un doppione, che, a sua volta, alimenterebbe la burocrazia e, in qualche modo, penalizzerebbe la nostra competitività nel settore forestale. É importante anche non attribuire al legno uno status inferiore a quello di altri materiali. Anche questo è un aspetto che ci preoccupa.</p>
    </intervention>
    <intervention id="2-622" speaker_id="96683" name="Carl Haglund" is_mep="True" mode="spoken">
      <p sl="sv">Signor Presidente, la questione di cui ci stiamo occupando è molto importante ed è facile essere d’accordo su quanto è stato detto stasera. Allo stesso tempo, però, come osservava l’onorevole Manner un attimo fa, nell’affrontare questo dossier stiamo forse perdendo di vista il fatto che nell’Europa settentrionale, in particolare nei paesi nordici, ci sono una silvicoltura e una produzione di legno assolutamente sostenibili – una realtà di cui, purtroppo, ci siamo dimenticati nell’attuazione degli importanti obiettivi che ci eravamo posti di evitare l’importazione di legno illegale sul mercato europeo. Questo è un esempio lampante di ciò che non dovremmo fare.</p>
      <p sl="sv">Mi fa piacere che l’onorevole Hassi e gli altri abbiano lavorato bene insieme nell’ambito del trilogo, e pertanto anch’io domani potrò votare a favore del risultato ottenuto. Nel contempo, però, da questo dossier dovremmo imparare che, quando facciamo qualcosa di importante, come ci accingiamo a fare e come stiamo facendo anche adesso, e approviamo un buon regolamento che vieta l’importazione di legno illegale, non dobbiamo dimenticare che esso potrebbe avere conseguenze sulla nostra produzione in questo stesso settore. In futuro ci sarà da lavorare parecchio in proposito, per cercare di evitare il tipo di problemi che abbiamo ora con questa particolare questione.</p>
    </intervention>
    <intervention id="2-623" speaker_id="96702" name="Elena Oana Antonescu" is_mep="True" mode="spoken">
      <p sl="ro">Il commercio di legname acquistato illegalmente o ottenuto dalla deforestazione illegale ha abbattuto i prezzi del legno e contribuito all’impoverimento delle foreste. É pertanto doveroso che l’Europa migliori il suo quadro legislativo in materia. L’elemento nuovo di questo regolamento, cioè l’introduzione di un sistema di dovuta diligenza e vigilanza gestito a livello comunitario da organismi di controllo riconosciuti, fungerà da ulteriore filtro per verificare la legalità dei prodotti di legno collocati sul mercato. Questa soluzione, però, non è perfetta.</p>
      <p sl="ro">É, infatti, possibile aggirare anche questo sistema. Proprio per tale ragione, durante le discussioni in commissione ho proposto un emendamento per revocare automaticamente agli organismi di controllo il riconoscimento qualora le autorità competenti accertino l’incapacità degli operatori di mettere in atto un efficiente sistema di dovuta diligenza. Questa relazione è senza dubbio un passo particolarmente importante per il contrasto della commercializzazione del legno illegale. Ma altre misure sono …</p>
      <a text="(Il Presidente interrompe l’oratore)"/>
    </intervention>
    <intervention id="2-624" speaker_id="97014" name="Karin Kadenbach" is_mep="True" mode="spoken">
      <p sl="de">Signor Presidente, signor Commissario, il 2010 è l’anno della biodiversità e il regolamento di cui stiamo discutendo sarà un testo legislativo importante per adottare misure contro il cambiamento climatico e per la conservazione della biodiversità.</p>
      <p sl="de">L’Unione europea non può più essere un mercato su cui si commercializzano legno e prodotti da esso derivati di origine illegale, posto che l’abbattimento illegale degli alberi è una causa rilevante della deforestazione. In effetti, tra il 20 e il 40 per cento della produzione globale di legname industriale proviene da fonti illegali. Circa 13 milioni di ettari di foresta vengono abbattuti ogni anno, come già ricordato. Il disboscamento illegale può essere considerato la causa del 20 per cento delle emissioni globali di anidride carbonica, che sono tra i principali responsabili della perdita di biodiversità. Introducendo nel mercato europeo un divieto assoluto per le importazioni di legno o prodotti da esso derivati di origine illegale, l’Unione europea dimostra di prendere sul serio la propria responsabilità di conservare la biodiversità.</p>
      <p sl="de">Esprimo la mia gratitudine alla relatrice.</p>
    </intervention>
    <intervention id="2-625" speaker_id="96654" name="Jaroslav Paška" is_mep="True" mode="spoken">
      <p sl="sk">La posizione del Parlamento europeo espressa nella relazione dell’onorevole Lucas è giusta e corretta e merita pertanto il nostro sostegno. Sono inaccettabili sia la persistente tolleranza dei governi di alcuni paesi europei verso il commercio di legno ottenuto illegalmente sia il modo in cui evitano di sanzionare queste attività.</p>
      <p sl="sk">Dopo una disamina dettagliata delle posizioni dei governi dell’Unione europea riguardo al regolamento, è difficile sapere se alcuni di essi rappresentino più l’opinione dei loro cittadini che quella delle imprese legate alla mafia che traggono profitto dal commercio illegale di legno. Il fatto che alcuni governi non siano interessati a sradicare l’economia illegale, grigia o nera che sia, non dovrebbe costituire un ostacolo e non dovrebbe indurci a tollerare il saccheggio e la devastazione delle foreste.</p>
      <p sl="sk">Una società seria adotta norme ragionevoli. Le persone serie le rispettano e i governi seri non dovrebbero avere difficoltà a perseguire i ladri.</p>
      <p sl="sk">Pertanto è necessario …</p>
      <a text="(Il Presidente interrompe l’oratore)"/>
    </intervention>
    <intervention id="2-626" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. – Signor Presidente, è tardi e cercherò di essere breve – ma non perché i temi in discussione non siano importanti, bensì perché qui in Aula c’è un vasto consenso.</p>
      <p sl="en">Le foreste stanno al centro della lotta contro il cambiamento climatico e al centro della lotta per la tutela della biodiversità. Insieme con quello recente sulla pesca illegale, non dichiarata e non regolamentata, il regolamento ora in discussione metterà a disposizione dell’Unione europea gli strumenti per contrastare l’illegalità in due ambiti decisivi delle nostre risorse naturali: la pesca e le foreste. E, sì, questo regolamento contribuirà anche alla lotta contro la povertà.</p>
      <p sl="en">Gli effetti che il regolamento potrà produrre dipenderanno dall’efficacia della sua applicazione – una sfida che è ancora tutt’altro che vinta. Ma oggi possiamo cominciare ad apprezzare il fatto di essere riusciti a trovare una soluzione per questa difficile ma importante questione. La proposta è chiaramente di animo nobile. Sarò molto lieto di collaborare con voi al processo di attuazione e applicazione.</p>
    </intervention>
    <intervention id="2-627" speaker_id="28321" name="Satu Hassi" is_mep="True" mode="spoken" role="relatore">
      <p sl="fi">Signor Presidente, onorevoli colleghi, ringrazio tutti coloro che hanno partecipato alla discussione a quest’ora tarda. Mi è capitato di essere presente al fatto cui accennava l’onorevole Davies, cioè alla discussione nella quale l’allora Commissario europeo per la cooperazione allo sviluppo disse di ritenere impossibile l’adozione di norme come quelle che abbiamo appena negoziato. Mi fa piacere che abbiamo reso possibile ciò che una volta era considerato impossibile.</p>
      <p sl="fi">Sia il Commissario che i colleghi hanno giustamente citato tutti i tipi di danni causati dalla deforestazione illegale. Molti oratori erano e sono preoccupati per gli aspetti burocratici. Desidero ricordare a tutti, però, che gli adempimenti burocratici richiesti a tutti gli operatori – con l’eccezione del primo operatore che immette sul mercato legno o prodotti da esso derivati – sono estremamente ridotti: basta infatti che gli operatori sappiano e possano dimostrare dove il legno e i prodotti sono stati acquistati e dove sono stati venduti. Peraltro, è già obbligo delle imprese essere in possesso della relativa documentazione, perché lo prescrivono, ad esempio, le norme sull’IVA.</p>
      <p sl="fi">Sono lieta che molte imprese, come le industrie di mobili e imballaggi, abbiano appoggiato il divieto di importazione di legno illegale. Ho ricevuto messaggi di sostegno anche dai sindacati dell’industria del legno, i quali denunciano i danni alla capacità concorrenziale derivanti dalla presenza sul nostro mercato di quantità eccessive di legno illegale. Come già detto in quest’Aula, il regolamento va applicato correttamente. In proposito, sono senz’altro favorevole alla tenuta di un registro delle sanzioni comminate dagli Stati membri. Le sanzioni devono essere realmente efficaci ai fini della prevenzione di attività illecite.</p>
    </intervention>
    <intervention id="2-628" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, mercoledì 7 luglio 2010, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-629" speaker_id="96908" name="Gaston Franco" is_mep="True" mode="written">
      <p sl="fr">Oggidì il 20-30 per cento della produzione globale di legname industriale proviene da fonti illegali. Dobbiamo riportare quanto prima la legalità nel mercato europeo del legno. Pur suscettibile di ulteriori miglioramenti, il regolamento proposto è ambizioso e coraggioso. Penso che sia uno strumento efficace per mettere un freno alla deforestazione dilagante senza imporre restrizioni amministrative alle imprese europee e senza penalizzare il legno, che, anzi, sarà molto più apprezzato.</p>
      <p sl="fr">Il regolamento prevede una norma vincolante che delega responsabilità sulla base del “sistema di dovuta diligenza”, con il quale gli operatori possono accedere a dati relativi alla tracciabilità del legno e dei prodotti derivati, accedere a informazioni sul rispetto delle norme vigenti e ottenere così garanzie sufficienti per impedire la vendita di prodotti di legno ritenuto di origine illegale.</p>
      <p sl="fr">Gli obblighi previsti dal regolamento devono essere a carico degli operatori che immettono per primi il legno sul mercato, perché è in quel momento che il rischio è massimo. Inoltre, per garantire che il regolamento sia efficace, dovremmo sottolineare la necessità di controlli regolari e di un sistema di sanzioni severe e con potere deterrente per i trasgressori.</p>
    </intervention>
    <intervention id="2-630" speaker_id="28331" name="Jaromír Kohlíček" is_mep="True" mode="written">
      <p sl="cs">É notorio che ogni anno, in vari paesi del mondo, migliaia di ettari di foresta scompaiono senza essere rimpiazzati. In molti casi la deforestazione illegale è praticata persino negli Stati membri dell’Unione europea. Anche in paesi avanzati, come la Repubblica ceca, il legname viene rubato per mezzo di disboscamenti selettivi o di abbattimenti indiscriminati senza che i proprietari lo sappiano. Le foreste destinate allo sfruttamento commerciale sono, ovviamente, importanti non solo a fini ambientali ma, come suggerisce il termine stesso (“destinate allo sfruttamento commerciale”), hanno anche il compito di produrre legname. É importante che le norme tengano conto della necessità di rimboschire con una combinazione ottimale di specie arboree. A tale esigenza si collega la gestione degli animali, specialmente di quelli più alti. É opportuno risolvere queste problematiche ai corrispondenti livelli nazionali o regionali. Nemmeno la miglior direttiva del mondo può ridurre i danni causati all’economia di singole regioni dall’esportazione di ogni tipo di legno al di fuori dei confini delle regioni stesse. A mio modo di vedere, le proposte formulate nella relazione del Parlamento europeo sono in linea con i pareri già espressi da questo supremo organo legislativo della Comunità; è pertanto opportuno appoggiare pienamente la relazione. L’applicazione accelerata del regolamento, le sanzioni in caso di violazioni dei regolamenti e il divieto di commercializzare sono i requisiti minimi. I tentativi di alcuni governi di assumere in questo settore un approccio estremamente liberista sono scandalosi e potrebbero arrecare danno alle economie nazionali degli Stati che li sostengono in seno al Consiglio. Il gruppo confederale della Sinistra unitaria europea/Sinistra verde nordica voterà senz’altro a favore delle proposte della relatrice.</p>
    </intervention>
    <intervention id="2-631" speaker_id="28182" name="Kartika Tamara Liotard" is_mep="True" mode="written">
      <p sl="nl">Il legno e i prodotti da esso derivati di origine illegale non devono accedere al nostro mercato. Personalmente ritengo che la vendita di legname dovrebbe essere autorizzata soltanto qualora si stabilisca, sulla base di standard credibili, che esso non è stato ottenuto in maniera illegale o non sostenibile. Lancio perciò un appello a guardare al di là degli aspetti ambientali e climatici e a considerare anche le esigenze dei paesi nei quali la deforestazione per così dire “legale” priva le popolazioni locali dei mezzi di sostentamento. Si tratta anche di una questione di diritti umani. Oggi il gruppo del Partito popolare europeo (Democratico cristiano) può dimostrare concretamente cosa intende quando parla di gestione dei beni materiali e di carità. Il gruppo del Partito popolare europeo voleva limitare la protezione delle popolazioni locali accampando come pretesto lo scarso rigore morale dei legislatori dei paesi terzi, i quali, favorendo la deforestazione massiccia o non contrastandola con efficacia, di fatto lasciano che la loro gente sia sfruttata. La settimana scorsa la televisione olandese ha fatto vedere come le nostre imprese del settore dell’energia traggano profitto dall’estrazione del carbone in Sudafrica. I rappresentanti di quelle imprese fanno finta di non vedere; non hanno il coraggio di ammettere pubblicamente le loro responsabilità. Cose del genere succedono anche nel settore dello sfruttamento delle foreste. Dobbiamo sradicare completamente simili pratiche. Il gruppo del Partito popolare europeo non può usare la scusa della mancanza di leggi efficaci e di codici etici per mettere in pace la propria coscienza. Il disboscamento su ampia scala provoca l’allontanamento delle persone dalle zone in cui vivono. Condivido gli obiettivi ambientali e climatici, ma allo stesso tempo chiedo che siano tutelati i diritti umani.</p>
    </intervention>
  </section>
  <section id="creitem35" title="18. Ordine del giorno della prossima seduta: vedasi processo verbale"/>
  <section id="creitem36" title="19. Chiusura della seduta"/>
</text>
