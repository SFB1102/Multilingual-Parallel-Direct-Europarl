<?xml version='1.0' encoding='utf-8'?>
<text id="20070116.IT" lang="it" date="2007-01-16" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Annuncio delle candidature per l’elezione del Presidente">
    <intervention id="2-006" speaker_id="28369" is_mep="True" mode="spoken" role="Presidente" name="Giovanni BERLINGUER" nationality="Italy" birth_date="09-07-1924" birth_place="Sassari" p_group="Socialist Group in the European Parliament" m_state="IT">
      <p sl="unknown">Ricordo che l’elezione del Presidente si svolge a partire dalle 10.00 e comunico che, conformemente al disposto dell’articolo 11, paragrafo 2, del Regolamento, sotto la presidenza del decano d’età non può aver luogo alcuna discussione il cui oggetto sia estraneo all’elezione del Presidente o alla verifica dei poteri.</p>
      <p sl="unknown">Ricorda inoltre che, conformemente al disposto dell’articolo 12, paragrafo 1, del Regolamento, le candidature alla Presidenza del Parlamento europeo devono essere presentate con il consenso degli interessati e che esse possono essere presentate unicamente da un gruppo politico o da almeno 40 deputati.</p>
      <p sl="unknown">Ho ricevuto, nelle condizioni previste dal Regolamento, le seguenti candidature alla Presidenza del Parlamento europeo:</p>
      <p sl="unknown">onorevole Jens-Peter Bonde</p>
      <p sl="unknown">onorevole Monica Frassoni</p>
      <p sl="unknown">onorevole Hans-Gert Poettering</p>
      <p sl="unknown">onorevole Francis Wurtz</p>
      <p sl="unknown">I candidati hanno comunicato di accettare le rispettive candidature. Ricordo inoltre che, ai sensi dell’articolo 13, paragrafo 1, un candidato per essere eletto deve ottenere, nei primi tre scrutini, la maggioranza assoluta dei voti espressi. Le schede bianche e nulle non sono considerate ai fini del conteggio dei voti.</p>
      <a text="(Il Presidente procede al sorteggio degli scrutatori)"/>
      <p sl="unknown">Sono designati come scrutatori i seguenti deputati:</p>
      <p sl="unknown">onorevole Åsa Westlund</p>
      <p sl="unknown">onorevole Edit Herczog</p>
      <p sl="unknown">onorevole Mogens N.J. Camre</p>
      <p sl="unknown">onorevole Jamila Madeira</p>
      <p sl="unknown">onorevole Ioannis Kasoulides</p>
      <p sl="unknown">onorevole Thomas Wise</p>
      <p sl="unknown">onorevole Gitte Seeberg</p>
      <p sl="unknown">onorevole Dariusz Rosati</p>
      <p sl="unknown">Procedo alla designazione degli scrutatori alle diverse urne, selezionate in base all’ordine alfabetico.</p>
      <p sl="unknown">Prima di procedere all’elezione do la parola a ciascuno dei quattro candidati per un discorso che secondo le regole deve durare non più di cinque minuti.</p>
    </intervention>
    <intervention id="2-007" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="en">Signor Presidente, onorevoli colleghi, già dal 2004 sapevamo che l’onorevole Poettering sarebbe stato il nostro prossimo Presidente, ma possiamo ancora evitarne l’incoronazione. La votazione di oggi si svolge a scrutinio segreto. Esorto dunque tutti i colleghi a utilizzare il proprio voto al primo turno per far presente all’onorevole Poettering quanto siano per noi urgenti le riforme.</p>
      <p sl="en">Per quanto riguarda il tema della sede unica, in occasione della prossima riunione della Conferenza dei presidenti, il nostro nuovo Presidente dovrebbe proporre che si tenga al più presto un dibattito sulle sedi e sul calendario per il 2008. Potremmo semplicemente decidere di riunirci nella città in cui si riunisce la Commissione, senza citare Bruxelles o Strasburgo, e quindi invitare il Presidente della Commissione e i Commissari competenti a presentare le loro proposte risultanti dalla riunione dello stesso giorno e sentire i nostri commenti politici.</p>
      <p sl="en">E’ così che funziona un vero parlamento. Potremmo poi avere un’ora fissa di votazioni ben organizzate in tutti settori in cui si applica la codecisione, il che ci permetterebbe di raggiungere il magico numero di 393 voti a sostegno dei nostri emendamenti. Dopo le elezioni presidenziali francesi in maggio, potremmo poi invitare il nuovo Presidente francese e i Primi Ministri di Belgio e Lussemburgo a un dibattito teso a individuare una soluzione a lungo termine per tutte le sedi.</p>
      <p sl="en">In merito alle votazioni, il nostro nuovo Presidente dovrebbe respingere qualsiasi votazione che non sia stata adeguatamente preparata dalle commissioni. Dobbiamo votare sulle vere differenze politiche, non sui dettagli tecnici. L’anno scorso ci sono state 5 500 votazioni in merito alle quali pochissimi deputati saprebbero dire che cosa hanno votato.</p>
      <p sl="en">Per quanto concerne l’iniziativa Legiferare meglio, il Parlamento può esercitare un’influenza concreta nei comitati di conciliazione, ma non siamo sufficientemente organizzati. Abbiamo bisogno di esperti legislativi qualificati in tutti i settori per assicurare un equilibrio con la Commissione. Dobbiamo concentrarci sulla legislazione, invece di sprecare ore a discutere di settori in cui il Parlamento non ha voce in capitolo.</p>
      <p sl="en">Per quanto concerne l’attribuzione della funzione di relatore e dei posti, dobbiamo essere più flessibili al fine di tenere conto delle qualifiche personali. Il sistema D’Hondt è semplicemente troppo rigido. Perché non utilizzare invece il metodo Sainte-Laguë? E’ anch’esso un sistema proporzionale, ma consente sia alle piccole delegazioni nei gruppi grandi – ossia la maggioranza dei deputati – sia ai gruppi più piccoli e ai Non iscritti di disporre di prime scelte più interessanti.</p>
      <p sl="en">Sulle facciate dei nostri edifici qui a Strasburgo si fa ancora propaganda per il “sì” ad una Costituzione che è stata respinta dagli elettori francesi e olandesi. Gli edifici non appartengono a un ministero della propaganda; questo è un parlamento. Il Parlamento prende decisioni, ma in quanto istituzione non dovrebbe esprimere opinioni. Ci sono maggioranze e minoranze, ma tutte le opinioni sono uguali e tutti i deputati sono uguali, quindi, per favore, chieda al personale di ripulire il Parlamento dalla propaganda istituzionale a sostegno di posizioni specifiche.</p>
      <p sl="en">Per quanto riguarda la rappresentanza all’estero, finora la commissione parlamentare per gli affari costituzionali ha inviato 58 rappresentanti per negoziare la Costituzione con i parlamenti nazionali. Di questi, 54 erano a favore della Costituzione e solo 4 contrari. In 7 riunioni su 11 il fronte del “no” non era nemmeno rappresentato.</p>
      <p sl="en">Queste cifre non rappresentano in modo proporzionato i 137 deputati che hanno votato “no” alla Costituzione. Il nostro nuovo Presidente deve garantire un’equa rappresentanza dei diversi punti di vista in occasione delle missioni all’estero. Quando riprenderemo il processo costituzionale sotto Presidenza tedesca, ci dovrà essere una situazione di pari opportunità per i fronti del “sì” e del “no”. Una democrazia è giudicata anche per come tratta le minoranze.</p>
      <p sl="en">Per quanto riguarda la politica rispetto ai funzionari, la maggior parte dei posti amministrativi di grado elevato è ora suddivisa tra i due grandi gruppi. Il nostro prossimo Presidente dovrebbe proporre un nuovo sistema per il futuro e ingiungere immediatamente a tutti i funzionari di interrompere qualsiasi rapporto particolare con i propri partiti. Tutti i funzionari devono essere politicamente imparziali e mettersi al servizio dei deputati nello stesso modo.</p>
      <p sl="en">Per quanto riguarda la posizione personale del Presidente, il nostro prossimo Presidente potrebbe stabilire una “nuova” vecchia tradizione. Perché non smettere di partecipare alle riunioni dei gruppi politici e ai voti palesi e dimostrare che il nostro prossimo Presidente è il devoto Presidente di tutti noi? Perché non introdurre questa vecchia buona prassi del primo parlamento al mondo, il parlamento britannico?</p>
      <p sl="en">Infine, desidero dare il benvenuto all’onorevole Joseph Daul, nuovo capogruppo del gruppo PPE-DE. La gente è innocente fino a prova contraria. Vorrei sapere se questo principio è stato adeguatamente formulato e applicato in seno al gruppo PPE-DE, quando all’onorevole Hökmark è stato preferito l’onorevole Daul con un piccolissimo scarto di voti.</p>
      <a text="(Applausi)"/>
    </intervention>
    <intervention id="2-008" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, onorevoli colleghi, il Parlamento europeo è l’unico Parlamento sovranazionale con reali poteri legislativi eletto a suffragio universale nel mondo e il Presidente è la voce e la faccia del Parlamento. Mi candido oggi proprio perché credo che l’ambizione di rendere più concreta la dimensione europea della democrazia e la capacità di rappresentare la volontà della maggioranza, mantenendo la propria autonomia di giudizio e rispettando il valore dei singoli deputati, siano le caratteristiche indispensabili per chi viene scelto per guidare la nostra Assemblea.</p>
      <p sl="it">Nei prossimi due anni e mezzo il Presidente, o come mi auguro, la Presidente, dovrà sapere dimostrare spesso di rappresentare un’istituzione libera rispetto agli interessi degli Stati membri o alle pressioni delle lobby economiche e di saper parlare ad un’opinione pubblica sempre più divisa e indifferente.</p>
      <p sl="fr">Il Presidente dovrà dimostrare di essere in grado di battersi per i diritti costituzionali acquisiti dal Parlamento. Dovremo essere in grado di difendere questi diritti fondamentali e legittimi quando ci verrà detto – forse domani dal Cancelliere tedesco, signora Merkel – che, se vogliamo uscire dall’impasse costituzionale, è inutile passare attraverso il Parlamento europeo o per un dibattito pubblico e che un rapido giro di negoziati intergovernativi andrà più che bene: un’ennesima conferenza intergovernativa a porte chiuse che produrrà un ennesimo compromesso insoddisfacente, oltretutto al risparmio.</p>
      <p sl="es">In un mondo in cui persino la Commissione e certi Stati membri tollerano il ricorso alle violazioni dei diritti individuali e collettivi come moneta di scambio nel settore economico, nel controllo delle risorse e nella lotta contro il terrorismo, il Parlamento europeo e il suo Presidente devono continuare a dare una voce e legittimità a tutti coloro che non possono parlare o agire liberamente, ovunque si trovino, e devono continuare a denunciare pubblicamente verità scomode, come hanno fatto in Cecenia e in Cina e nel caso dei voli della CIA, su Guantánamo, su Cuba e su molti altri temi.</p>
      <a text="(Applausi)"/>
      <p sl="en">Il Presidente eletto dovrà fare in modo che la questione della sede non sia continuamente nascosta sotto il tappeto dai grandi gruppi. Più di un milione di cittadini hanno firmato la petizione per la sede unica, ciò nonostante i grandi gruppi del Parlamento continuano a eludere qualsiasi discussione sulla sede del Parlamento. Il problema è diventato importante per la credibilità della nostra Istituzione, che ci piaccia o meno. A prescindere dalla via che sceglieremo, dobbiamo assumere una posizione chiara, il che significa almeno organizzare un dibattito in proposito.</p>
      <p sl="en">Il Presidente eletto dovrà altresì privilegiare le riforme interne bloccate ormai da troppo tempo. I nostri dibattiti devono diventare più interessanti e pertinenti, e questo naturalmente comporta una maggiore flessibilità. Tuttavia, il nuovo Presidente dovrà impegnarsi con il Consiglio e con la Commissione per incoraggiarli a migliorare la qualità delle risposte date nel Tempo delle interrogazioni e delle dichiarazioni: fare in modo che le risposte non siano solo aria fritta diplomatica è un’altra possibilità per motivare i nostri deputati a essere presenti in Aula durante la plenaria.</p>
      <p sl="de">Se governare meglio significa anche adottare meno leggi, allora dobbiamo dotarci degli strumenti che ci consentano di valutare i loro effetti e di controllare meglio l’applicazione della legislazione europea. Il Presidente del Parlamento non dovrebbe tuttavia essere solo disponibile per tutti i gruppi, dovrebbe anche garantire che i funzionari del Parlamento europeo siano indipendenti e distanti dalle correnti politiche.</p>
      <a text="(Applausi)"/>
      <p sl="de">La tendenza, ora dominante, è quella di un’amministrazione sempre più politicizzata e di una chiara ripartizione dei posti tra il Partito popolare europeo e i socialisti; è una tendenza che umilia molti dei nostri funzionari e che indebolirà le nostre Istituzioni. Deve essere invertita.</p>
      <p sl="en">Onorevoli colleghi, vi chiedo oggi il vostro sostegno perché credo che, al di là delle divisioni politiche, condividiamo una preoccupazione profonda rispetto al rischio che il Parlamento diventi un luogo troppo tranquillo e sottomesso. Possiamo e dobbiamo invertire siffatta tendenza, e a prescindere dall’esito di questa elezione, mi impegnerò a lavorare con ardore per portare avanti l’arduo compito di costruire una coalizione per il cambiamento.</p>
      <a text="(Vivi e prolungati applausi dal gruppo Verts/ALE)"/>
    </intervention>
    <intervention id="2-014" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, oggi mi candido alla carica di Presidente del Parlamento europeo, e lo faccio per servire con tutti voi i cittadini dell’Unione europea, il diritto e la solidarietà tra i nostri popoli.</p>
      <p sl="de">Lo faccio sulla scorta del lavoro che ho svolto finora qui al Parlamento europeo, sin dalle prime elezioni a suffragio universale nel 1979, quando iniziai come coordinatore del mio gruppo nella commissione per lo sviluppo regionale, dove ho conosciuto i problemi e le difficoltà delle regioni strutturalmente deboli in tutta Europa. Per dieci anni sono stato presidente della sottocommissione per la sicurezza e il disarmo in un’epoca in cui il fatto stesso che intraprendessimo questo lavoro veniva guardato con più di un sorriso. Mi ricordo in particolare dell’eccezionale cooperazione con Klaus Hänsch, nostro ex Presidente.</p>
      <p sl="de">Come vicepresidente del nostro gruppo – e di questo vado particolarmente fiero – ho avuto la competenza, per conto del mio partito e la nostra famiglia politica, del Trattato di Amsterdam, che ha segnato un enorme progresso per il ruolo legislativo del Parlamento. Poi ho assunto la responsabilità delle questioni relative all’allargamento. Tutti i testimoni sanno che, sin dall’inizio, mi sono impegnato affinché a tutti i paesi che ora sono membri dell’Unione europea fosse garantito un trattamento paritario nei negoziati. Sono lieto che i paesi dell’Europa centrale appartengano oggi alla nostra comunità di valori in seno all’Unione europea.</p>
      <a text="(Applausi)"/>
      <p sl="de">Come presidente del mio gruppo, proprio in quest’Aula mi sono espresso criticamente nei confronti del Trattato di Nizza. Già nel dicembre 2000 avevo detto: “Abbiamo bisogno di ulteriori riforme. Abbiamo bisogno di una grande Convenzione che si occupi del futuro dell’Europa”. Sono felice che questa posizione abbia ottenuto l’appoggio del nostro gruppo e poi di quasi tutto il Parlamento europeo.</p>
      <p sl="de">A partire da queste basi desidero realizzare insieme a voi una serie di obiettivi in Parlamento. L’Europa deve diventare un’Europa dei cittadini. Occorre persuadere i cittadini della validità del nostro grande progetto – l’unità del nostro continente deve essere conseguita nel rispetto e nella conservazione delle identità dei nostri popoli – e questo è un compito che tutti noi dobbiamo svolgere lavorando in modo convincente. Dobbiamo migliorare ulteriormente la cooperazione con i parlamenti nazionali, ma non solo a livello nazionale, perché l’Europa si fonda anche sulle nostre regioni, sulle nostre città e sulle nostre comunità. Abbiamo bisogno anche a questi livelli di una cooperazione ispirata alla fiducia. Tra di noi non c’è rivalità, al contrario lavoriamo tutti per un obiettivo comune: l’unità del continente.</p>
      <p sl="de">Vorrei dare il mio contributo determinato per tradurre sul piano concreto la sostanza del Trattato costituzionale. Questa nostra Unione europea ha 500 milioni di cittadini e ha bisogno di riforme. Dovremo lottare – pacificamente – perché queste riforme si realizzino. E vorrei aggiungere che questa Europa avrà qualche possibilità di avere un futuro solo se affermeremo i nostri valori. Per questo sono importanti anche i valori che abbiamo inserito di comune accordo nella seconda parte della Costituzione e, insieme, li dobbiamo realizzare.</p>
      <p sl="de">Infine, vorrei con voi dare il mio contributo al dialogo tra le culture, soprattutto con il mondo arabo e islamico. Negli ultimi cinque-sei anni ho visitato 16 paesi arabi. E’ necessario migliorare la cooperazione con loro. Vogliamo il partenariato e – se possibile – l’amicizia con il mondo arabo e islamico sulla base delle nostre convinzioni. Pur nel rispetto delle convinzioni degli altri, dobbiamo dirigerci verso il futuro in modo pacifico.</p>
      <p sl="de">Sono stato e sarò sempre un sostenitore dei diritti dell’uomo. Abbiamo sempre assunto una posizione critica nei confronti della Cecenia e dei massacri che vi sono perpetrati, e parlo da amico degli Stati Uniti d’America quando dico che Guantánamo non è conciliabile con l’ordinamento giuridico europeo.</p>
      <a text="(Applausi)"/>
      <p sl="de">Vorrei ringraziare di cuore il gruppo del Partito popolare europeo (Democratici cristiani) e dei Democratici europei e il suo presidente, onorevole Daul, il gruppo socialista al Parlamento europeo e il suo presidente, onorevole Schulz, per l’appoggio, e vorrei altresì esprimere la mia gratitudine per il sostegno offerto dal gruppo dei Democratici e dei Liberali con il loro presidente, onorevole Watson, dal gruppo Europa delle nazioni e dal suo presidente, onorevole Crowley, nonché per il sostegno prestato da altri colleghi.</p>
      <p sl="de">Vorrei manifestare tutto il mio rispetto per gli altri presidenti di gruppo che si candidano a questa carica. Insieme a voi, onorevoli colleghi, desidero lavorare per l’unificazione del nostro continente con la stessa dedizione dimostrata sin dal 1979. Vi prometto che sarò un Presidente del Parlamento europeo leale ed obiettivo e vi chiedo riporre in me la vostra fiducia.</p>
      <a text="(Applausi)"/>
    </intervention>
    <intervention id="2-015" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, onorevoli colleghi, tutto il mio gruppo, compresi i colleghi impossibilitati per improrogabili impegni ad essere presenti oggi in Aula, si è pronunciato a favore della mia candidatura. Perché? Abbiamo sempre considerato l’elezione del Presidente del Parlamento un atto politico forte e, in quanto tale, un’occasione non per smussare le differenze politiche tra di noi, ma al contrario per riaffermarle con grande chiarezza, almeno al primo turno, se ce ne sarà più di uno. Principio che ci sembra ancor più vero questa volta, dato che la seconda metà della legislatura parlamentare sarà caratterizzata dal dibattito sul futuro dell’Europa. A questo proposito l’onorevole Poettering difende con coerenza e senza ambiguità alcuna una certa visione dell’Europa in cui si possono riconoscere senza difficoltà la maggior parte dei deputati conservatori e liberali del gruppo del Partito popolare europeo (Democratici cristiani) e dei Democratici europei e del gruppo dell’Unione per l’Europa delle nazioni.</p>
      <p sl="fr">Si dovrebbe riconoscere il fatto che, da parte mia, difendo, in quest’Aula, con la stessa coerenza e la stessa assenza di ambiguità dell’onorevole Poettering, un’altra visione dell’Europa, che potrebbe essere definita un’alternativa a quella che chiamiamo l’Europa liberale.</p>
      <p sl="fr">Se dovessi definirla genericamente, citerei cinque dimensioni. Innanzi tutto, c’è una dimensione sociale. Dobbiamo smettere di contrapporre modelli sociali che tendono sistematicamente ad erodere le conquiste sociali di numerose generazioni. Poi c’è la dimensione ambientale. Dobbiamo resistere alla tentazione sempre più forte di limitare le nostre ambizioni in nome della competitività in un contesto economico aperto. C’è poi la dimensione del mutuo sostegno. Dobbiamo eliminare qualsiasi forma di esclusione, mobilitare tutti gli strumenti di cui disponiamo per combattere le disparità di sviluppo e dobbiamo voltare le spalle alla fortezza Europa. Soprattutto, c’è una dimensione democratica. Dobbiamo stimolare lo spirito critico, osare dare la parola ai cittadini e accettare di rimettere in discussione quanto va rimesso in discussione. Infine, c’è una dimensione mondiale. Dobbiamo servirci di tutto il nostro ascendente per trasformare le relazioni internazionali. Dobbiamo unire le nostre forze per opporci alla guerra in Iraq e per lottare per una pace giusta in Palestina e per un vero partenariato con l’Africa. Nelle nostre relazioni con gli Stati Uniti deve prevalere il principio secondo cui siamo alleati ma non allineati.</p>
      <p sl="fr">La mia candidatura non ha che un obiettivo: offrire ai colleghi che si identificano con questa volontà di cambiamento e con questa esigenza di riflessione critica sul modello sociale attuale l’occasione di esprimere le loro convinzioni. Democrazia significa accettare le decisioni della maggioranza e non c’è il minimo dubbio che l’onorevole Poettering sarà il prossimo Presidente del Parlamento europeo e sarà il Presidente di tutti noi. Democrazia significa anche rispetto della persona. Voglio ribadire qui in Aula che non posso che apprezzare la lealtà e la cooperazione di cui ha dato prova l’onorevole Poettering alla Conferenza dei presidenti, di cui facciamo parte entrambi da sette anni e mezzo.</p>
      <p sl="fr">La democrazia è comunque, innanzi tutto, un dibattito di idee e tra qualche istante questo principio sarà affermato con voto chiaro, privo di qualsiasi ambiguità e che rifletterà le nostre convinzioni. Condividiamo tutti una responsabilità politica. Per questo, da parte mia, non ho sentito la necessità di condurre alcuna campagna elettorale. Spetta ad ognuno di noi assumersi le proprie responsabilità tenendo gli occhi bene aperti.</p>
    </intervention>
    <intervention id="2-016" speaker_id="28369" is_mep="True" mode="spoken" role="Presidente" name="Giovanni BERLINGUER" nationality="Italy" birth_date="09-07-1924" birth_place="Sassari" p_group="Socialist Group in the European Parliament" m_state="IT">
      <p sl="unknown">Ringrazio i quattro oratori per i loro interventi e per non aver superato il proprio tempo di parola.</p>
    </intervention>
  </section>
  <section id="creitem3" title="3. Elezione del Presidente del Parlamento europeo">
    <intervention id="2-018" speaker_id="28369" is_mep="True" mode="spoken" role="Presidente" name="Giovanni BERLINGUER" nationality="Italy" birth_date="09-07-1924" birth_place="Sassari" p_group="Socialist Group in the European Parliament" m_state="IT">
      <p sl="unknown">Conformemente alle disposizioni del nostro Regolamento procediamo ora all’elezione del Presidente.</p>
      <p sl="unknown">Invito gli scrutatori a recarsi alle urne.</p>
      <p sl="unknown">Invito altresì gli onorevoli colleghi a recarsi all’urna corrispondente all’iniziale del loro cognome.</p>
      <p sl="unknown">Dichiaro aperto lo scrutinio.</p>
      <a text="(I deputati espletano la procedura di voto)"/>
      <p sl="unknown">Dichiaro chiuso lo scrutinio.</p>
      <a text="(La seduta, sospesa alle 11.05 per consentire lo spoglio delle schede, riprende alle 12.00)"/>
      <p sl="unknown">Comunico il risultato dello scrutinio per l’elezione del Presidente.</p>
      <p sl="unknown">Numero dei votanti: 715</p>
      <p sl="unknown">Schede bianche o nulle: 26</p>
      <p sl="unknown">Voti espressi: 689</p>
      <p sl="unknown">Maggioranza assoluta per l’elezione al primo scrutinio: 345</p>
      <p sl="unknown">Hanno ottenuto:</p>
      <p sl="unknown">onorevole Jens-Peter Bonde: 46 voti</p>
      <p sl="unknown">onorevole Francis Wurtz: 48 voti</p>
      <p sl="unknown">onorevole Monica Frassoni: 145 voti</p>
      <p sl="unknown">onorevole Hans-Gert Poettering: 450 voti</p>
      <p sl="unknown">L’onorevole Hans-Gert Poettering ha ottenuto la maggioranza assoluta dei voti espressi ed è dunque eletto Presidente del Parlamento.</p>
      <a text="(L’Assemblea, in piedi, applaude il nuovo Presidente)"/>
      <p sl="unknown">Onorevole Poettering, le mie congratulazioni per l’elezione; la invito a occupare il posto di Presidente che le spetta di diritto.</p>
    </intervention>
    <intervention id="2-060" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Il mio primo compito è quello di ringraziare il Presidente decano del Parlamento, onorevole Berlinguer, per aver condotto queste elezioni in maniera così sapiente e corretta. Per questo merita i nostri più profondi ringraziamenti.</p>
      <a text="(Applausi)"/>
      <p sl="unknown">Signor Presidente della Commissione, onorevoli colleghi, vorrei ringraziarvi tutti sinceramente per avermi conferito il compito importante, ma anche difficile e di grande responsabilità, di presiedere il Parlamento europeo. Mi impegnerò con tutte le mie forze per servire i cittadini dell’Unione europea, la democrazia e il parlamentarismo. Desidero dare il mio contributo in vista della costruzione di un’Unione europea democratica, forte ed efficace in Europa e nel mondo. La dignità dell’uomo, il rispetto del diritto e l’affermazione della solidarietà tra i popoli dell’Unione europea saranno i principi guida del mio impegno. Ai cittadini dell’Unione europea vorrei dire che solo insieme i nostri popoli avranno qualche probabilità di poter difendere i nostri valori e i nostri interessi nel mondo.</p>
      <a text="(Applausi)"/>
      <p sl="unknown">Onorevoli colleghi, sono lieto di poter dire che il Presidente dell’istituzione che ha fatto e che farà così tanto per la causa dei valori europei, con cui vogliamo cooperare in modo positivo, è presente con noi oggi in Aula. Sto parlando di René van der Linden, Presidente dell’Assemblea parlamentare del Consiglio d’Europa, e gli rivolgo un caloroso benvenuto.</p>
      <p sl="unknown">Onorevoli colleghi, intendo presentarvi il mio programma di lavoro martedì 13 febbraio alle 10, a condizione naturalmente che i presidenti di gruppo – che sono persone molto potenti – siano d’accordo. Il Presidente del Parlamento europeo è vincolato dalle loro decisioni. Inviterò i Presidenti di tutte le Istituzioni dell’Unione europea nonché tutti gli ex Presidenti del Parlamento europeo.</p>
      <p sl="unknown">La mia intenzione è di dimostrare che, qualsiasi sia la nostra posizione politica, qualsiasi siano le convinzioni e gli ideali che ci guidano, siamo vincolati dalla ferma volontà di fare dell’Unione europea, pur conservando le identità dei nostri popoli, un’unione sempre più coesa di popoli, come sancito dai Trattati.</p>
      <p sl="unknown">Vorrei ora ringraziare a nome di tutti il mio predecessore, onorevole Borrell Fontelles, per il suo instancabile impegno. Lo faccio per una ragione particolare e personale, in quanto, nello svolgimento della mia funzione precedente, come presidente di gruppo, ho avuto con il Presidente Borrell contatti positivi e fruttuosi. La ringrazio moltissimo, Presidente Borrell.</p>
      <a text="(Applausi)"/>
      <p sl="unknown">Ora, onorevoli colleghi, guardo con interesse alla possibilità di collaborare con tutti voi in questa nuova funzione, nello svolgimento della quale mi sforzerò di essere per voi sempre un Presidente leale e obiettivo. E chiedo anche a voi lealtà e oggettività nella valutazione del mio lavoro. Grazie.</p>
      <a text="(Applausi)"/>
      <p sl="unknown">E ora passiamo ad una serie di interventi da parte dei presidenti di gruppo. Ha facoltà il presidente del gruppo del Partito popolare europeo (Democratici cristiani) e dei Democratici europei, onorevole Daul, con cui mi congratulo per l’elezione.</p>
    </intervention>
    <intervention id="2-022" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE . – Signor Presidente, onorevole Poettering, signor Presidente della Commissione, a nome del gruppo del Partito popolare europeo (Democratici cristiani) e dei Democratici europei e dei suoi 277 membri, desidero congratularmi calorosamente per la sua elezione alla Presidenza del Parlamento. Il Parlamento europeo è la voce dei cittadini europei. E ora questa voce sarà la sua, signor Presidente.</p>
      <p sl="fr">Per il nostro gruppo politico la sua elezione costituisce un momento importante. Lei è stato presidente della principale forza politica del Parlamento per otto anni e sappiamo che ha tutte le qualità necessarie per esercitare le sue nuove funzioni con molto coraggio, determinazione, convinzione e soprattutto umanità.</p>
      <p sl="fr">Ringrazio tutti i colleghi che hanno voluto riporre in lei la loro fiducia. Sono certo che non rimpiangeranno la loro scelta. Desidero anche congratularmi con gli onorevoli Bonde, Frassoni e Wurtz e dire loro quanto ho apprezzato l’elevato livello della loro campagna. Molti parlamenti nazionali meriterebbero sicuramente campagne di questo tipo.</p>
      <a text="(Applausi)"/>
      <p sl="fr">Signor Presidente, l’Europa le è già grata per il suo impegno politico e personale a favore della riunificazione del continente. Il Parlamento e le Istituzioni europee in generale hanno già beneficiato di quello che lei ha fatto per rafforzare i loro poteri. Sappiamo che farà in modo che tutti i deputati europei possano trarre vantaggio dalla sua esperienza, dalle sue conoscenze e dalla sua convinzione. Sappiamo che, da statista europeo, lei è soprattutto e principalmente attento alla persona umana, al rispetto della dignità e della libertà.</p>
      <p sl="fr">Congratulazioni! I migliori auguri per la sua nuova funzione e perché abbia il coraggio necessario per svolgerla. Signor Presidente, sappia che potrà sempre contare sul sostegno indefettibile del gruppo del Partito popolare europeo (Democratici cristiani) e dei Democratici europei.</p>
    </intervention>
    <intervention id="2-023" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Sulla base dell’esperienza dei Presidenti precedenti mi è stato detto che si ripongono sempre le più grandi aspettative nella famiglia politica alla quale si appartiene, ed è sempre stata questa la cosa più difficile. Spero che questa volta le cose vadano come ha detto lei.</p>
    </intervention>
    <intervention id="2-024" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, onorevoli colleghi, inizierò seguendo l’esempio dell’oratore che mi ha preceduto e ringrazio quindi gli onorevoli Wurtz, Bonde e Frassoni. L’elezione si è svolta in modo dignitoso, il dibattito è stato altrettanto dignitoso, sempre leale e amichevole da ogni punto di vista. Mi congratulo con tutti e tre per il risultato che hanno ottenuto e mi congratulo con lei, signor Presidente, per essere stato eletto a presiedere questo Parlamento.</p>
      <p sl="de">Le posso dire, onorevole Poettering, che il gruppo socialista al Parlamento europeo coopererà lealmente con lei, come Presidente, così come ci aspettiamo che il Presidente eserciti la sua funzione nella più completa neutralità e sia sempre un partner affidabile e leale per il nostro gruppo. Nessuno tra coloro che la conoscono, onorevole Poettering, può avere in merito il benché minimo dubbio. Per questo guardiamo fiduciosi a questi prossimi due anni e mezzo di cooperazione con lei, Presidente neoeletto di questo Parlamento, durante i quali speriamo che insieme potremo contribuire al successo dell’integrazione europea.</p>
      <p sl="de">Signor Presidente, poiché mi annovero tra coloro che hanno avuto il privilegio di conoscerla un po’ meglio in questi ultimi anni, mi permetto di aggiungere un’osservazione personale alle congratulazioni formulate a nome del gruppo. Chiunque la conosca personalmente e bene sa che la sua posizione politica è inscindibile dalla sua storia personale e dal corso che ha seguito la sua vita. Lei è nato nel settembre del 1945 e tutti quelli che la conoscono sanno che suo padre fu ucciso nel marzo del 1945, negli ultimi giorni della Seconda guerra mondiale, e che lei non lo ha mai conosciuto. Sono certo che l’esperienza di un’infanzia e di una giovinezza senza padre le abbia insegnato qualcosa, l’abbia portata verso la politica europea e verso il lavoro di unificazione europea e che sia stata questa esperienza – che, in Germania, tra le persone della sua generazione, è in effetti forse più la regola che l’eccezione – a darle la motivazione per lottare in vista dell’unificazione europea come ha fatto lei.</p>
      <p sl="de">E proprio questo lavoro di unificazione, l’importante ruolo da lei svolto, la sua personalità che l’ha condotta ad avere una parte molto attiva, la storia della sua vita l’hanno portata ora al vertice di questo Parlamento europeo. Per questo, vorrei aggiungere a quanto già detto che sono certo che, se la nostra nazione, il nostro popolo, avesse potuto seguire una via diversa da quella che ha effettivamente imboccato, se suo padre non fosse stato ucciso, se avesse potuto vedere dove è arrivato suo figlio – Hans-Gert Poettering – nel percorso che ha intrapreso, sarebbe sicuramente stato fiero di lui, così come i suoi figli oggi hanno tutti i motivi per essere fieri del loro padre. Bravo, complimenti!</p>
      <a text="(Applausi)"/>
    </intervention>
    <intervention id="2-025" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, le rivolgo le mie più vive congratulazioni per la sua elezione alla Presidenza di questo Parlamento. E’ il degno coronamento di un’eccezionale carriera parlamentare, iniziata sin dalle prime elezioni a suffragio universale del Parlamento europeo.</p>
      <p sl="en">Lei sa che il mio gruppo si era opposto al processo mediante il quale lei e i socialisti vi siete spartiti l’Aula durante questa legislatura. Ciononostante, credo che la maggioranza del mio gruppo abbia votato per lei, riconoscendo la sua esperienza, ammirando il lavoro politico da lei svolto in Parlamento e convinto che lei possa essere un Presidente obiettivo e leale.</p>
      <p sl="en">Nei cinque anni durante i quali ho avuto l’onore di dirigere il mio gruppo ho apprezzato i nostri rapporti improntati alla cooperazione. So che lo stesso vale per il mio predecessore, Pat Cox, che mi ha chiesto di rivolgerle i suoi più cari saluti in questa giornata. Ma come lei ben sa, in politica un’aureola può diventare rapidamente un cappio e la nostra reputazione dipende dalla capacità di raccogliere sfide sempre nuove. Spero che ascolterà il coro che in Aula, sempre più forte, si pronuncia a favore della riforma. Dopo aver anticipato i nostri cittadini nel portare avanti la causa dell’integrazione europea, i leader dei nostri Stati membri ora rischiano di rimanere indietro. Il Parlamento adesso ha l’opportunità di assumere una posizione di guida nella costruzione di quell’Unione europea di cui abbiamo bisogno per affrontare le sfide che ci attendono. A tale scopo occorre un Parlamento pensato e organizzato in modo tale da essere in grado di raccogliere la sfida. Spero che potremo lavorare insieme per costruire questo Parlamento con lei, durante il suo mandato di Presidente, per il quale le rivolgo i miei migliori auguri.</p>
      <a text="(Applausi)"/>
    </intervention>
    <intervention id="2-026" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN . – Signor Presidente, onorevoli colleghi, il nostro gruppo celebra oggi un momento importante con la sua elezione, infatti siamo convinti che la sua elezione, nel giorno in cui il Parlamento rappresenta ben ventisette paesi, sia anche un nuovo impulso all’Europa delle cose non soltanto sussurrate e all’Aula nella quale le chiarezze e le limpidezze siano tali per cui i gruppi contino e le persone contino per quello che dicono, per quello che fanno e non soltanto per le concezioni numeriche.</p>
      <p sl="it">Abbiamo appuntamenti difficili e importanti: in queste quattro mie legislature al Parlamento europeo ho visto come hai lavorato e perciò è con fiducia che immagino un percorso di questa legislatura, di questa seconda parte di legislatura, capace di rendere il Parlamento europeo in grado di non occuparsi più di tante cose sterili, ma di affrontare più seriamente alcune grandi sfide.</p>
      <p sl="it">Penso a come abbiamo dimenticato in molte occasioni l’Africa, a come siamo silenziosi rispetto a ciò che sta avvenendo in Nigeria, a come l’Unione europea abbia sbagliato obiettivo per quanto riguarda la Somalia, appoggiando più i terroristi che il governo legittimo.</p>
      <p sl="it">Penso alle cose funzionali, alle traduzioni che servono, perché come tu hai giustamente ricordato oggi, se dobbiamo parlare con le altre culture e crescere insieme ad esse, abbiamo bisogno però di difendere anche le nostre identità e le nostre tradizioni. In questo spirito e in questo auspicio speriamo di aprire oggi una nuova, importante, pagina, la quale ci renda effettivamente capaci di dare vita alle riforme istituzionali che ci servono, ma anche di essere più vicini ai nostri cittadini. Buona fortuna!</p>
    </intervention>
    <intervention id="2-027" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">a nome del gruppo Verts/ALE . – Signor Presidente, caro Hans-Gert, chi avrebbe mai potuto pensare che lei potesse essere un fan di Jimmy Cliff? “You can get it if you really want !” Sognava da così tanto tempo di poter svolgere questo lavoro a lungo agognato, che ora desidero congratularmi di cuore con lei per esserci finalmente riuscito. Bravo! Era ora che diventasse Presidente, lo riconosciamo tutti.</p>
      <p sl="de">Come tutti gli altri, non abbiamo assolutamente dubbi sul fatto che lei sarà un Presidente indipendente. Talvolta sarà difficile, per esempio, quando dovrà rappresentare il Parlamento, subendo la forte tentazione di abbracciare una certa signora che è a capo di un governo. Sono cose che poteva permettersi come presidente di gruppo, ma adesso non è più possibile. Come Presidente di questo Parlamento, d’ora in poi dovrà anteporre l’ideale europeo al suo amore per una certa signora capo di un governo. Sono curioso di vedere come se la caverà. Domani sarà il primo giorno del suo periodo di prova.</p>
      <a text="(Si ride)"/>
      <p sl="de">In secondo luogo, vorrei dire che l’indipendenza di un Parlamento si misura sulla base dell’indipendenza di chi lo amministra. Spero che lei abbia ascoltato con attenzione il discorso della collega, onorevole Frassoni. Se non l’ha fatto, gliene trasmetteremo una copia, affinché lo possa rileggere in vista della preparazione del suo programma di lavoro. Nel suo intervento l’onorevole Frassoni ha parlato dell’indipendenza della nostra amministrazione. Tutti in quest’Aula dobbiamo costituire un fronte comune perché si smetta di amministrare il Parlamento secondo le linee dei partiti. Vogliamo un’amministrazione indipendente, non politicizzata. Sarà suo compito, onorevole Poettering, come Presidente indipendente, occuparsi di questo problema.</p>
      <p sl="de">Vorrei ancora aggiungere una cosa: so che il dibattito su Strasburgo è complesso e che divide tutti i nostri gruppi, con maggioranze e minoranze favorevoli e contrarie a qualsiasi posizione immaginabile. La cosa giusta da fare sarebbe discutere di questo problema qui in Aula. In tal modo potremmo vedere emergere una chiara maggioranza a favore della soluzione della sede unica, della soluzione delle due sedi o di qualche altra soluzione. Non credo che quest’Aula possa rifiutarsi di dibattere un tema che altrove è di grande attualità ovunque, quindi il suo secondo compito consiste nel fare in modo che i problemi si discutano apertamente in quest’Aula.</p>
      <a text="(Applausi)"/>
      <p sl="de">C’è poi un terzo compito. Quando arriveremo al dibattito sulla Costituzione, le chiedo di voler sostenere coerentemente il punto di vista secondo cui solo il pubblico dibattito – e non una conferenza intergovernativa – potrà risolvere questo problema. Il Parlamento, e non una conferenza intergovernativa a porte chiuse, deve essere la sede del dibattito pubblico. Questo è il suo terzo e ultimo compito. Dica per favore alla sua beneamata signora Cancelliere federale e a tutti i capi di governo dell’Unione europea che vogliamo che sia questo Parlamento la sede del confronto.</p>
      <p sl="de">Congratulazioni. Spero che le piaccia lavorare con noi. Noi la sosterremo.</p>
      <p sl="de">Noi del gruppo Verts/ALE ci congratuliamo anche con l’onorevole Frassoni per l’eccezionale risultato ottenuto.</p>
      <a text="(Applausi)"/>
    </intervention>
    <intervention id="2-028" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Potete essere certi che ascolterò sempre con moltissima attenzione i deputati di questo Parlamento.</p>
    </intervention>
    <intervention id="2-029" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL . – Signor Presidente, le rivolgo le mie più sincere congratulazioni per la sua elezione alla Presidenza del Parlamento. A prescindere dagli accordi conclusi tra i gruppi e tenuto conto dei rapporti di forza attualmente presenti in quest’Aula, la sua elezione non è solo assolutamente legittima, ma anche del tutto logica.</p>
      <p sl="fr">Lei è ora il Presidente di tutti noi. Per quanto mi riguarda non ho alcun dubbio né sulla sua volontà né sulla sua capacità di svolgere questo ruolo, senza rinunciare naturalmente alle sue idee e alla natura del suo impegno. Lei ha convinzioni forti che sono spesso all’origine dei nostri disaccordi. Ma ha anche un codice etico che le vale un profondo rispetto e manifesta un impegno per il pluralismo che rende possibile una cooperazione costruttiva. Siamo pertanto fiduciosi.</p>
      <p sl="fr">Spero, signor Presidente, che lei possa riuscire al meglio su questa via complessa ma sicuramente interessante e gradevole che si appresta ad intraprendere.</p>
      <a text="(Applausi)"/>
    </intervention>
    <intervention id="2-030" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dal 1979 sediamo insieme in quest’Aula, e in questi anni si è creata molta fiducia.</p>
    </intervention>
    <intervention id="2-031" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="en">a nome del gruppo IND/DEM . – Signor Presidente, desidero congratularmi con lei e ringraziare tutti i deputati e i volontari che hanno consentito lo svolgimento della campagna elettorale.</p>
      <p sl="en">La sua elezione non è certo stata una grande sorpresa, infatti già dal 2004 sapevamo quale sarebbe stato il risultato. Tuttavia, abbiamo scongiurato l’incoronazione e c’è stato un dibattito. Ora lei è il Presidente eletto del Parlamento europeo. Lei ora è il Presidente per tutti i deputati. Lei è anche il mio Presidente e lei sa quale sia il mio desiderio di riforma: una sede unica, votazioni meglio organizzate, migliore legislazione, equa distribuzione della funzione di relatore e dei posti, facciate pulite a Strasburgo, rappresentanza giusta ed equa all’estero, funzionari neutrali e una Presidenza leale.</p>
      <p sl="de">Caro Hans-Gert, la conosco ormai da 27 anni ed è stato un buon collega. Ha le migliori qualifiche per essere un Presidente eccezionale e spero che ne abbia anche la volontà e il coraggio. Le mie congratulazioni per l’elezione e i migliori auguri per il nuovo anno.</p>
    </intervention>
    <intervention id="2-033" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">a nome del gruppo ITS . – Signor Presidente, il gruppo Identità, Tradizione e Sovranità si congratula con lei, naturalmente. Si congratula con lei come persona, per la sua cortesia e le altre qualità umane, sperando in una gestione imparziale del Parlamento da noi costituito.</p>
      <p sl="fr">Non neghiamo che ci dispiace un po’ che la sua elezione – peraltro del tutto meritata, visto che lei è stato finora a capo del principale gruppo di questo Parlamento – sia stata raggiunta al prezzo di un compromesso tra i due gruppi principali che, come ho avuto modo di dire ieri, sono considerati rivali dagli elettori ma, un po’ troppo spesso per i nostri gusti, sono tra loro d’accordo in merito alla gestione del Parlamento e al futuro dell’Europa.</p>
      <p sl="fr">Contiamo su di lei, signor Presidente, affinché i diritti dei deputati siano rispettati, diritti che devono essere uguali per tutti. L’immunità parlamentare di un eurodeputato la cui libertà di espressione è stata limitata deve essere tutelata sia quando il parlamentare appartiene alla corrente politica dominante sia quando appartiene ad una minoranza. Il Regolamento non deve essere modificato semplicemente per il fatto che le disposizioni da cambiare sono andate a vantaggio di un gruppo minoritario.</p>
      <p sl="fr">Mi permetto di raccontare un episodio accaduto stamani. Ho sentito il Presidente di seduta – il nostro decano d’età, onorevole Berlinguer – intervenire e concludere molto rapidamente dicendo che non poteva pronunciare alcun discorso come Presidente decano perché il Regolamento glielo vietava. Il Regolamento effettivamente non glielo consente a seguito di una modifica che ha privato il decano d’età della facoltà di intervenire quando condivideva la nostra posizione. La persona il cui discorso ha indotto la modifica è stato Claude Autant-Lara, il più grande cineasta francese. E’ stato dopo il suo discorso, effettivamente controverso, che è stata modificata siffatta disposizione del Regolamento. E’ increscioso che questa meschineria ci abbia poi privato della possibilità di ascoltare i discorsi che avrebbero potuto pronunciare Otto von Habsburg oppure, stamani, il decano d’età, onorevole Berlinguer, anche se non ha esattamente le mie stesse opinioni politiche.</p>
      <p sl="fr">Infine, signor Presidente, contiamo su di lei per difenderci e per sostenere i diritti e la dignità degli eurodeputati. Il suo predecessore, Pat Cox, ha saputo farlo quando l’onorevole Schulz, per esempio, era stato attaccato dal Presidente del Consiglio in carica dell’epoca. Ho sentito commenti sul mio gruppo – formulati, per esempio, dalla rappresentante della Commissione, signora Wallström – assolutamente fuori luogo. Sarebbe il caso di ricordare a questa funzionaria che è il Parlamento che controlla la Commissione, e non viceversa. Tutti gli eurodeputati sono membri a pieno titolo di questo Parlamento. Mettere in quarantena certi deputati significherebbe mettere in atto una politica di discriminazione verso i loro elettori e contiamo proprio su di lei affinché contrasti una tendenza che sarebbe l’espressione di una deplorevole deriva verso il totalitarismo.</p>
      <a text="(Applausi)"/>
    </intervention>
    <intervention id="2-034" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Desidero anch’io esprimerle le mie più sincere e calorose congratulazioni per la sua elezione. Le auguro di poter godere di buona salute nello svolgimento di questa funzione e anche di avere molta pazienza per le sue responsabilità decisionali.</p>
      <p sl="sk">C’è una richiesta che vorrei rivolgerle e che non è stata citata negli interventi precedenti, in quanto tutti gli oratori intervenuti rappresentavano i quindici vecchi Stati membri. Vorrei chiederle di ricordare che oggi l’Unione europea è composta da 27 Stati membri, e vorrei anche chiederle di rispettare e di cercare di aiutare i funzionari dei dodici nuovi Stati membri, i cui deputati europei sono stati anch’essi eletti nella speranza che la loro voce possa essere qui ascoltata. Per quanto riguarda i deputati non iscritti, vorrei altresì chiederle di porre fine alla discriminazione cui sono sottoposti.</p>
      <p sl="sk">I miei migliori auguri per questa sua nuova funzione – tengo le dita incrociate per lei.</p>
    </intervention>
    <intervention id="2-035" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, a titolo personale e a nome della Commissione europea, desidero sinceramente congratularmi con lei. Mi fa molto piacere vederla alla Presidenza del Parlamento europeo.</p>
      <p sl="en">Oggi il Parlamento europeo ha eletto un nuovo leader le cui qualità personali e politiche sono assolutamente idonee a ricoprire questa alta carica. So che il Presidente è una persona di grande integrità e animata da un progetto politico – qualità che saranno necessarie per questo lavoro così complesso.</p>
      <p sl="en">Negli otto anni in cui ha presieduto il suo gruppo, signor Presidente, lei ha portato avanti il progetto di un’Europa politica come unica garanzia per un’Europa pacifica e prospera. Il suo attaccamento ai valori fondamentali di giustizia, diritti umani e dignità dell’essere umano è stato per tutti questi anni la caratteristica distintiva del suo lavoro.</p>
      <p sl="en">Desidero ricordare la sua imparzialità verso tutti, dal suo insistere sul fatto che tutti devono essere trattati nello stesso modo all’interno del Parlamento all’idea secondo cui, nell’Unione europea, nessun paese è più grande di un altro. Abbiamo tutti apprezzato la sua onestà e la sua trasparenza: con l’onorevole Poettering, potete essere certi che un accordo è un accordo, e che lui lo onorerà e lo rispetterà. La sua esperienza, trattandosi di uno dei deputati di più lungo corso qui al Parlamento, sarà di inestimabile valore per tutti noi. Nessuno conosce il Parlamento e le sue consuetudini meglio di lui.</p>
      <p sl="en">Signor Presidente, lei ha sempre servito il Parlamento in modo eccellente, sostenendo ardentemente gli interessi dell’Europa e dei suoi cittadini, e promuovendo così la posizione del Parlamento europeo.</p>
      <p sl="en">Signor Presidente, vorrei ricordare quella che ritengo sarà una responsabilità speciale per il suo mandato. Lei è il primo Presidente eletto in questo Parlamento dopo il recente grande allargamento dell’Unione europea. Lei assume il suo incarico immediatamente dopo la conclusione del quinto allargamento dell’Unione europea con l’adesione di Bulgaria e Romania. Per questo è un momento davvero storico: il primo Presidente eletto da un Parlamento che rappresenta i cittadini di 27 paesi. Nessun altro parlamento al mondo può reggere il confronto.</p>
      <p sl="en">Desidero esprimere un’osservazione personale. Ieri ero a Lubiana, in Slovenia, insieme all’attuale Presidente del Consiglio, il Cancelliere Angela Merkel, e molti colleghi del Consiglio europeo, e sono rimasto davvero commosso dall’entusiasmo dei cittadini sloveni che sono ora entrati a fare parte dell’area euro. Sono stato anche toccato dall’entusiasmo e dal dinamismo che i nuovi Stati membri dell’Unione europea portano nell’Unione. Proprio per questo credo che il nostro compito comune sia quello di rendere l’Europa unita, senza paesi di prima e di seconda classe, senza cittadini di prima e di seconda classe – e lei può contare sulla nostra cooperazione per assolvere questo compito.</p>
      <p sl="en">Non ho consigli da darle: lei si occupa di politica europea da più tempo di me – anche se dimostra meno dei suoi anni, non è poi così giovane!</p>
      <a text="(Si ride)"/>
      <p sl="en">Tuttavia, vorrei attingere alla mia esperienza come Presidente di un’altra Istituzione europea – la Commissione europea – per esprimere un commento personale: l’Unione di oggi esige, più che mai, uno spirito di partenariato tra tutte le Istituzioni europee. Questa Unione è molto più complessa di prima: occorrono tempo e pazienza per pervenire al consenso necessario. Talvolta è difficile; talvolta la situazione è controversa e faticosa, ma abbiamo bisogno, più che mai, di questo spirito di partenariato.</p>
      <p sl="en">Nessuna Istituzione europea può costruire il suo prestigio e la sua posizione a spese di un’altra istituzione. E’ nell’interesse comune di tutte le Istituzioni europee rafforzarsi a vicenda al servizio del progetto europeo. E questo vale in particolare per le relazioni tra il Parlamento europeo e la Commissione europea, perché sappiamo che la causa di una maggiore e più profonda integrazione è stata portata avanti solo quando c’è stato questo spirito di cooperazione tra le nostre Istituzioni.</p>
      <p sl="en">Pertanto auspico che possa prendere vita una grande coalizione di tutti coloro che rappresentano l’Europa e i suoi valori, che abbracci ovviamente esponenti di sinistra, di destra e del centro, le cui differenze ideologiche contribuiscono alla ricchezza dell’Europa come sistema politico, ma che sono anche in grado di andare al di là di queste differenze ideologiche e che condividono quello che considero il nostro obiettivo comune: un’Europa forte e unita per la pace, la democrazia e i diritti umani.</p>
      <a text="(Applausi)"/>
    </intervention>
    <intervention id="2-036" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Signor Presidente della Commissione, grazie delle sue osservazioni. Potrà sicuramente sempre trovare nel Presidente del Parlamento europeo, e in realtà in tutto il Parlamento europeo, un partner corretto. Abbiamo ruoli diversi da svolgere, ma abbiamo la stessa ambizione: rendere l’Europa unita, in modo da difendere i nostri valori e i nostri interessi.</p>
      <p sl="unknown">Numerosi colleghi hanno ricordato nei loro interventi che i paesi piccoli e grandi dell’Unione europea godono dello stesso status . Giovedì pomeriggio, di ritorno da Strasburgo e prima di recarmi a Osnabrück, in Bassa Sassonia, farò la mia prima visita in Lussemburgo, con l’intento di sottolineare in questo modo l’uguaglianza di tutti gli Stati membri e di sottolineare altresì il grande impegno del Lussemburgo per l’Europa. I cittadini lussemburghesi hanno detto sì al Trattato costituzionale, e non dobbiamo mai dimenticare i paesi che hanno detto sì. Ora dobbiamo convincere quelli che non si sono ancora decisi e quelli che hanno detto no. Questa è la missione alla quale siamo tutti confrontati.</p>
    </intervention>
  </section>
  <section id="creitem4" title="4. Elezione dei vicepresidenti del Parlamento europeo (termine per la presentazione delle candidature): vedasi processo verbale"/>
  <section id="creitem5" title="5. Elezione dei Vicepresidenti del Parlamento europeo">
    <intervention id="2-041" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca l’elezione dei Vicepresidenti del Parlamento europeo.</p>
      <p sl="unknown">Comunico di aver ricevuto le seguenti candidature:</p>
      <p sl="unknown">Adam Bielan</p>
      <p sl="unknown">Luigi Cocilovo</p>
      <p sl="unknown">Rodi Kratsa-Tsagaropoulou</p>
      <p sl="unknown">Mario Mauro</p>
      <p sl="unknown">Edward McMillan-Scott</p>
      <p sl="unknown">Luisa Morgantini</p>
      <p sl="unknown">Pierre Moscovici</p>
      <p sl="unknown">Miguel Angel Martínez Martínez</p>
      <p sl="unknown">Gérard Onesta</p>
      <p sl="unknown">Mechtild Rothe</p>
      <p sl="unknown">Manuel António dos Santos</p>
      <p sl="unknown">Marek Siwiec</p>
      <p sl="unknown">Alejo Vidal-Quadras</p>
      <p sl="unknown">Diana Wallis</p>
      <p sl="unknown">Ciascun candidato mi ha informato di aver accettato la propria nomina come candidato.</p>
      <p sl="unknown">Tenuto conto che il numero dei candidati non supera il numero delle posizioni da assegnare, i gruppi non saranno consultati, e propongo che l’elezione avvenga per acclamazione ai sensi dell’articolo 12, paragrafo 1, del Regolamento, sebbene successivamente si procederà alla votazione per determinare l’ordine di precedenza.</p>
      <a text="(Applausi)"/>
      <p sl="unknown">Dichiaro pertanto che i candidati di cui ho appena letto i nomi sono eletti Vicepresidenti del Parlamento europeo.</p>
      <p sl="unknown">Mi congratulo con tutti per l’elezione.</p>
      <p sl="unknown">L’ordine del giorno reca la determinazione dell’ordine di precedenza dei Vicepresidenti. Poiché dobbiamo solo definire l’ordine di precedenza e i candidati sono già stati eletti, non occorre la maggioranza qualificata per questa votazione.</p>
      <p sl="unknown">Le schede sono state distribuite, pertanto possiamo procedere alla votazione.</p>
    </intervention>
  </section>
  <section id="creitem6" title="6. Elezione dei questori del Parlamento europeo (termine di presentazione delle candidature): vedasi processo verbale"/>
  <section id="creitem7" title="7. Elezione dei vicepresidenti del Parlamento europeo (seguito)">
    <intervention id="2-045" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Annuncio i risultati dello scrutinio sull’ordine di precedenza dei Vicepresidenti.</p>
      <p sl="unknown">Numero di votanti: 703</p>
      <p sl="unknown">Schede bianche o nulle: 7</p>
      <p sl="unknown">Voti espressi: 696</p>
      <p sl="unknown">I voti sono stati espressi come segue:</p>
      <p sl="unknown">Rodi Kratsa-Tsagaropoulou: 322 voti</p>
      <p sl="unknown">Alejo Vidal-Quadras: 300 voti</p>
      <p sl="unknown">Gérard Onesta: 285 voti</p>
      <p sl="unknown">Edward McMillan-Scott: 274 voti</p>
      <p sl="unknown">Mario Mauro 262 voti</p>
      <p sl="unknown">Miguel Angel Martínez Martínez: 260 voti</p>
      <p sl="unknown">Luigi Cocilovo: 234 voti</p>
      <p sl="unknown">Mechtild Rothe: 217 voti</p>
      <p sl="unknown">Luisa Morgantini: 207 voti</p>
      <p sl="unknown">Pierre Moscovici: 207 voti</p>
      <p sl="unknown">Manuel António dos Santos: 193 voti</p>
      <p sl="unknown">Diana Wallis: 192 voti</p>
      <p sl="unknown">Marek Siwiec: 180 voti</p>
      <p sl="unknown">Adam Bielan: 128 voti</p>
      <p sl="unknown">Congratulazioni a tutti i Vicepresidenti: mi auguro che lavoreremo bene insieme nell’Ufficio di presidenza.</p>
      <p sl="unknown">Conformemente all’articolo 14, paragrafo 2, del Regolamento, l’ordine di precedenza dei Vicepresidenti è determinato dall’ordine secondo il quale essi sono stati eletti e, in caso di parità di voti, dall’età.</p>
    </intervention>
  </section>
  <section id="creitem8" title="8. Elezione dei questori del Parlamento europeo">
    <intervention id="2-047" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca l’elezione dei Questori del Parlamento europeo.</p>
      <p sl="unknown">Comunico di aver ricevuto le seguenti candidature:</p>
      <p sl="unknown">Mia de Vits</p>
      <p sl="unknown">Szabolcs Fazakas</p>
      <p sl="unknown">Ingo Friedrich</p>
      <p sl="unknown">Astrid Lulling</p>
      <p sl="unknown">Jan Mulder</p>
      <p sl="unknown">James Nicholson</p>
      <p sl="unknown">Ciascun candidato mi ha informato di aver accettato la nomina come candidato.</p>
      <p sl="unknown">Dato che il numero dei candidati non supera il numero delle posizioni da assegnare, il Presidente propone di eleggere i Questori per acclamazione in conformità dell’articolo 12, paragrafo 1, del Regolamento e di procedere a una votazione elettronica onde determinare l’ordine di precedenza dei Questori.</p>
      <a text="(Applausi)"/>
      <p sl="unknown">Dichiaro pertanto che tutti i candidati sono stati eletti Questori del Parlamento europeo. Congratulandomi ancora una volta con tutti questi deputati per la loro elezione, mi auguro che avremo una buona cooperazione in seno all’Ufficio di presidenza.</p>
      <p sl="unknown">Procediamo ora a determinare l’ordine di precedenza dei Questori tramite una votazione elettronica a scrutinio segreto. Poiché dobbiamo solo stabilire l’ordine di precedenza, non occorre la maggioranza qualificata per questa votazione.</p>
      <p sl="unknown">Dopo la votazione</p>
      <p sl="unknown">Onorevoli colleghi,</p>
      <p sl="unknown">comunico il risultato della votazione per l’elezione dei Questori.</p>
      <p sl="unknown">Votanti: 669</p>
      <p sl="unknown">Schede bianche o nulle: 16</p>
      <p sl="unknown">Voti espressi: 653.</p>
      <p sl="unknown">I voti sono stati espressi come segue:</p>
      <p sl="unknown">James Nicholson: 334 voti</p>
      <p sl="unknown">Astrid Lulling: 298 voti</p>
      <p sl="unknown">Mia De Vits: 285 voti</p>
      <p sl="unknown">Ingo Friedrich: 280 voti</p>
      <p sl="unknown">Szabolcs Fazakas: 267 voti</p>
      <p sl="unknown">Jan Mulder: 265 voti</p>
      <p sl="unknown">Conformemente agli articoli 15 e 14, paragrafo 2, del Regolamento, l’ordine di precedenza dei Questori è determinato dall’ordine secondo il quale essi sono stati eletti.</p>
      <p sl="unknown">Congratulazioni!</p>
      <p sl="unknown">Questo significa che ora possiamo annunciare la composizione del nuovo Ufficio di presidenza e i nomi dei Questori alle Istituzioni delle Comunità europee.</p>
    </intervention>
  </section>
  <section id="creitem9" title="9. Ordine del giorno della prossima seduta: vedasi processo verbale"/>
  <section id="creitem10" title="10. Chiusura della seduta"/>
</text>
