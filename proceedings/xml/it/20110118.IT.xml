<?xml version='1.0' encoding='utf-8'?>
<text id="20110118.IT" lang="it" date="2011-01-18" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Discussioni su casi di violazioni dei diritti dell’uomo, della democrazia e dello stato di diritto (annuncio delle proposte di risoluzione presentate): vedasi processo verbale"/>
  <section id="creitem3" title="3. Accordo di stabilizzazione e di associazione CE- Serbia - Accordo di stabilizzazione e associazione tra l’UE e la Serbia (discussione)">
    <intervention id="2-007-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">L’ordine del giorno reca la discussione congiunta sull’accordo tra CE e Serbia</p>
      <p sl="unknown">Accordo di stabilizzazione e di associazione CE Serbia. Raccomandazione dell’onorevole Kacin, a nome della commissione Affari esteri (A7-0362/2010). Raccomandazione sul progetto di decisione del Consiglio e della Commissione relativa alla conclusione dell’Accordo di stabilizzazione e associazione tra le Comunità europee e i loro Stati membri, da una parte, e la Repubblica di Serbia dall’altra [15619/1/2007 - C7-0341/2010 - 2007/0255(NLE)]</p>
      <p sl="unknown">Accordo di stabilizzazione e associazione tra CE e Serbia. Dichiarazioni del Consiglio e della Commissione [2010/2980 (RSP)]</p>
    </intervention>
    <intervention id="2-008-000" speaker_id="23691" name="Jelko KACIN" is_mep="True" mode="spoken" role="relatore" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">Signora Presidente, l’Accordo di stabilizzazione e associazione tra l’Unione europea e la Serbia è stato siglato nell’aprile del 2008, e l’accordo commerciale transnazionale interinale con la Serbia è stato efficacemente implementato a partire dal febbraio 2010.</p>
      <p sl="sl">Il processo di ratifica è stato avviato nel settembre 2008 quando il Parlamento serbo ha approvato l’accordo per primo.</p>
      <p sl="sl">Tale accordo fornisce un quadro di riferimento politico, giuridico ed economico per la collaborazione tra Unione europea e Serbia, e la Serbia non ha potuto proseguire lungo il cammino dell’integrazione europea se non avviando contestualmente la procedura di ratifica.</p>
      <p sl="sl">Nel 2009 non ci sono state relazioni riguardanti la Serbia al Parlamento europeo, poiché la procedura di ratifica negli Stati membri ha subito una battuta d’arresto a causa della mancata capacità serba di collaborare appieno con il tribunale internazionale per i crimini nell’ex Jugoslavia dell’Aia. Fino a questo momento undici Stati membri hanno ratificato questo accordo, ed è per questo che oggi mi rivolgo ai rimanenti Stati membri, affinché procedano quanto prima nella medesima direzione.</p>
      <p sl="sl">Se oggi ratificheremo tale accordo in quest’Assemblea sovranazionale, invieremo un messaggio forte e chiaro di sostegno all’impegno europeo della Serbia. Ciononostante, questo non necessariamente garantirà la conclusione positiva del processo di ratifica.</p>
      <p sl="sl">La risoluzione sulla Serbia, che metteremo ai voti domani, reca esattamente tale messaggio di sostegno. Dobbiamo sostenere la Serbia lungo il suo percorso difficile e non breve verso l’adesione all’Unione europea.</p>
      <p sl="sl">Essendo un paese rimasto isolato a lungo e che non è stato toccato dall’ondata di modernizzazione apportata dalla politica e dall’economia europea, la Serbia deve confrontarsi con diverse importanti sfide .</p>
      <p sl="sl">Negli ultimi due anni siamo stati testimoni di un’evoluzione nello scenario politico serbo, che ha mostrato maggiori segni di carattere filoeuropeo. I leader politici della Serbia potranno dare prova della sincerità della loro adesione ai valori e allo stile di vita europeo se riusciranno a superare i loro problemi dando attuazione a tutte le riforme necessarie.</p>
      <p sl="sl">Abbiamo già assistito ad alcuni sviluppi positivi. Abbiamo accolto molto favorevolmente la disponibilità della Serbia a giungere a un compromesso, nonché l’adozione da parte dell’Assemblea generale delle Nazioni Unite di una risoluzione congiunta sul Kosovo nel settembre 2010.</p>
      <p sl="sl">L’1 gennaio 2011 la Serbia ha abolito il servizio militare di leva, e ora intere generazioni di giovani cittadini serbi godranno di ulteriori possibilità di studio, conoscenza e sviluppo. Inoltre, anche il controllo delle forze armate da parte delle autorità civili è stato rafforzato.</p>
      <p sl="sl">D’altro canto, il cammino della Serbia verso l’Unione europea è stata ostacolato in modo considerevole dal fatto che due individui accusati di crimini di guerra dal tribunale internazionale per i crimini nell’ex Jugoslavia sono ancora latitanti.</p>
      <p sl="sl">Ratko Mladić è ricercato da più di quindici anni, ovvero dai tempi del massacro di Srebrenica, il più grande atto criminale commesso in terra europea dalla fine della seconda guerra mondiale.</p>
      <p sl="sl">Salutiamo con favore la dichiarazione del governo serbo secondo la quale portare a conclusione la collaborazione con il tribunale dell’Aia rappresenta una priorità. Invitiamo, tuttavia, le autorità della Serbia, così come ha fatto lo stesso procuratore del tribunale internazionale per i crimini nell’ex Jugoslavia, a colmare in modo convincente il divario tra la volontà politica di cui la Serbia ha dato prova e i risultati tangibili.</p>
      <p sl="sl">È giunto il momento per la Serbia di chiudere questo doloroso capitolo della propria storia e di procedere verso una riconciliazione nella regione.</p>
      <p sl="sl">La Serbia non potrà ottenere lo stato di candidato fintanto che non dimostrerà di collaborare appieno con il tribunale dell’Aia, come dichiarato nelle conclusioni del Consiglio del 25 ottobre 2010.</p>
      <p sl="sl">L’arresto e l’estradizione di coloro che sono stati incriminati rappresenterebbe la prova conclamata di tutto questo. Gli sforzi messi in atto sin’ora in questa direzione dalla Serbia non hanno prodotto alcun risultato e si sono dimostrati inadeguati.</p>
      <p sl="sl">Sono stati ottenuti dei cambiamenti significativi nei Balcani occidentali, esplicitati soprattutto dalle relazioni tra Serbia e Croazia. Salutiamo con favore l’atteggiamento del Presidente serbo, il cui nuovo approccio ha conferito un impeto decisivo alla politica per una riconciliazione duratura di questa regione.</p>
      <p sl="sl">Nonostante ciò altre sfide sono ancora presenti. Belgrado deve dare prova di un atteggiamento costruttivo nell’imminente dialogo con Priština e, al di là della questione dello status del Kosovo, i rapporti tra Belgrado e Priština debbono assumere il carattere di una vera e propria partnership affinché l’intera regione riesca ad evolvere più agevolmente verso l’Europa.</p>
      <p sl="sl">Ciò vale anche per i rapporti della Serbia con la Bosnia-Erzegovina. Belgrado deve sostenere quelle riforme che porranno la Bosnia-Erzegovina nelle condizioni di divenire un paese dotato di istituzioni proprie in grado di partecipare a una trattativa per l’adesione all’Unione europea. Al momento attuale la situazione non è ancora giunta a questo punto.</p>
    </intervention>
    <intervention id="2-009-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signora Presidente, è per me un grande privilegio e onore fare ritorno al Parlamento europeo nelle mie nuove vesti di rappresentante della Presidenza di turno Ungherese del Consiglio dell’Unione europea. Mi auguro, onorevoli parlamentari, che guarderete a me quale ex collega di questa Assemblea, e a garanzia del fatto che la Presidenza ungherese sarà una Presidenza favorevole al Parlamento.</p>
      <p sl="en">Dunque guardo con piacere, e con grandi aspettative, alla possibilità di lavorare assieme a voi nei prossimi cinque mesi e mezzo di questa Presidenza. Mi esprimerò ora nella mia lingua madre.</p>
      <p sl="hu">Presidente in carica del Consiglio. – Signora Presidente, onorevoli colleghi, è un grande onore e piacere per me partecipare a questa discussione al termine della quale il Parlamento metterà ai voti l’Accordo di stabilizzazione e associazione siglato con la Repubblica di Serbia. Desidero, inoltre, cogliere quest’occasione per esprimere la mia gratitudine al relatore del Parlamento europeo, l’onorevole Kacin, che ha stilato una relazione eccellente su questo argomento, nonché esprimere la mia sentita approvazione per la risoluzione sul processo di integrazione europea della Serbia. La Serbia, come anche altri paesi della regione, ha tratto beneficio dalla prospettiva di diventare membro dell’UE e in anni recenti questo paese ha compiuto dei progressi considerevoli in questa direzione. In un tale contesto, l’Accordo di stabilizzazione e associazione rappresenta un importante passo avanti per la Serbia lungo il cammino verso l’Unione europea.</p>
      <p sl="hu">Tale accordo consolida i legami già stretti tra Unione europea e Serbia, e stabilisce un rapporto di natura contrattuale tra le due parti, istituendo un nuovo quadro di riferimento per il dialogo politico. Esso, infatti, crea un’area di libero scambio e consolida i rapporti economici bilaterali, allo scopo di condurre a importanti benefici di carattere economico per la Serbia. L’accordo incoraggia il processo di riforme che contribuirà alla crescita dell’economia serba ed aiuterà la Serbia a sviluppare un’economia di mercato pienamente funzionante. Inoltre, tale accordo pone le basi per una maggiore collaborazione da sviluppare in futuro in diverse aree tra UE e Serbia, non ultima la lotta contro la criminalità organizzata e il commercio illegale transfrontaliero, nonché il miglioramento della normativa attualmente in vigore in materia di protezione ambientale.</p>
      <p sl="hu">Il Consiglio ha avviato il processo di ratifica dell’accordo il 14 giugno 2010. Sino ad ora undici Stati membri, tra cui, naturalmente, l’Ungheria, hanno approvato l’accordo nei rispettivi parlamenti. Confidiamo fortemente nel fatto che tutti gli Stati membri lo ratificheranno in breve tempo. Il Consiglio sarebbe lieto di vedere entrare in vigore l’Accordo di Stabilizzazione e associazione entro la fine del 2011 o al più tardi all’inizio del 2012. Questo significherebbe per la Serbia dare vita a un rapporto contrattuale ambizioso con l’Unione europea proprio nel momento in cui dà inizio ai preparativi più impegnativi per l’adesione. Il vostro voto sarà decisivo per dare maggiore risalto e far avanzare questo processo, in forza del sostegno espresso all’unanimità da parte di tutte le forze politiche alla seduta della commissione Affari esteri del 1 dicembre. La Serbia ha espresso il proprio impegno nei confronti dell’Unione europea con la richiesta di adesione presentata nel dicembre 2009. Nell’ottobre dell’anno scorso il Consiglio ha chiesto alla Commissione di presentare il proprio parere, il quale è atteso nella seconda metà del 2011.</p>
      <p sl="hu">Siamo tutti consapevoli del fatto che il processo di integrazione comporta diversi vantaggi per la Serbia. Nel contempo, la Serbia deve ancora attuare delle riforme importanti, compresi ulteriori sforzi nei settori della pubblica amministrazione, dello stato di diritto, della riforma del sistema giudiziario, della lotta alla corruzione e alla criminalità organizzata e della collaborazione con il tribunale internazionale per i crimini nell’ex Jugoslavia.</p>
      <p sl="hu">Come sottolineato anche nella relazione dell’onorevole Kacin, il processo di integrazione avanza sulla base dei progressi compiuti in questi campi. Sono lieto del fatto che siano stati ottenuti diversi risultati. Nel contempo, desidero cogliere questa occasione sottolineare come l’anno scorso la Serbia ha compiuto dei passi storici verso la pace con i suoi vicini della regione. Mi rallegro anche della stretta collaborazione tra la Serbia e l’Unione europea nell’estate del 2010, che ha portato alla risoluzione dell’ONU, consentendo l’istaurarsi del dialogo tra Belgrado e Priština. Il Consiglio dà pieno sostegno all’operato dell’Alto rappresentante Ashton al riguardo. Si tratta di una sfida importante, ma la possibilità di creare un dialogo offre sia al Kosovo che alla Serbia la possibilità di avvicinarsi all’Unione europea.</p>
      <p sl="hu">Infine, consentitemi di condividere con voi un pensiero conclusivo. Sono convinto che l’Unione europea debba tutelare la credibilità del processo di allargamento. Abbiamo in mano i mezzi per farlo. Credo che se i negoziati per l’adesione della Croazia avranno un esito positivo nel corso della Presidenza ungherese, ciò rappresenterà un segnale molto positivo anche per la Serbia, evidenziando la vitalità di tale processo e il fatto che i paesi dei Balcani hanno un posto all’interno della famiglia delle nazioni dell’Unione europea.</p>
      <p sl="hu">Signora Presidente, onorevoli colleghi, il 2011 sarà un anno importante per la Serbia, un anno che porterà sia delle sfide che delle opportunità. Saluto con favore l’opportunità che questo accordo dà alla Serbia così che riusciremo a costruire assieme un futuro comune in un’Europa in pace.</p>
    </intervention>
    <intervention id="2-011-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, per me è un grande onore e piacere rivolgermi oggi al Parlamento europeo in occasione della votazione sul consenso per l’Accordo di stabilizzazione e associazione con la Repubblica di Serbia. Desidero, inoltre, esprimere la mia gratitudine al relatore per la Serbia, l’onorevole Kacin, per la sua relazione sull’integrazione europea della Serbia.</p>
      <p sl="en">L’Accordo di stabilizzazione e associazione rappresenta un importante passo in avanti per la Serbia lungo il percorso verso l’Unione europea. Obiettivo fondamentale di questo accordo è aprire la strada alle riforme e ad un’ulteriore integrazione europea, e preparare la Serbia all’adesione all’UE. Questa importante pietra miliare sarà di incoraggiamento per la Serbia nel rinnovare i propri sforzi per promuovere la riconciliazione nella regione.</p>
      <p sl="en">L’Accordo di stabilizzazione e associazione istituisce un quadro di riferimento istituzionale globale, attraverso il consiglio e la commissione per l’Accordo di associazione e stabilizzazione, un nuovo quadro per il dialogo politico e una rete di sottocommissioni che riscoprono in modo molto esauriente la maggior parte dei settori della politica dell’Unione europea. Naturalmente, esso crea anche un organismo specifico che mette in collegamento quest’Assemblea con il Parlamento serbo, il comitato parlamentare congiunto.</p>
      <p sl="en">Da un punto di vista economico, l’Accordo di stabilizzazione e associazione prevede la graduale istituzione di una zona di libero scambio e la progressiva integrazione della Serbia nel mercato interno dell’Unione europea, conducendo così a vantaggi di natura economica sia per l’Unione europea che per la Serbia. Come accadde in Europa centrale negli anni ‘90, tale accordo incoraggerà gli investimenti, specie quelli indiretti, e contribuirà in modo significativo alla crescita dell’economia serba, aiutando la Serbia a incamminarsi verso un’economia di mercato funzionante.</p>
      <p sl="en">I benefici derivanti dall’accordo di cui godrà l’Unione europea sono ugualmente rilevanti. Il mercato della Serbia diviene così accessibile agli esportatori dell’UE. Le tariffe relativamente elevate in vigore in passato verranno completamente smantellate nell’arco di un paio d’anni, ad eccezione di pochi prodotti agricoli particolarmente sensibili.</p>
      <p sl="en">Inoltre, integrando gradualmente la Serbia nel mercato interno, le condizioni per gli investitori diverranno più stabili e prevedibili. Le regole sulla concorrenza e le sovvenzioni Statali sono in linea con quelle dell’Unione europea. La tutela dei diritti di proprietà intellettuale viene anch’essa gradualmente portata agli standard dell’Unione europea. Anche l’importante mercato degli appalti pubblici serbi viene aperto progressivamente alle imprese europee.</p>
      <p sl="en">Rinsaldare i rapporti con la Serbia comporta diversi altri vantaggi per l’Unione europea in particolare, poiché faciliterà la collaborazione nei settori della giustizia, della libertà, della sicurezza, dell’ambiente, dei trasporti e della gestione doganale, per citarne solo alcuni, e tutto questo contribuisce a rendere più credibile ed efficace la politica dell’UE nell’Europa sudorientale.</p>
      <p sl="en">Infine, è particolarmente degno di nota che la Serbia abbia portato avanti l’attuazione dell’accordo interinale, entrato ufficialmente in vigore nel febbraio 2010, ma che in realtà aveva deciso di implementare subito dopo la firma nell’aprile 2008. La Serbia, dunque, ha dato prova di voler davvero procedere verso l’integrazione economica con l’Unione europea e finora ha saputo muoversi nella giusta direzione.</p>
      <p sl="en">Dal 14 giugno 2010, quando il Consiglio ha deciso di avviare il processo di ratifica dell’accordo, nove Stati membri hanno annunciato la ratifica e altri due si sono assicurati l’approvazione da parte dei loro parlamenti. La votazione odierna del Parlamento europeo dovrebbe dunque imprimere uno slancio ulteriore a tale processo, grazie al sostegno unanime e trasversale di tutti i gruppi politici. Auspico, dunque, che presto avremo la ratifica da parte degli altri Stati membri.</p>
      <p sl="en">Consentitemi di concludere facendo riferimento alla proposta di risoluzione sul processo di integrazione europea della Serbia, un contributo molto ben preparato per la discussione politica odierna. Di questo sono grato al relatore Kacin. La risoluzione invia alla Serbia sia un segnale di sostegno per il miglioramento dei rapporti tra UE e Serbia, che un segnale delle nostre aspettative riguardo alle principali sfide che la Serbia dovrà affrontare sul cammino verso l’adesione all’Unione europea. Ciò è particolarmente opportuno tenuto conto dei preparativi per il parere sulla domanda di adesione da parte della Serbia.</p>
      <p sl="en">Sono stato a Belgrado lo scorso novembre, quando ho consegnato un questionario dettagliato sull’integrazione europea al Primo ministro e al vice Primo ministro. Le autorità serbe ci stanno lavorando alacremente e attendiamo le loro risposte entro la fine del mese. Personalmente mi sento incoraggiato dall’adozione da parte del governo serbo il 30 dicembre di un piano d’azione a seguito della relazione della Commissione sullo stato di avanzamento. La Commissione analizzerà accuratamente le risposte del governo serbo ai questionari e le iniziative che verranno prese nei mesi a venire per completare la valutazione, allo scopo di presentare il proprio parere nella seconda metà del 2011.</p>
      <p sl="en">Come ha dichiarato il mio collega ungherese, il 2011 sarà un anno importante per la Serbia: un anno di sfide importanti e anche di opportunità. Il cammino è stato tracciato e gli obiettivi sono ben noti, ma spetta alla Serbia percorrerlo, soddisfarne i requisiti e, quando sarà pronta, impegnarsi nei negoziati con l’Unione europea. Sono convinto che, con il nostro sostegno, la Serbia continuerà a fare delle scelte per l’Europa e che proseguirà con il suo impegno per l’integrazione. Questo sarà un segnale importante per tutta la regione, in un momento in cui dobbiamo ribadire la dimensione europea di quest’area, così da consolidare la pace e promuovere il benessere economico nei Balcani occidentali.</p>
    </intervention>
    <intervention id="2-012-000" speaker_id="28135" name="György SCHÖPFLIN" is_mep="True" mode="spoken" nationality="Hungary" birth_date="24-11-1939" birth_place="Budapest" p_group="Group of the European People's Party (Christian Democrats)" m_state="HU">
      <p sl="en">a nome del gruppo PPE. – Signora Presidente, a mio parere la relazione sulla Serbia è eccellente, e mi congratulo con il relatore, l’onorevole Kacin.</p>
      <p sl="en">Mi sembra che la Serbia abbia finalmente deciso di voler davvero dare una dimensione europea al proprio futuro. La maggior parte della élite politica serba ritiene che questa sia la scelta più promettente. Tale determinazione deve essere considerata alla luce degli sconvolgimenti degli ultimi due decenni, in cui il paese è passato attraverso la fine del comunismo, il crollo della Jugoslavia, i conflitti che ne sono risultati, l’ascesa al potere di Slobodan Milošević, i bombardamenti del 1999, il fiorire delle mafie e della criminalità, la violenza, i profughi – un periodo storico drammatico e traumatico. La decisione di scegliere l’opzione europea rappresenta, pertanto, un traguardo significativo e va accolta come un segnale del fatto che la Serbia è divenuta un fattore di stabilità nella regione.</p>
      <p sl="en">Permangono due problemi politici rilevanti: l’arresto e il trasferimento all’Aia di Ratko Mladić e l’accettazione dell’indipendenza del Kosovo. Entrambe le questioni si scontrano con delle barriere psicologiche. Mladić ha i suoi protettori, e la perdita del Kosovo è dolorosa per una parte significativa della società serba – d’altro canto, la perdita di qualunque territorio è pur sempre dolorosa. A ciò potremmo aggiungere anche altre aree che necessitano di una certa attenzione, in particolare il miglioramento dell’amministrazione pubblica e dell’amministrazione della giustizia, l’instaurazione delle condizioni di mercato, una apertura totale della Serbia verso il suo passato, ivi compresa l’apertura dei suoi archivi.</p>
      <p sl="en">Le prospettive della Serbia lungo il suo cammino verso l’Europa sono piuttosto buone. Il suo impegno in tal senso è sotto gli occhi di tutti. I compiti dell’establishment e della società sono stati identificati e i preparativi tecnici sono in corso. Se tutto procede come dovrebbe, la Serbia dovrebbe ricevere un parere positivo quest’autunno e lo stato di paese candidato subito dopo. Il cammino verso l’Europa non sarà facile, ma tutto il continente europeo trarrà beneficio da una Serbia stabile e democratica.</p>
    </intervention>
  </section>
  <section id="creitem4" title="4. Benvenuto">
    <intervention id="2-014-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">Prima di procedere con gli interventi in elenco, desidero cogliere l’occasione per dare il benvenuto a un ospite presente alla discussione odierna: il vice Primo ministro serbo Božidar Đelić. Ministro Đelić, le porgiamo un caloroso benvenuto. Siamo molto lieti di averla tra noi.</p>
    </intervention>
  </section>
  <section id="creitem5" title="5. Accordo di stabilizzazione e di associazione CE- Serbia - Accordo di stabilizzazione e associazione tra l’UE e la Serbia (continuazione della discussione)">
    <intervention id="2-016-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">L’ordine del giorno reca la continuazione della discussione congiunta sull’Accordo tra l’UE e la Serbia.</p>
    </intervention>
    <intervention id="2-017-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">a nome del gruppo S&amp;D. – Signora Presidente, anche io desidero congratularmi con l’onorevole Kacin per il testo equilibrato e dettagliato da lui presentato. Il gruppo dell'Alleanza Progressista di Socialisti e Democratici al Parlamento Europeo sostiene con vigore l’adesione della Serbia – un paese che ha compiuto progressi enormi in anni recenti e che rappresenta una pietra angolare nel consolidamento del processo di pace e di stabilità nei Balcani occidentali. L’approvazione quest’oggi da parte del Parlamento dell’Accordo di Stabilizzazione e Associazione costituisce, dunque, un momento storico che salutiamo con favore. Nella risoluzione del Parlamento europeo abbiamo anche accolto con favore la richiesta di adesione presentata da questo paese, ma sottolineamo che altri passi in questa direzione debbono ancora essere compiuti.</p>
      <p sl="el">Deve essere chiaro che lo sviluppo della collaborazione regionale è tutt’ora una priorità per l’Unione europea nei Balcani occidentali e, pertanto, la collaborazione tra la Serbia e il tribunale internazionale per i crimini nell’ex Jugoslavia rappresenta un passaggio internazionale assolutamente obbligatorio, e tale collaborazione deve procedere celermente, non tanto perché lo vuole l’Europa, ma perché l’amministrazione della giustizia richiede la riconciliazione con il passato e consente il miglioramento delle relazioni tra i popoli dell’ex Jugoslavia.</p>
      <p sl="el">Non dobbiamo, tuttavia, dimenticare che il popolo serbo è stato vittima di questa guerra. La Serbia è ora il paese con il più elevato numero di sfollati e profughi in Europa: gente che ha bisogno di cure, di una casa e di essere reintegrata nel mercato del lavoro. L’Unione europea deve fornire un sostegno concreto a tutti gli sforzi compiuti in questa direzione, in particolare alla luce della crisi finanziaria. Salutiamo con favore, dunque, il recente impegno dei presidenti di Serbia e Croazia per giungere a una soluzione congiunta al problema dei profughi.</p>
      <p sl="el">Anche la decisione di avviare un dialogo con le autorità del Kosovo è particolarmente importante per la stabilità della regione. Noi sosteniamo tale dialogo, che riteniamo debba incominciare quanto prima, per il bene di tutti gli abitanti del Kosovo, e auspichiamo che possa contribuire al futuro europeo dei popoli di questa regione. In conclusione, desidero congratularmi con il vicepresidente del governo serbo, il ministro Đelić, per la sua dichiarazione di ieri di fronte alla commissione Affari esteri del Parlamento europeo,sul fatto che la Serbia sta cercando uno storico compromesso nel Kosovo. Si tratta di un compromesso davvero necessario e tutti dobbiamo dare il nostro contributo per il suo raggiungimento.</p>
    </intervention>
    <intervention id="2-018-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">a nome del gruppo ALDE. – Signora Presidente, come liberale debbo sottolineare che il gruppo dell'Alleanza dei Democratici e dei Liberali per l'Europa è un gruppo che ha sempre sostenuto il processo di allargamento dell’UE, poiché crediamo in un’Europa che comprenda tutti i suoi componenti, cioè in un’Europa forte e unita. Come cittadino rumeno non posso che salutare con favore il cammino europeo intrapreso dalla Serbia, sottolineando però che anche la Serbia è un paese europeo e il suo viaggio verso l’Europa non potrà essere completato senza incorrere nelle difficoltà collegate al suo tormentato passato. La Serbia, tuttavia, deve guardare avanti e cercare di dimenticare il suo passato, perché la riconciliazione con il passato non deve essere di ostacolo verso un futuro destino europeo.</p>
      <p sl="ro">Desidero sottolineare che l’attuazione corretta, efficace e scrupolosa dei criteri di Copenhagen è cruciale, per l’intera regione, Serbia compresa, poiché solo questi principi rappresentano una garanzia del rispetto dei valori europei, dello stato di diritto e di una democrazia funzionante. Credo che gli ultimi due anni, da quando cioè è stata presa la storica decisione di intraprendere il cammino verso l’integrazione europea, dimostrino che sia il governo di Belgrado sia il popolo serbo sono motivati e determinati. Entrambi credono fermamente in questo progetto europeo, poiché niente può essere più rilevante delle decisioni europee adottate da un governo che non è stato costretto a intraprenderle da requisiti di legge o dalle regole del gioco politico.</p>
      <p sl="ro">Inoltre, è fondamentale che la Serbia stabilizzi la propria economia. I segnali che ci giungono in questo momento dall’economia serba sono eccellenti. È tuttavia essenziale che in questo paese si stabilizzi anche la democrazia. Tuttavia, dobbiamo concentrare l’ attenzione sul multiculturalismo nei Balcani, poiché questa è sempre stata una questione delicata. Il problema delle minoranze in questa regione non deve essere una fonte di tensioni. Ritengo quindi indispensabile promuovere l’assistenza e il sostegno delle minoranze e la riconciliazione delle varie culture.</p>
    </intervention>
    <intervention id="2-019-000" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="nl">a nome del gruppo Verts/ALE. – Signora Presidente, il gruppo Verde/Alleanza libera europea è un grande sostenitore dell’adesione della Serbia all’Unione europea. Ci rallegriamo, pertanto, del nuovo e inequivocabile corso intrapreso dal governo attuale a favore del cammino europeo. Tuttavia, a mio parere, nessuna delle parti merita particolari attestazioni di encomio per il modo in cui sta gestendo la procedura di adesione. L’UE sta praticamente permettendo alla Serbia di prendersi gioco di lei.</p>
      <p sl="nl">Per sostenere la politica filoeuropea della Serbia, l’UE le ha concesso l’abolizione dell’obbligo di visto prima che fossero pienamente rispettati i criteri necessari. La Serbia ha ricevuto l’autorizzazione in ottobre, in cambio di un ammorbidimento della sua posizione sul Kosovo. Così facendo l’Unione europea invia il messaggio che il processo di adesione è determinato dai giochi politici e non dal rispetto dei requisiti. Non avremmo dovuto essere costretti a premiare la Serbia per il fatto che questo paese si è comportato come una democrazia europea matura. In effetti, avremmo dovuto aspettarci che la Serbia adottasse spontaneamente un atteggiamento responsabile nei confronti del Kosovo e della Bosnia, senza doverla premiare per questo, alla stessa stregua di un bimbo cui si regalano le caramelle perché si è comportato bene.</p>
      <p sl="nl">Dovremmo quanto meno smettere di cedere ogni qual volta viene affrontata la questione della ricerca di Mladić e Hadžić. Si tratta di persone che si sono rese colpevoli di crimini di guerra atroci e genocidi, a cui non si dovrebbe permettere di sfuggire alle proprie responsabilità di assassini. La Serbia può e deve fare molto di più per riuscire ad arrestarli. Non possiamo permettere che la piena collaborazione con il tribunale internazionale per i crimini nell’ex Jugoslavia passi in secondo piano rispetto agli interessi della diplomazia. L’ultima parola in merito spetta a coloro che sono in grado di giudicare se la Serbia stia collaborando appieno, ovvero al procuratore Brammertz. Per questo motivo, vi chiedo di votare a favore del nostro emendamento.</p>
    </intervention>
    <intervention id="2-020-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, i progressi della Serbia verso l’adesione all’Unione europea si stanno giustamente intensificando, come riferito nell’eccellente relazione dell’onorevole Kacin.</p>
      <p sl="en">Quando mi sono recato in Serbia lo scorso ottobre sono stato molto colpito dall’impegno e dagli sforzi profusi da un governo serbo dinamico, filooccidentale e democratico. Certamente, la Serbia deve ancora fare molto nel settore delle riforme del sistema giudiziario e della lotta al crimine organizzato. Noi del gruppo ECR auspichiamo, inoltre, che Ratko Mladić venga arrestato e trasferito all’Aia, sebbene non sia affatto certo che si trovi in territorio serbo. Tuttavia, è cruciale che i progressi compiuti dalla Serbia vengano ricambiati e premiati dall’Unione europea e dai suoi Stati membri, ad esempio procedendo ora alla ratifica dell’Accordo di stabilizzazione e associazione, anche perché alcuni dei paesi vicino la Serbia, come la Croazia, sono molto più avanti nel cammino verso l’adesione.</p>
      <p sl="en">I rapporti tra Serbia e Kosovo sono problematici ma non irrisolvibili. Personalmente, credo che una definizione equa, esauriente e definitiva fondata sulla spartizione dei territori e sul principio “terra in cambio di pace”, come avvenuto in Medio Oriente, sia il modo migliore per compiere dei progressi. A mio parere l’Unione europea dovrebbe valutare seriamente tale possibilità nel corso del prossimo dialogo con la mediazione dell’Alto rappresentante. Lasciarla cadere significherebbe essere pericolosamente poco lungimiranti e non farebbe altro che perpetuare il limbo in cui si trova il Kosovo per quanto concerne il riconoscimento internazionale da parte di UE, NATO, e ONU.</p>
    </intervention>
    <intervention id="2-021-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL. – Signora Presidente, il più importante personaggio della storia serba, San Sava, ha detto che i serbi sono un popolo sia dell’est che dell’ovest. Da qui nasce il problema che non si fidano dell’occidente perché si ritengono un popolo dell’est e non si fidano dell’est in quanto si considerano un popolo dell’occidente. In effetti la Serbia è un ponte tra Europa dell’est e dell’ovest, un paese cruciale per l’unità europea e, in definitiva, persino il romanzo del grande scrittore serbo Dobrica Ćosić Il tempo della morte , dimostra che la Serbia è determinante quando è in gioco l’unità dell’Europa.</p>
      <p sl="cs">Credo sia giunta l’ora di renderci conto dell’importanza fondamentale della Serbia per l’unità europea. Rappresenta la principale economia dei Balcani, e non potrà esservi alcuna unità in Europa senza i Balcani. Desidero sottolineare che abbiamo degli obiettivi comuni che possono essere affrontati in tempi relativamente rapidi, come il problema dei profughi in Serbia (la Serbia ospita circa 750 000 profughi sul proprio territorio), i problemi ambientali (alcuni dei quali risalgono agli anni ‘90), e la gestione operativa delle rotte navali sul Danubio (abbiamo un gruppo di lavoro congiunto nel Parlamento europeo specifico per il Danubio) e dovremmo anche assistere la Serbia nell’attuazione di una riforma coraggiosa del sistema giudiziario e nella lotta contro la criminalità organizzata.</p>
    </intervention>
    <intervention id="2-022-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">a nome del gruppo EFD. – Signora Presidente, credo che la relazione dell’onorevole Kacin sia molto equilibrata, e di questo lo ringrazio. I progressi compiuti dalla Serbia nella direzione delle riforme necessarie sono riportati in questa relazione in modo realistico. Proprio ieri, il vice Primo ministro serbo ha presentato in modo soddisfacente gli sviluppi recenti alla commissione Affari esteri.</p>
      <p sl="el">Tuttavia, una questione importante ancora irrisolta riguarda la collaborazione con il tribunale internazionale per i crimini di guerra, compreso il fatto di consegnare all’Aia gli ultimi latitanti – un presupposto indispensabile per l’avanzamento della Serbia verso l’adesione.</p>
      <p sl="el">La libertà della stampa è uno dei problemi più importanti che il governo serbo deve affrontare; non dovrebbero esserci pressioni politiche o altri condizionamenti che possano interferire con l’indipendenza dei giornalisti serbi.</p>
      <p sl="el">Un'altra questione che affligge la Serbia è il gran numero di profughi e di sfollati che hanno il problema di trovare una casa e combattere la povertà, con un tasso di disoccupazione pari al 19 per cento. Credo che dovremmo aiutare la Serbia, senza dimenticare che questo paese è uscito da poco da una guerra.</p>
    </intervention>
    <intervention id="2-023-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Signora Presidente, non dovremmo concentrarci solo sul fatto di arrestare e processare il criminale di guerra Mladić. La Serbia ha enormi problemi di criminalità organizzata. La questione è già stata sollevata in un certo numero di interventi e non dobbiamo sottovalutare queste problematiche. Senz’altro sono stati fatti dei progressi, ma non in modo nemmeno lontanamente sufficiente a garantire uno standard accettabile.</p>
      <p sl="nl">Un altro problema, naturalmente, è posto dal fatto che la Serbia è un paese povero, come tutti i paesi candidati di quest’area. Si tratta, infatti, di paesi economicamente in difficoltà e la loro adesione sarà estremamente costosa per i cittadini europei. In Serbia c’è ancora più corruzione che non in Romania e Bulgaria, paesi a cui non si sarebbe dovuto permettere di aderire all’Unione europea. Questa adesione porterà a molti problemi in termini di corruzione, e la Serbia è un paese ancor più corrotto. Si tratta di un problema a mio parere particolarmente ostinato, che non può essere risolto superficialmente. Pertanto, vi esorto a non sottovalutarlo.</p>
      <p sl="nl">Infine, la potenziale adesione della Serbia, così come l’esonero dall’obbligo di visto per i cittadini serbi, condurrà a un’emigrazione ancora maggiore verso l’Europa occidentale – e sarà un tipo di emigrazione che non comporterà alcun vantaggio per noi.</p>
    </intervention>
    <intervention id="2-024-000" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Signora Presidente, l’Accordo di stabilizzazione e associazione e l’integrazione europea della Serbia sono importanti sia per la Serbia che per l’Unione europea.</p>
      <p sl="en">Desidero fare due commenti: per negoziare adeguatamente l’accordo e gestire correttamente il processo di integrazione, l’Unione europea dovrebbe incominciare con individuare e riconoscere i propri interessi. L’Europa si trova di fronte a un problema albanese ancora irrisolto, a una mancanza di coerenza geopolitica nella sua parte meridionale, nonché al buco nero rappresentato dalla criminalità organizzata e dalla corruzione nell’area balcanica. Questo significa che al centro dell’Unione abbiamo bisogno di un mercato allargato funzionale e coeso, e anche di migliori accessi per i trasporti in quella zona. Nessuno di questi problemi può essere risolto senza il contributo della Serbia.</p>
      <p sl="en">In secondo luogo, dobbiamo evitare di cogliere qualunque occasione per trattare la Serbia come se fosse un paese europeo di serie B, pretendendo di insegnarle ciò che deve fare. La Serbia ha commesso molti errori, ma il contributo euroatlantico è stato tutt’altro che irrilevante. Il 2011 sarà certamente un anno di opportunità e di sfide sia per la Serbia che per l’Unione europea. Non saremo in grado di farvi fronte se non liberandoci del nostro narcisismo e trattando la Serbia alla pari.</p>
      <p sl="en">Solo una Serbia con piena dignità potrà essere un partner affidabile nella riconciliazione storica dei Balcani e nella storica riunificazione all’interno dell’Unione europea. La relazione dell’onorevole Kacin contribuisce in modo rilevante al raggiungimento di questo obiettivo.</p>
    </intervention>
    <intervention id="2-025-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, mi unisco a quanti hanno lodato e salutato con favore la relazione del collega Kacin, e sono pienamente d’accordo con lui sul fatto che il futuro della Serbia risieda nell’Unione europea, e che diventerà un protagonista del processo di garanzia della sicurezza e della stabilità nella regione dei Balcani occidentali.</p>
      <p sl="en">Per un decennio ho sostenuto l’obiettivo dell’adesione all’UE dei paesi dei Balcani occidentali, anche nel periodo in cui sono stato vicepresidente della delegazione dei Balcani. Ho lavorato a stretto contatto con il relatore per sostenere la concessione della facilitazione nota come “viaggio senza visto”, e sono stata molto lieta quando la Serbia l’ha ottenuta un anno fa assieme ad altri paesi. Credo che ciò rappresenti un contributo davvero cruciale per i contatti tra i popoli, per ampliarne gli orizzonti e, infine, per garantire la sicurezza in senso lato.</p>
      <p sl="en">Alcune delle sfide che la Serbia deve affrontare sono già state citate. Devo aggiungere qualcosa a proposito della sfida posta dalla riforma del sistema giudiziario. La relazione della Commissione sullo stato di avanzamento dello scorso autunno ha espresso una certa preoccupazione per il fatto che le procedure per confermare le nomine sono state scarsamente trasparenti, mettendo così a repentaglio il principio di indipendenza della magistratura e spianando la strada al rischio di pressioni politiche. Questo è chiaramente un problema cruciale in termini del rispetto dello stato di diritto.</p>
      <p sl="en">Per quanto concerne la cooperazione con il tribunale internazionale per i crimini di guerra nell’ex Jugoslavia dell’Aia, l’onorevole Kacin ha riferito ieri sera alla commissione Affari esteri che la Serbia sta facendo tutto il possibile per localizzare e arrestare le ultime due persone accusate di crimini di guerra, e trasferirle all’Aia. Tuttavia, il procuratore capo Brammertz, nel suo intervento presso il Consiglio di sicurezza delle Nazioni Unite lo scorso settembre, ha dichiarato che la Serbia deve colmare il divario tra l’impegno espresso a parole per questi arresti e l’efficacia delle sue operazioni sul campo. Non vediamo ancora alcun risultato. La Serbia deve adottare un approccio più proattivo nell’arresto di questi latitanti, poiché vi è ancora un divario tra retorica e realtà, e questo divario deve assolutamente essere colmato.</p>
    </intervention>
    <intervention id="2-026-000" speaker_id="96662" name="Franziska Katharina BRANTNER" is_mep="True" mode="spoken" nationality="Germany" birth_date="24-08-1979" birth_place="Lörrach" p_group="Group of the Greens/European Free Alliance" m_state="DE">
      <p sl="de">Signora Presidente, anche noi invochiamo l’adesione dei Balcani occidentali all’Unione europea, e dunque anche quella della Serbia, naturalmente. Sia chiaro, ciascun paese è distinto dagli altri, ma la regione è tutta interconnessa e l’azione di uno qualsiasi di questi paesi ha un effetto cruciale sull’esito dell’intero processo.</p>
      <p sl="de">In questo contesto desidero far notare ancora una volta che, per noi, la procedura di adesione della Serbia non può ulteriormente procedere in assenza del via libero definitivo del tribunale internazionale e, come ha or ora chiesto il mio onorevole collega, di una collaborazione maggiormente proattiva, e soprattutto più efficace, con il tribunale.</p>
      <p sl="de">Tuttavia abbiamo anche registrato alcuni sviluppi positivi. Uno di questi è l’adozione di una legge a tutela delle pari opportunità, da noi salutata con favore. Ciò che ora desideriamo è vederne l’attuazione in tempi molto rapidi e chiediamo alla Commissione di allocare dei finanziamenti per sostenere tale processo. Per far sì che questa regione cresca in modo omogeneo, è necessario rafforzare la rete di trasporti pubblici verso e attraverso l’area in questione. Anche in questo caso chiedo alla Commissione di dare un maggiore sostegno, anche economico, alla regione, attraverso lo strumento di assistenza preadesione, poiché siamo convinti dell’importanza dei contatti tra i popoli, e non solo tra i leader politici, e questi vengono tanto più agevolati quanto più per le popolazioni diviene facile spostarsi.</p>
      <p sl="de">Vorrei anche accennare brevemente alla questione della mobilità prima di concludere, specie per quanto concerne la questione delle targhe automobilistiche che Belgrado continua a rilasciare per sette regioni del nord del Kosovo. Chiediamo a Belgrado di porre finalmente fine all’emissione di targhe di immatricolazione per il Kosovo.</p>
    </intervention>
    <intervention id="2-027-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signora Presidente, la Serbia è un paese europeo. La Serbia fa parte della storia europea. La Serbia fa parte della cultura europea. La Serbia non fa solo parte della geografia europea. Pertanto, la Serbia deve essere parte integrante della geografia politica dell’Europa e noi non dobbiamo continuare a cercare dei pretesti per prolungare il cammino della Serbia verso l’Unione europea. Sono del parere che l’Unione europea abbia talvolta trattato questo paese con sufficienza e che vi siano state delle disparità di trattamento tra alcuni paesi balcanici e la Serbia. Dobbiamo porre fine a questa disuguaglianza una volta per tutte. Smettiamola di cercare – lo ripeto – dei pretesti per prolungare il cammino serbo verso l’Unione europea. La nazione serba ha fatto abbastanza per poter ricevere al più presto un posto tra le nazioni d’Europa.</p>
    </intervention>
    <intervention id="2-028-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signora Presidente, al momento la crisi economica in Serbia e nei Balcani occidentali sta giungendo al culmine. Questa situazione precaria porta con sé il pericolo di una ripresa dei populismi e dei nazionalismi. Commissario Füle non è forse ora di istituire un fondo di sviluppo per i Balcani occidentali sulla falsariga del piano Marshall?</p>
      <p sl="nl">Ho per lei anche un secondo quesito, signor Commissario. Ieri ho appreso da fonti informate di un nuovo potenziale focolaio in Serbia relativo alle attività di forze islamiche fondamentaliste situate nella regione di Sandžak. A tale proposito un nome che circola è quello del mufti regionale Zukorlić. Quali informazioni specifiche sono a disposizione della Commissione a questo proposito e quali contromisure sono state prese in considerazione?</p>
    </intervention>
    <intervention id="2-029-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Signora Presidente, decine di migliaia di bulgari vivono nell’est della Serbia, nella zona intorno a Bosilegrad e Caribrod. Essi rappresentano una minoranza rimasta in Serbia dopo la fine della prima guerra mondiale.</p>
      <p sl="bg">Non sarebbe un’esagerazione dire che essi sono tra i popoli più poveri dell’Europa. Non solo il governo serbo non è riuscito a fare nulla per loro, ad esempio con degli investimenti per rimettere un po’ in moto l’economia della regione, ma lo scorso novembre, senza alcuna spiegazione e violando i suoi impegni internazionali, ha impedito a un gruppo di cittadini bulgari di aiutare i bambini della regione per permettere loro di recarsi in Bulgaria per studiare.</p>
      <p sl="bg">Desidero ricordare ai rappresentati del governo serbo che la libera circolazione delle persone e l’apertura delle frontiere costituiscono un valore fondamentale dell’Unione europea e che, fintanto che non saranno in grado di comprenderlo e comportarsi di conseguenza non vi sarà alcun posto in Europa per loro.</p>
    </intervention>
    <intervention id="2-030-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signora Presidente, signora Presidente Győri, signor Commissario, onorevoli colleghi, desidero ringraziare l’onorevole Kacin per quanto da lui presentato. La sua relazione argomenta in modo chiaro la tesi a favore di un voto positivo.</p>
      <p sl="de">Credo che, per tutte le questioni in cui continuiamo a criticare la Serbia, per tutte le richieste di processi di riforma interna, della necessità di collaborazione con il tribunale internazionale per i crimini di guerra nell’ex Jugoslavia, per le questioni relative alla lotta contro la corruzione, fenomeno particolarmente pervasivo in Serbia dove le attività di stampo mafioso influenzano la vita economica, tutto ciò sarà un processo lungo che richiederà parecchi anni. Ma questa è la condizione posta alla Serbia per continuare a progredire lungo una rotta filo europea che la conduca verso l’adesione all’UE, così come le fu solennemente promesso a Salonicco. E noi dobbiamo tenere fede a questa promessa.</p>
      <p sl="de">Tuttavia, desidero anche sostenere che è necessario collaborare con la Serbia. Basta dare uno sguardo alla storia per comprendere che uno sviluppo pacifico e stabile della regione richiede necessariamente la collaborazione della Serbia, e che dunque dobbiamo vedere in questo paese, non solo un paese che richiede di aderire in futuro all’Unione europea, ma anche un partner strategico essenziale per lo sviluppo dell’intera area. Per tale ragione, dobbiamo essere una fonte di incoraggiamento per la Serbia, e non dobbiamo trattarla peggio di paesi che sono diventati Stati membri dell’Unione europea o che sono andati molto avanti lungo il cammino verso l’adesione – e questo per nessun motivo storico, né di lungo né di breve periodo. Visto il coraggio con cui il Presidente Tadić si è battuto per un corso europeo, e viste le sue difficoltà in Serbia, è fondamentale che noi sosteniamo queste forze e le incoraggiamo in modo che possano dimostrare alla popolazione che il cammino verso l’Europa, a differenza di una scelta nazionalistica, è il percorso giusto anche per il popolo.</p>
      <p sl="de">Per questa ragione desidero invitare tutti, in particolare gli Stati membri, a procedere rapidamente con la procedura di ratifica, inviando in questo modo a tutti un segnale del fatto che i passi intrapresi dalla Serbia verso l’Europa debbono essere sostenuti, in modo da garantire la sicurezza di lungo periodo nella regione.</p>
    </intervention>
    <intervention id="2-031-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, mi trovavo in Croazia qualche giorno fa e mai come in questi giorni in quel paese si è parlato della Serbia, in particolare in modo così positivo proprio a causa di quanto ha riferito l’onorevole Brok, ovvero le coraggiose iniziative che hanno intrapreso il Primo ministro Tadić assieme al Presidente Josipović – e so che anche il vice Primo ministro Đelić è molto coinvolto in tal senso – e che rappresentano dei passi significativi verso l’Europa. Questi sono gli elementi di una collaborazione regionale che, tuttavia, ha un significato politico e umanitario molto rilevante. Pertanto è importante incoraggiare la Serbia a continuare a seguire questa rotta, e in questo sostengo pienamente quanto detto dall’onorevole Brok e da altri onorevoli colleghi.</p>
      <p sl="de">Chiaramente, tutto questo ha a che vedere anche con le relazioni con la Bosnia-Erzegovina. Tutti noi sappiamo quanto sia importante che la Serbia si impegni in modo positivo – e lo stesso vale anche per la Croazia – affinché quel paese riesca a restare unito e a intraprendere le riforme necessarie. In questo la Serbia è stata molto coraggiosa ed è assolutamente cruciale per la collaborazione generale.</p>
      <p sl="de">Un elemento critico che tuttavia desidero sollevare è la collaborazione con il tribunale internazionale per i crimini di guerra dell’ex Jugoslavia. Naturalmente, avevo invitato il procuratore Brammertz a partecipare al gruppo di lavoro della commissione Affari esteri da me presieduta. Non siamo pienamente soddisfatti di quanto fatto in questo settore. Si può fare di più. I nostri suggerimenti al riguardo non sono stati ascoltati. Chiedo dunque a tutti di esercitare le dovute pressioni affinché la situazione migliori.</p>
      <p sl="de">Come ha già detto l’onorevole Koppa, la questione non riguarda solo l’Europa. Anche la Serbia deve affrontare tali problemi per il bene della Serbia stessa. Così come abbiamo avuto le scuse di Vukovar, che sicuramente faranno la storia di questo paese, anche la lotta contro coloro che hanno commesso crimini importanti deve proseguire.</p>
    </intervention>
    <intervention id="2-032-000" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">Signora Presidente, non possiamo non notare i grandi progressi compiuti dalla Serbia in tempi recenti. Eccone alcuni esempi: la conclusione positiva del processo di liberalizzazione dei visti, la collaborazione regionale nei settori del traffico e dell’energia, la volontà politica di contribuire al processo di riconciliazione della regione, e una nuova leadership, sottolineata dalla visita del Presidente Tadić a Srebrenica e Vukovar.</p>
      <p sl="sv">Tutto ciò dimostra non solo la qualità della leadership e l’enorme desiderio della Serbia di procedere sempre più verso l’adesione all’Unione europea, ma anche la decisione da parte serba di scegliere proprio una tale leadership.</p>
      <p sl="sv">Siamo, pertanto, lieti che l’Accordo di stabilizzazione e associazione tra UE e Serbia sia ormai pronto e che stiamo inviando dei segnali chiari alla Serbia per dimostrare che riusciamo a vedere i risultati dei loro sforzi e che la Serbia ha un posto nella famiglia europea.</p>
      <p sl="sv">Restano ancora molte sfide da affrontare: la lotta alla criminalità organizzata, una serie di riforme del sistema giudiziario, e la ricerca di una soluzione al problema delle minoranze. La maggior parte di questi problemi, tuttavia, non sono peculiari alla sola Serbia, ma sono presenti anche in altri paesi balcanici.</p>
      <p sl="sv">Tuttavia, una questione che invece è peculiare, e che deve essere citata in questo contesto, è la collaborazione con il tribunale internazionale per i crimini di guerra nell’ex Jugoslavia dell’Aia. Esiste la volontà politica del governo serbo. Esiste anche la consapevolezza del fatto che è necessario collaborare con il tribunale. Speriamo dunque che al più presto Ratko Mladić sarà nuovamente all’Aia.</p>
    </intervention>
    <intervention id="2-033-000" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, ho a disposizione un minuto per sottolineare quanto sia importante completare l’assetto dell’Unione europea con l’adesione della Serbia, adesione che spero possa essere confermata quest’anno sulla base dei progressi significativi compiuti da questo paese. Progressi, questi, che sono stati riconosciuti dal Consiglio nella sua decisione di procedere con la procedura di adesione, nonché dal Parlamento nella relazione dell’onorevole Kacin, con cui desidero congratularmi.</p>
      <p sl="es">In questo minuto a mia disposizione devo anche far notare che le diverse posizioni sul Kosovo all’interno dell’Unione europea hanno incoraggiato la Serbia ad assumersi con chiarezza un impegno nei confronti dell’Europa, il che è essenziale sia per il consolidamento della pace e della democrazia nei Balcani, e per l’impostazione di un approccio costruttivo all’integrazione europea, come dimostrato dalla riunione ad alto livello di Sarajevo del 2 giugno che si è svolta sotto la Presidenza spagnola.</p>
      <p sl="es">Auspico che la Serbia goda ora del pieno sostegno dell’UE nell’intraprendere le riforme necessarie in materia di giustizia, di lotta alla corruzione e di dialogo interregionale.</p>
    </intervention>
    <intervention id="2-034-000" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">Signora Presidente, sono lieto di constatare che la Serbia ha dato prova di una forte determinazione, compiendo dei progressi sostanziali nel processo di integrazione. La conclusione dell’Accordo di stabilizzazione e associazione e la sua attuazione sono i prossimi passi importanti lungo questo cammino.</p>
      <p sl="en">Il governo serbo merita una nota di encomio per le azioni intraprese per giungere a questo punto. Sono certo che l’Accordo di stabilizzazione e associazione condurrà a concreti benefici economici e commerciali per questo paese in settori quali ambiente, energia, trasporti e altri ancora. Sin’ora tredici paesi hanno ratificato questo accordo. Auspico che la sua ratifica da parte del Parlamento europeo incoraggi i restanti paesi a portare a termine entro breve questo processo.</p>
      <p sl="en">Vi sono ancora, tuttavia, delle sfide importanti dinnanzi alla Serbia e all’Unione europea. La Serbia deve impegnarsi a collaborare appieno con il tribunale internazionale per i crimini di guerra nell’ex Jugoslavia e per portare i criminali di guerra ancora latitanti di fronte alla giustizia. Vi è anche un urgente necessità di progressi nella lotta alla corruzione e alla criminalità organizzata, e di ulteriori riforme nei settori della giustizia e della pubblica amministrazione. Allo stesso modo, il Parlamento serbo deve rinunciare al ricorso alla pratica delle dimissioni in bianco e all’assegnazione arbitraria di seggi parlamentari.</p>
      <p sl="en">Infine, auspico che il dialogo tra la Serbia e il Kosovo verrà avviato in modo adeguato e che garantirà alle persone comuni delle prospettive migliori per il futuro. Il Parlamento europeo è sempre stato uno strenue sostenitore dell’integrazione nell’UE dei paesi balcanici. Assumendosi questo impegno la Serbia rappresenta una parte cruciale di questo..</p>
      <a text="(Il Presidente interrompe l’oratore)"/>
    </intervention>
    <intervention id="2-035-000" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signora Presidente, si tratta di un momento importante per la stabilità nei balcani. La Serbia ha chiaramente dimostrato di aver scelto un futuro europeo e dovrà impegnarsi a fondo per ottenerlo. Esiste un certo numero di scogli da superare sulla rotta di una possibile adesione all’Unione europea. Oltre tutto, gli ultimi due sospettati dal tribunale internazionale, Goran Hadžić e Ratko Mladić, non sono ancora stati arrestati. Sfortunatamente, come rivela la relazione del procuratore capo Brammertz, la Serbia non è riuscita a convincere la comunità internazionale di aver compiuto ogni sforzo per trovare questi criminali.</p>
      <p sl="nl">Secondo il parere di Brammertz, invece di fare tutto il possibile per giungere all’arresto dei due sospettati, il governo serbo, in realtà, non ha fatto nulla di più del minimo indispensabile che gli veniva richiesto. Invece ciò che vogliamo è un segnale chiaro e unitario da parte del governo serbo. Allo stesso modo, è importante che la Commissione europea sia pronta ad esercitare una pressione molto maggiore. Inoltre, è importante che i diritti delle donne e degli omosessuali restino in cima all’agenda politica della Serbia. Mi aspetto che la Serbia faccia uso di tutte le risorse disponibili per conferire trasparenza a tale processo.</p>
    </intervention>
    <intervention id="2-036-000" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Signora Presidente, signora Presidente Győri, Signor Commissario, innanzi tutto desidero porgere le mie congratulazioni tanto al relatore che al relatore ombra per aver identificato all’interno del testo i compromessi adeguati e messo a punto una buona relazione. Sotto molti punti di vista, l’anno scorso la Serbia ha compiuto dei passi importanti verso l’integrazione e la relazione ne tiene conto. Pertanto, desidero menzionare solo alcuni argomenti.</p>
      <p sl="hu">Uno di questi è legato alla questione dei viaggi senza visto, che le autorità serbe dovrebbero prendere molto sul serio. Ritengo che in futuro tali autorità dovrebbero fare tutto il possibile per consigliare ai cittadini di non abusare di questa opportunità, poiché, altrimenti, l’accesso a una prospettiva europea da parte dei loro giovani potrebbe in futuro essere compromessa. I viaggi senza visto, infatti, – da noi sempre sostenuti – sono proprio volti ad aiutare le giovani generazioni a unirsi a noi e colmare il divario con l’Europa, e tale questione non può essere trattata con leggerezza. Contestualmente, la Serbia deve anche compiere progressi immediati nella collaborazione con il tribunale internazionale e deve giungere a dei risultati nei negoziati con il Kosovo.</p>
      <p sl="hu">Tuttavia, l’argomento che vorrei sottolineare in modo particolare riguarda i diritti delle minoranze elencati nei criteri di Copenhagen. Sono lieto che la relazione si sia opportunamente soffermata su questo tema, poiché la Serbia deve proseguire la propria attività in quest’ambito: la legislazione sullo stato della Vojvodina e sui consigli nazionali deve essere attuata in un modo tale da produrre effetti concreti. L’Unione europea, tuttavia, deve imparare la lezione impartita dalle adesioni del 2004 e del 2007 sul fatto che queste …</p>
      <a text="(Il Presidente interrompe l’oratore)"/>
    </intervention>
    <intervention id="2-037-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, la decisione presa dal Consiglio di avviare la procedura di ratifica dell’Accordo di stabilizzazione e associazione incoraggerà la Serbia a proseguire con le riforme in modo da rispettare i criteri di Copenhagen. L’entrata in vigore di questo accordo aprirà il commercio tra UE e Serbia e offrirà delle concrete opportunità per l’adesione della stessa.</p>
      <p sl="ro">Finora sono stati compiuti dei progressi significativi, specie in collaborazione con l’EULEX, nei settori della riforma del sistema giudiziario e della lotta alla corruzione. Nel contempo, credo che il rifiuto di riconoscere l’indipendenza del Kosovo non debba ostacolare le aspirazioni euroatlantiche della Serbia. Il governo serbo ha dimostrato, sopra ogni altra cosa, la propria disponibilità a instaurare un nuovo dialogo con il Kosovo sotto l’egida dell’Unione europea.</p>
      <p sl="ro">Desidero anche citare il ruolo cruciale svolto dalla Serbia nella salvaguardia della pace nei Balcani. In tal senso, credo che sia di importanza fondamentale proseguire con una politica delle porte aperte nei confronti di tutti i paesi dei Balcani occidentali. La Romania ha sostenuto senza riserva l’espansione della regione verso l’UE e la NATO, in particolare con riferimento alla Serbia.</p>
      <p sl="ro">Concludo sottolineando come gli sforzi e le aspirazioni di questo paese debbano essere riconosciute e, contestualmente, incoraggiate dagli Stati europei. È nostro dovere sostenere i nostri partner nei Balcani man mano che proseguono lungo il cammino euroatlantico da loro precedentemente scelto.</p>
    </intervention>
    <intervention id="2-038-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Signora Presidente, signora Presidente Győri, signor Commissario, innanzi tutto desidero ringraziare il relatore, l’onorevole Kacin, per l’ottimo lavoro svolto con questa relazione. Il futuro della Serbia e dei Balcani occidentali risiede nell’Unione europea. Sono convinto che gli errori e le ingiustizie storiche che si sono abbattuti sui Balcani nell’ultimo secolo possono solo essere superate attraverso l’integrazione europea.</p>
      <p sl="bg">Nostro obiettivo comune è trasformare i confini attuali da linee di separazione a linee di unificazione. Non può essere rilevante se un cittadino abita da una parte o dall’altra di un dato confine indipendentemente dalla sua appartenenza etnica: che si trovino a Niš o nella Kalotina, a Caribrod oppure a Sofia, a Priština oppure nel Leskovac, l’integrazione europea è, per i cittadini serbi e i loro vicini, l’unico cammino verso la stabilità, la sicurezza e la prosperità.</p>
      <p sl="bg">La relazione dell’onorevole Kacin rileva tanto quanto è già stato fatto in Serbia che quanto ciò che resta da fare. La Serbia gode del nostro sostegno nel suo cammino verso l’integrazione e questo sostegno non cambierà. Tuttavia, alcuni di noi che vengono dall’Europa dell’est, possono dare agli amici serbi dei consigli utili per fare i modo che non ripetano i nostri errori.</p>
      <p sl="bg">Uno di questi consigli è di aprire gli archivi del sistema della repressione comunista in Jugoslavia. In Bulgaria abbiamo provato con amarezza cosa comporti il ritardo nell’apertura di questi archivi. Gli ex servizi segreti sono strettamente connessi alla corruzione e alla criminalità organizzata della regione. Mi congratulo con la Serbia per i suoi tentativi di arginare l’influenza degli apparati comunisti sul proprio governo. Il futuro di un paese democratico non deve essere condizionato dal suo passato totalitario.</p>
      <p sl="bg">Noi dell’Europa dell’est siamo chiaramente consapevoli delle manipolazioni operate dagli ex comunisti, i quali fanno tutto il possibile per presentare le loro attività come necessarie alla tutela degli interessi nazionali. Non lasciatevi ingannare: gli unici interessi che a loro preme difendere sono i loro stessi interessi.</p>
      <p sl="bg">Chiunque abbia in pugno il passato controlla anche il futuro. L’apertura degli archivi dei servizi segreti comunisti sarà un chiaro segnale per l’Europa del fatto che la Serbia vuole affrancarsi da un regime che l’ha isolata dall’Europa per decenni. I cittadini dell’ex Jugoslavia hanno il diritto di conoscere la loro storia recente.</p>
      <p sl="bg">Porgo i miei migliori auguri alla Serbia nel suo cammino verso l’integrazione europea, lungo il quale gode del nostro sostegno. Attendiamo con gioia di vederne l’ingresso all’interno della famiglia democratica europea.</p>
    </intervention>
    <intervention id="2-039-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signora Presidente, desidero esordire ringraziando il relatore per il suo operato eccellente e per il testo da lui presentato sulla Serbia. La firma dell’Accordo di stabilizzazione e associazione UE-Serbia è uno sviluppo di cruciale importanza sia per la Serbia che per l’Unione europea. A questo punto, la prossima fase, ossia il prossimo passo decisivo, sarà l’acquisizione dello status di paese candidato. Credo che dovremmo prendere una decisione in merito nel prossimo dicembre. Non dimentichiamo che il 2011 è un anno pre-elettorale per la Serbia, in quanto si terranno le elezioni politiche e amministrative nel marzo del 2012.</p>
      <p sl="el">Quelli di noi che ieri hanno avuto l’opportunità di ascoltare il vice Primo ministro Đelić durante la seduta della commissione Affari esteri, sono stati testimoni della dedizione e della determinazione della Serbia di compiere qualsiasi sforzo per soddisfare i criteri e i requisiti europei. Ci è stata anche illustrata la posizione positiva e costruttiva della Serbia e del governo sul fondamentale dialogo con Priština. Dobbiamo incoraggiare la Serbia.</p>
    </intervention>
    <intervention id="2-040-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, date le conclusioni del Consiglio in merito ai progressi compiuti dalla Serbia nel settore delle riforme, dovremmo congratularci con questo paese. Sfortunatamente, tuttavia, alcune questioni destano ancora la nostra preoccupazione. Man mano che la Serbia progredisce verso l’Unione europea, enormi sforzi in alcuni settori devono ancora essere compiuti, in particolare nel miglioramento del contesto imprenditoriale del paese. L’esperienza degli investitori lituani è tale da sollevare ragionevoli dubbi relativamente a tale contesto e alla protezione degli investimenti in Serbia. Il governo Serbo ha accusato di insolvenza alcune imprese lituane – le quali avevano investito 34 milioni di euro – in violazione dell’accordo tra Serbia e Lituania per la promozione degli investimenti e per la protezione reciproca, interrompendo così il contratto di privatizzazione. La Serbia deve trovare il modo di garantire la trasparenza e lo sviluppo di un contesto imprenditoriale fatto di regole certe, nonché di affrontare i vincoli burocratici, l’incertezza del diritto e altre questioni analoghe. È evidente che noi sosteniamo l’obiettivo serbo dell’integrazione nell’Unione europea e auspichiamo che la Serbia affronti le questioni controverse.</p>
    </intervention>
    <intervention id="2-041-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signora Presidente, signora Presidente Győri, signor Commissario Füle, ritengo che non siamo solo al termine di un processo, ma spero che riusciremo quest’anno anche ad avviare i negoziati per l’adesione della Serbia, dato che la stessa ha fatto molta strada in poco tempo. Vorrei dire che lo stesso procuratore capo Brammertz ritiene che la collaborazione della Serbia con il tribunale internazionale dell’Aia sia stata impeccabile. Per molto tempo questo è stato un argomento di discussione delicato. Lo stesso dicasi dell’adesione alla NATO e di ciò che ritengo essere un caso particolarmente importante nei Balcani occidentali, ovvero il fatto che la Serbia ha una politica encomiabile nei confronti delle minoranze, una politica che potrebbe risultare esemplare per molti Stati membri dell’UE – come si può constatare dall’ampia autonomia culturale che si riscontra nel funzionamento dei consigli di diverse minoranze nazionali, e che garantisce l’esistenza stessa nel tempo di queste minoranze. Inoltre, i progressi compiuti rispetto alla questione del Kosovo, una questione emotivamente molto complicata e complessa, sono estremamente importanti, ma la Serbia sta prendendo un’ottima strada …</p>
      <a text="(Il Presidente interrompe l’oratore)"/>
    </intervention>
    <intervention id="2-042-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">Signora Presidente, la relazione del collega, l’onorevole Kacin, è realistica e incoraggiante in egual misura.</p>
      <p sl="sl">La piena integrazione della Serbia nell’Unione europea è nell’interesse della sicurezza e della stabilità dell’Europa. La sua integrazione condurrà all'eliminazione, o almeno a compiere un passo importante verso l’eliminazione, di una vasta zona grigia nel sud-est dell’Europa.</p>
      <p sl="sl">Sostengo la Serbia e i suoi obiettivi strategici, di cui ha riferito il vicepresidente Đelić.</p>
      <p sl="sl">La Serbia ha in mano le chiavi del proprio futuro e deve soddisfare i requisiti che le vengono richiesti. Questa potrebbe anche essere un’occasione per inviare all’opinione pubblica serba il messaggio che il generale Mladić deve suscitare vergogna e non orgoglio nel popolo serbo.</p>
      <p sl="sl">Desidero sottolineare che saluto con favore ogni passo compiuto dal governo serbo e dalla pubblica opinione di quel paese verso la costruzione di rapporti di buon vicinato. Allo stesso tempo, devo far notare che la questione dei confini è una questione cruciale nell’impostare delle relazioni di buon vicinato.</p>
    </intervention>
    <intervention id="2-043-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Signora Presidente, anch’io desidero dare voce al mio sostegno per l’adesione della Serbia all’Unione europea e all’idea che il popolo serbo abbia un futuro in un’Europa comune, così come l’intera area dei Balcani occidentali. Personalmente darò un parere favorevole all’Accordo di stabilizzazione e associazione, sebbene creda, nel contempo, di dover sottolineare che la collaborazione della Serbia con il tribunale internazionale per i crimini di guerra nell’ex Jugoslavia non è ancora giunta dove avrebbe dovuto. Anch’io auspico che vi sarà una maggioranza a favore del nostro emendamento in questo Parlamento, e che le parole del procuratore Brammertz continuino a rimanere valide anche in futuro.</p>
      <p sl="de">Desidero ringraziare l’onorevole Kacin per la sua relazione e per aver riferito a tratti in modo molto positivo dei progressi registrati in Serbia, come pure per aver evidenziato quei settori in cui permangono delle difficoltà.</p>
      <p sl="de">Ora mi riferirò alle relazioni con la Repubblica del Kosovo. In qualità di relatrice per il Kosovo in questo Parlamento, lancio un appello all’amministrazione serba.</p>
      <p sl="de">Ho seguito molto da vicino le dichiarazioni di ieri del vice Primo ministro Đelić, quando ha dichiarato che esiste la volontà di concludere questo storico accordo, ma dobbiamo anche dire a chiare lettere che il dialogo tra la Repubblica di Serbia e la Repubblica del Kosovo …</p>
      <a text="(Il Presidente interrompe l’oratore)"/>
    </intervention>
    <intervention id="2-044-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, desidero esordire esprimendo il mio sostegno per la conclusione di un accordo di associazione con la Serbia.</p>
      <p sl="sk">La Serbia è stata, e continua ad essere, un paese influente dei Balcani. I cittadini di questo paese, tuttavia, da molti anni pagano per gli errori commessi dai loro leader politici, i quali con le loro decisioni avventate hanno condotto il paese in una situazione politica difficile. Se, tuttavia, vogliamo stabilizzare la situazione politica a lungo termine dei Balcani, dobbiamo intrattenere relazioni improntate alla trasparenza e alla correttezza con tutti i paesi della regione.</p>
      <p sl="sk">La Serbia, pertanto, deve dimostrarsi un partner serio nei confronti dell’Europa, tanto quanto gli altri paesi stabili della regione, in modo tale da che noi, tramite un dialogo aperto e una buona collaborazione, possiamo aiutare gli abitanti di quel paese a integrarsi il prima possibile e al meglio delle loro possibilità nella comunità di paesi europei liberi e democratici.</p>
    </intervention>
    <intervention id="2-045-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signora Presidente, in quanto cittadina ungherese, la Presidenza ungherese è per me motivo di gioia, e porgo i miei migliori auguri di successo al Consiglio. Devo dire tuttavia, che questo intervento sull’adesione della Serbia mi ha alquanto rattristata, suscitando in me la sensazione che manchi qualcosa. Manca infatti un riferimento di qualsiasi genere alla violazione straordinariamente brutale dei diritti umani perpetrata contro i miei connazionali ungheresi della Vojvodina, e desidero chiedere se la Presidenza ungherese o la Commissione siano consapevoli delle relazioni delle organizzazioni per i diritti umani e degli osservatori relativamente ai giovani di Temerin. Il caso dei giovani di Temerin denota una flagrante violazione dei diritti umani commessa con l’imposizione di una sentenza eccessivamente severa – per un totale di 61 anni di carcere – a cinque giovani per una rissa in un pub, sentenza che ora debbono scontare nelle condizioni tipiche di un carcere di un paese del terzo mondo, sottoposti a tortura e a trattamenti disumani e crudeli. Tutto ciò è aggravato dal fatto che, nel contempo, i crimini più brutali commessi contro gli ungheresi non sono oggetto di indagine. Sapete che …</p>
      <a text="(Il Presidente interrompe l’oratore)"/>
    </intervention>
    <intervention id="2-046-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, contrariamente alla visione rosea del mondo da parte dei sostenitori dell’Unione europea, io credo che l’adesione all’UE non è di per sé stessa sufficiente a risolvere con facilità qualunque situazione di conflitto. In particolare, se consideriamo il caso di un paese candidato come la Turchia, si ha l’impressione che l’Unione europea abbia due pesi e due misure. Dopo tutto, la Serbia è pronta ad aprire le trattative con il Kosovo, sebbene l’atteggiamento dell’UE al riguardo sia palesemente incoerente: in Bosnia gruppi etnici diversi vengono costretti a formare uno stato multiculturale, mentre in Kosovo si ritiene legittimo che un singolo gruppo etnico possa dividersi da uno Stato.</p>
      <p sl="de">Non solo la Serbia ha espresso la propria disponibilità al dialogo con il Kosovo, ma ha anche chiesto scusa per il genocidio di Srebrenica. Eppure, nonostante ciò, Belgrado continua ad essere accusata di non collaborare adeguatamente con il tribunale internazionale per i crimini di guerra nell’ex Jugoslavia dell’Aia. Le violazioni dei diritti umani in Turchia, invece, dove il solo fatto di parlare del genocidio degli armeni è sufficiente per venire puniti, sembrano essere qualcosa di trascurabile.</p>
      <p sl="de">Le accuse mosse contro il Primo ministro kosovaro Thaçi per il traffico di organi di esseri umani dimostra che non si può guardare ai crimini di guerra da un solo punto di vista. Queste accuse devono essere chiarite. Per l’adesione all’UE è molto importante che la Serbia e il Kosovo riescano per prima cosa a risolvere le loro controversie.</p>
    </intervention>
    <intervention id="2-047-000" speaker_id="39711" name="Victor BOŞTINARU" is_mep="True" mode="spoken" nationality="Romania" birth_date="17-05-1952" birth_place="Valea Mare" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="it">Signora Presidente, l’Accordo di stabilizzazione e associazione con la Serbia rappresenta un altro passo importante nel processo di integrazione con l’Unione europea da parte della Serbia. Stiamo parlando di un paese i cui progressi negli anni recenti sono stati davvero notevoli, e credo che un ulteriore integrazione politica ed economica sulla base di tale accordo imprimerà un impulso decisivo affinché la Serbia proceda lungo il suo cammino verso l’UE.</p>
      <p sl="it">Visto l’ importante ruolo svolto dalla Serbia nei Balcani occidentali, l’Accordo di Stabilizzazione e associazione influirà positivamente non solo sull’Unione europea e la Serbia, ma anche sull’intera regione, migliorandone la sicurezza, la stabilità e le prospettive di sviluppo, nonché ponendo delle basi solide per l’allargamento nei Balcani occidentali.</p>
      <p sl="it">Spero che, dopo aver ricevuto il via libera dal Parlamento europeo, la ratifica dell’Accordo di Stabilizzazione e associazione possa essere conclusa quanto prima. Chiederei, pertanto, agli Stati membri di garantire che il processo di ratifica si svolga quanto più agevolmente e rapidamente possibile.</p>
    </intervention>
    <intervention id="2-048-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signora Presidente, la collaborazione con i nostri vicini europei è un elemento essenziale della politica dell’Unione europea. La Serbia, in modo simile a tutti gli altri paesi della penisola balcanica, costituisce un caso molto specifico. In virtù dello smembramento della Jugoslavia negli anni ’90 e delle guerre combattute in quella zona, questi paesi si trovano ancora invischiati in problemi economici e politici che risalgono a quel periodo. Il ruolo dell’Unione europea è di sostenere questi paesi e di aiutarli. La storia ci insegna che la situazione politica nella regione si riversa sull’intero continente e che ne subiamo tutti le conseguenze per lungo tempo.</p>
      <p sl="pl">Entro certi limiti, l’Europa ha una parte di responsabilità per gli eventi che si sono susseguiti. Per questo motivo abbiamo un dovere morale aggiuntivo nei confronti di questi paesi, e gli accordi di cui stiamo discutendo oggi – per una collaborazione in ogni settore, e per rendere più agevole la vita dei cittadini di quei paesi – sono essenziali, non da ultimo per garantire che la storia non si ripeta.</p>
    </intervention>
    <intervention id="2-049-000" speaker_id="96727" name="Zoran THALER" is_mep="True" mode="spoken" nationality="Slovenia" birth_date="21-01-1962" birth_place="Kranj" p_group="Group of the Progressive Alliance of Socialists and Democrats in the European Parliament" m_state="SI">
      <p sl="sl">Signora Presidente, la discussione odierna ha dimostrato che una Serbia democratica ed europea gode di molti alleati all’interno dell’UE.</p>
      <p sl="sl">È un dato di fatto che solo una Serbia democratica e pro-europea ha la possibilità di porre un rimedio a 20 anni di ritardo nello sviluppo della democrazia, dell’economia e della qualità della vita dei suoi cittadini.</p>
      <p sl="sl">Il governo democratico serbo e il Presidente Tadić meritano il nostro sostegno. La Serbia è cruciale per la stabilità dei Balcani. Una Serbia moderna ed europea ha delle responsabilità importanti in quest’area.</p>
      <p sl="sl">Innanzi tutto, la responsabilità di garantire un futuro europeo stabile, pacifico e migliore al proprio vicino, la Bosnia-Erzegovina, e in secondo luogo, di riuscire a raggiungere un compromesso di portata storica con la vicina nazione albanese.</p>
      <p sl="sl">Entrambi questi scopi rientrano tra gli obiettivi dell’attuale governo serbo; dunque, dobbiamo lavorare assieme a tale governo e sostenerne gli obiettivi.</p>
    </intervention>
    <intervention id="2-050-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Signora Presidente, il Commissario Füle ha detto che la situazione è nelle mani della Serbia, e che spetta a questo paese effettuare le scelte giuste. Sicuramente le cosa stanno così, ma, nel contempo, dobbiamo essere consapevoli – e in quanto nuovi Stati membri lo sappiamo bene – che questo processo richiede di essere consolidato. La Serbia ha fatto la scelta giusta con la firma dell’Accordo di stabilizzazione e associazione. Si è impegnata a intraprendere una serie di riforme sicuramente difficili. Noi, come Parlamento europeo, dobbiamo rafforzare queste riforme, perché non è solo il governo, ma soprattutto la società di questo paese che deve fare una scelta compiuta per l’Europa. Quando sono stato osservatore in occasione del referendum costituzionale, ho detto ai serbi e ai miei colleghi europei “guardate Belgrado e questo popolo – i serbi. Sono europei, e noi dobbiamo aiutarli lungo il cammino verso le riforme.” Credo che tutto ciò che sta accadendo nel corso della ratifica dell’Accordo di stabilizzazione e associazione, compresa la risoluzione del Parlamento europeo, possa aiutare molto la Serbia lungo questo cammino.</p>
    </intervention>
    <intervention id="2-051-000" speaker_id="photo_generic" name="Štefan Füle" is_mep="True" mode="spoken">
      <p sl="it">membro della Commissione. – Signora Presidente, desidero ringraziare gli onorevoli parlamentari per questa discussione così vivace, che ha dimostrato il sostegno concreto di questa Assemblea al processo di integrazione della Serbia nell’Unione europea. Il sostegno del Parlamento europeo al processo di ratifica dell’Accordo di stabilizzazione e associazione rappresenta un segnale importante per la Serbia, e contribuirà ad intensificare i suoi sforzi lungo il cammino verso l’Unione europea.</p>
      <p sl="it">Consentitemi di rivolgere alcuni brevi quesiti sollevati nel corso della discussione. Per cominciare con quello dell’onorevole Belder riguardo alla regione di Sandžak, preferirei parlare di una politicizzazione della questione della rappresentanza musulmana, piuttosto che di un ritorno del fondamentalismo islamico. In questo contesto, attendiamo con ansia le prossime elezioni del Consiglio nazionale bosniaco dell’aprile di quest’anno, che dovrebbero svolgersi in modo pacifico e inclusivo, e che contribuiranno a promuovere il dialogo e a evitare la radicalizzazione della situazione.</p>
      <p sl="it">Sulla questione del Fondo di sviluppo, stiamo dialogando con la Serbia e con altri paesi nella regione dei Balcani occidentali su come renderlo ancora più efficace. Stiamo, inoltre, riflettendo sul sostegno da dare allo sviluppo tecnologico.</p>
      <p sl="it">Quanto al quesito dell’onorevole Morvai, consentitemi di dire che siamo particolarmente attenti ai diritti umani e alla tutela dei diritti delle minoranze. Le scriverò a proposito del caso specifico da lei citato nel suo intervento.</p>
      <p sl="it">Da un punto di vista personale sono molto incoraggiato dall’approccio serio e costruttivo della Serbia nella fase attuale del processo di allargamento. Se ieri abbiamo parlato di timori, oggi parliamo della Serbia che ha imboccato la strada giusta nell’affrontare, ad esempio, l’ importante questione della riforma del sistema giudiziario. Questo è un buon punto di partenza affinché la Serbia sfrutti positivamente le possibilità che l’anno 2011 le offre.</p>
    </intervention>
    <intervention id="2-052-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signora Presidente, signor Primo ministro Leterme, signor Commissario, onorevoli colleghi, vi ringrazio di questa eccellente discussione. Sono state fatte delle osservazioni importanti rispetto a un’ottima relazione, e il fatto che la maggior parte delle questioni qui sollevate sono state citate all’interno della relazione dimostra, a mio parere, l’alta qualità di questa relazione. Credo, pertanto, che questo sia stato un ottimo punto di partenza per la discussione.</p>
      <p sl="hu">Tutti voi avete confermato che non stiamo parlando di un processo compiuto, ma al contrario che siamo solamente all’inizio. Ora che questi processi sono stati avviati, credo che tutte le questioni che anche voi avete sollevato nel corso della discussione saranno oggetto di dibattito. Sono stati compiuti dei progressi sostanziali grazie ai quali abbiamo raggiunto il punto in cui ci troviamo, ma c’è ancora molto da fare. Avete sollevato molte questioni, come il consolidamento della democrazia, i profughi, lo sviluppo di un ambiente commerciale, i problemi relativi ai viaggi senza visto, come anche la situazione delle minoranze.</p>
      <p sl="hu">Abbiamo sentito che c’è stato un passo in avanti importante nella politica della tutela delle minoranze in Serbia, come sottolineato anche dall’onorevole Tabajdi. Tuttavia, nel contempo i criteri di Copenhagen sono in vigore, e la Commissione ha attirato l’attenzione su questo punto. Questo è un suggerimento importante per noi, e lo seguiremo con grande attenzione in ogni momento e in ogni valutazione che opereremo.</p>
      <p sl="hu">È stato anche detto che la situazione è delicata. Sono pienamente d’accordo, ed è per questo motivo che è particolarmente importante incoraggiare la Serbia a proseguire su questo cammino. Lo hanno detto anche gli onorevoli Brok e Swoboda. Credo che la cosa essenziale, come riferito anche dall’onorevole Nicolai, è che si tratti di una decisione volontaria della Serbia; che questo paese si sia impegnato nei confronti dell’Unione europea e dell’adesione all’UE, e noi sosterremo questo processo in tutti i modi possibili. Ritengo che il fatto che i serbi abbiano scelto questo cammino volontariamente rappresenti una garanzia del fatto che la Serbia adotterà tutti i provvedimenti necessari. Sono fiduciosa, Signora Presidente, che a seguito di questo esauriente dibattito, il Parlamento approverà l’Accordo di stabilizzazione e associazione.</p>
    </intervention>
    <intervention id="2-053-000" speaker_id="23691" name="Jelko KACIN" is_mep="True" mode="spoken" role="relatore" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">Signora Presidente, questa discussione esauriente è l’esempio migliore dell’interesse vivace e del sostegno per la Serbia all’interno del Parlamento europeo e delle altre istituzioni europee.</p>
      <p sl="sl">Tra le diverse sfide che la Serbia ha ereditato dai conflitti degli anni ’90, essa ora si trova principalmente a dover affrontare il fatto di gettare le fondamenta dello stato di diritto.</p>
      <p sl="sl">La riforma del sistema giudiziario, avviata nel 2009, rimane per molti versi incompleta, e richiede delle rettifiche sistematiche.</p>
      <p sl="sl">Lo stato di diritto è il principale criterio di Copenhagen. La Serbia deve garantire l’indipendenza, la competenza e l’efficienza delle proprie autorità giudiziarie, in modo da garantire la certezza del diritto e lo sviluppo economico.</p>
      <p sl="sl">Salutiamo con favore i recenti sforzi fatti da Belgrado per comprendere queste sfide. Uno degli elementi affrontati è stata la restituzione, ovvero la riconsegna delle proprietà confiscate e la protezione della proprietà privata.</p>
      <p sl="sl">Attendo con piacere la visita del portavoce dell’Assemblea Nazionale Serba, che visiterà il parlamento europeo già questo mese. Dobbiamo rafforzare il ruolo del Parlamento serbo e il senso di responsabilità di tutti i suoi membri.</p>
      <p sl="sl">Dobbiamo anche migliorare la nostra forza di attrazione verso l’opposizione serba, la quale deve assumersi delle responsabilità maggiori per il successo del processo di integrazione europea della Serbia.</p>
      <p sl="sl">L’invio delle risposte del governo serbo al questionario della Commissione europea, che saranno consegnate dal Primo ministro Cvetković al Commissario Füle entro il mese, rappresenterà un altro storico passo in avanti per lo Stato serbo e per tutti i suoi cittadini.</p>
      <p sl="sl">Credo che questo passo risulterà molto significativo e positivo, ed è per questo motivo che porgo i miei migliori auguri alla Presidenza ungherese nel suo sforzo di promozione delle forze filoeuropee in Serbia.</p>
      <p sl="sl">Mi risulta che l’ufficio per l’integrazione europea del governo serbo, condotto da Milica Delević, stia facendo un ottimo lavoro e, pertanto ritengo che la collaborazione non sarà difficile.</p>
      <p sl="sl">In aggiunta, la presenza oggi del vice Primo ministro Đelić e del ministro per la scienza, attesta il vivo interesse da parte del governo serbo nel nostro operato e nel futuro della Serbia all’interno dell’Unione europea.</p>
      <p sl="sl">Per concludere, desidero lasciarvi con una riflessione.</p>
      <p sl="sl">Meno di tre anni fa la Serbia si trovava praticamente in uno stato di isolamento autoimposto. Oggi questo pericolo è stato scongiurato e la Serbia è ben avviata verso l’Unione europea. La velocità con cui avanzerà dipende unicamente dalla Serbia stessa.</p>
      <p sl="sl">Con questa risoluzione stiamo incoraggiando la Serbia lungo il suo storico cammino e inviamo un chiaro segnale a questo paese del fatto che apprezziamo i suoi successi e riconosciamo l’importanza di tutte le sfide con cui essa si confronta.</p>
    </intervention>
    <intervention id="2-054-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">La discussione congiunta è terminata.</p>
      <p sl="unknown">Una proposta di risoluzione per la chiusura di questa discussione è stata presentata dalla commissione Affari esteri. La votazione relativa si svolgerà domani alle 12:30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-055-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Saluto con favore e sostengo tutti i passi che conducono verso la rapida integrazione della Serbia nell’UE, poiché la maggioranza dei Serbi desidera l’integrazione. Allo stesso tempo, tuttavia, desidero sottolineare che la maggior parte dei problemi imputati alla Serbia e che sono stati censurati nel progetto di risoluzione del Parlamento europeo, sembrano derivare dalle attività distruttive degli anni passati da parte di alcuni Stati membri dell’Unione europea nei Balcani, e dall’aggressione diretta della NATO contro la Serbia. Dovremmo facilitare l’ingresso della Serbia nell’UE, poiché l’adesione non rappresenta un premio per questo paese, bensì un’occasione per l’Europa di contribuire alla soluzione di molti dei problemi che essa stessa ha causato, direttamente o indirettamente. Desidero sottolineare con forza la necessità di un approccio molto prudente ed equilibrato alla problematica delle minoranze etniche in Serbia. Il progetto di risoluzione del Parlamento riconosce le “ulteriori aspirazioni della minoranza albanese” in Serbia e parla del rispetto del suo “diritto a un’autonomia provinciale”. Se i problemi delle minoranze debbono essere “risolti” per mezzo dell’approvazione di norme collettive che riservino loro dei diritti speciali, si tratterà di una “soluzione” dalle conseguenza disastrose per lo Stato in questione, e ciò non vale solo per la Serbia. L’unico modo di garantire i diritti della minoranza è di promuovere e difendere con coerenza i diritti umani dei singoli.</p>
    </intervention>
    <intervention id="2-056-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">L’Ungheria ha ratificato l’Accordo di stabilizzazione e associazione tra UE e Serbia il 16 novembre 2010. L’Ungheria, che allora si apprestava a iniziare il proprio turno di presidenza dell’Unione europea, non imparò dal suo storico errore verificatosi quando avrebbe dovuto porre delle precise condizioni per l’adesione della Romania, chiedendo l’autonomia regionale per le minoranze ungheresi della Transilvania. Questa occasione persa ha avuto esiti che si percepiscono ancora oggi: i cimiteri ungheresi vengono dissacrati, e un genocidio silenzioso sta avendo luogo in Transilvania. L’Unione europea e il ministero ungherese degli affari esteri debbono rafforzare la tutela delle minoranze mediante l’Accordo di stabilizzazione e associazione tra UE e Serbia. Esistono forti pressioni sull’Unione europea affinché dimostri ai paesi candidati all’adesione, con la conclusione e l’accelerazione degli accordi di associazione, che l’adesione all’UE è un obiettivo raggiungibile. Il partito Jobbik (Movimento per un’Ungheria migliore), se da un canto è favorevole, ad esempio, all’adesione della Croazia in quanto paese che soddisfa i requisiti, d’altra parte si oppone fermamente a ulteriori rapidi passi verso l’adesione della Serbia. Bisogna stabilire un grado di autonomia molto più ampio per la minoranza ungherese della Serbia, che comprenda una piena autonomia regionale e culturale, quale condizione per il proseguimento del processo di adesione. Inoltre, non dobbiamo respingere l’idea di concedere alle popolazioni della Vojvodina la possibilità di esprimere, per mezzo di un referendum, il loro parere in merito al suo status di regione, il che attenuerebbe in una certa misura le ferite indelebili inflitte agli Ungheresi con il trattato di Trianon.</p>
    </intervention>
  </section>
  <section id="creitem6" title="6. Bilancio della Presidenza belga del Consiglio (discussione)">
    <intervention id="2-060-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli colleghi, consentitemi di porgere il benvenuto al Primo ministro Yves Leterme. Sei mesi fa abbiamo assistito alla presentazione della Presidenza belga, ora assistiamo alla presentazione dei risultati che ha raggiunto in materia di legislazione, servizio europeo per l’azione esterna, supervisione finanziaria, diritto di iniziativa dei cittadini e bilancio. Tutti questi punti saranno oggetto di discussione.</p>
      <p sl="unknown">Porgo il benvenuto anche al Presidente Barroso, qui presente, e a tutti voi.</p>
      <p sl="unknown">L’ordine del giorno reca le dichiarazioni del Consiglio e della Commissione sul bilancio della Presidenza belga del Consiglio.</p>
    </intervention>
    <intervention id="2-062-000" speaker_id="photo_generic" name="Yves Leterme" is_mep="True" mode="spoken">
      <p sl="fr">Presidente in carica del Consiglio. – Signor Presidente, Presidente Barroso, eccellenze, onorevoli deputati, anche se può sembrare assurdo nella sala plenaria del Parlamento europeo, vorrei comunque iniziare l’intervento con una citazione di un grande pensatore americano che diceva, cito:</p>
      <p sl="en">“Do not go where the path may lead. Go instead where there is no path and leave a trail ”.</p>
      <p sl="fr">Ovvero: “Non andare dove ti porta il sentiero, vai invece dove non c’è sentiero e lascia una traccia”.</p>
      <p sl="fr">Onorevoli deputati, è proprio quello che abbiamo fatto insieme a tutti voi in questi ultimi sei mesi. Il mio paese, il Belgio, era chiamato ad assumere la Presidenza di turno dell’Unione europea dopo l’entrata in vigore del trattato di Lisbona.</p>
      <p sl="fr">Vero, non ci stavamo avventurando su un terreno totalmente sconosciuto, ma si è comunque dovuto definire i criteri per il nuovo funzionamento dell’Unione europea in base al nuovo trattato, con le nuove istituzioni di cui si è dotata l’Unione europea. Quindi, fedeli alla tradizione belga, alla tradizione del mio paese, abbiamo fatto il possibile per permettere il funzionamento ottimale delle istituzioni onde creare i giusti precedenti.</p>
      <p sl="fr">Onorevoli deputati, credo di potervi dire che l’Unione europea, così com’è stata strutturata con il trattato di Lisbona, oggi funziona e funziona bene. L’Unione si è dotata di un nuovo strumento per la supervisione del settore finanziario che, speriamo, dovrebbe evitare l’insorgenza di nuove crisi come quella da cui fatichiamo ancora a uscire. La governance economica ha fatto passi avanti. È stato raggiunto un accordo sul bilancio 2011 e, soprattutto, in questi sei mesi sono stati in totale conclusi quasi quaranta accordi di natura legislativa tra Parlamento e Consiglio.</p>
      <p sl="fr">Onorevoli parlamentari, la nostra determinazione nel rispettare sia la lettera che lo spirito del trattato di Lisbona è stata una scelta per il futuro dell’Unione, un investimento in una cooperazione europea sempre più forte. A tal fine, durante la Presidenza abbiamo seguito due principali orientamenti.</p>
      <p sl="fr">In primo luogo non abbiamo voluto spingerci avanti. Abbiamo invece integrato il nostro programma, il programma belga con le cinque priorità, nell’agenda europea, nel programma della Commissione, nell’impulso dato dai capi di Stato e di governo a livello di Consiglio europeo, nel programma della troika con i colleghi spagnoli e ungheresi.</p>
      <p sl="nl">In secondo luogo, onorevoli deputati, oltre a non volere imporre un’agenda belga abbiamo optato per quella che definirei una Presidenza inclusiva. Con efficacia abbiamo cercato di collaborare il più possibile con tutte le istituzioni europee, rispettando la lettera e lo spirito del trattato di Lisbona e svolgendo un ruolo che, in realtà, non si è spinto oltre quello della mediazione.</p>
      <p sl="nl">Abbiamo cooperato con tutte le parti, ovviamente con il Parlamento e la Commissione ma anche con il nuovo Presidente permanente del Consiglio, l’Alto rappresentante e, chiaramente, gli Stati membri. Credo però di poter dire che, durante l’intera permanenza in carica, ci siamo concentrati in particolare nel lavorare in maniera costruttiva e con spirito aperto con il Parlamento, i cui poteri sono stati rafforzati in maniera significativa in base alle nuove norme.</p>
      <p sl="nl">Ovviamente un po’ di modestia oggi non guasterebbe, ma devo dire che insieme a voi abbiamo garantito la riuscita di questo metodo. Inoltre, onorevoli deputati, oggi più che mai l’Unione è un’interazione tra istituzioni e Stati membri. Credo che questo metodo abbia funzionato e possa continuare a funzionare, perché da sempre si basa sui risultati e non sull’immagine. Questo vale per la nostra Presidenza ma in realtà anche per il Parlamento europeo, anche se spetta a voi giudicarlo.</p>
      <p sl="nl">Signor Presidente, onorevoli parlamentari, in questa sede desidero comunque esprimere apprezzamento e gratitudine per la vostra collaborazione a nome del governo belga e dei colleghi che hanno detenuto la Presidenza di turno. Credo di potere affermare che gran parte degli accordi raggiunti, alla fine, sono stati adottati a grandissima maggioranza. Ciò conferma la qualità dei vostri discorsi e – questo dovrebbe tranquillizzare i cittadini europei – la priorità che avete attribuito al bene dell’Europa, ponendolo ben al di sopra degli interessi nazionali.</p>
      <p sl="nl">Ad ogni modo, onorevoli deputati, quei sei mesi sono finiti. Ovviamente non possiamo rimanere fermi al passato. Nei prossimi mesi e anni in realtà dovremo lavorare più che mai perché l’Unione, la società deve far fronte a enormi sfide, che adesso citerò in breve.</p>
      <p sl="nl">La prima sfida naturalmente sta nel continuare quanto iniziato negli scorsi sei mesi, ovvero la governance economica. Dall’inizio del periodo abbiamo lavorato insieme per adottare le misure necessarie a evitare una crisi nella zona euro. Ma contrastare i sintomi ad ora apparsi non è sufficiente. Le minacce sofferte da alcuni paesi di eurolandia hanno dimostrato che un’unione monetaria in realtà non può funzionare da sola senza un’unione economica, senza maggiore convergenza economica. Occorre quindi insistere con determinazione sulla strada della maggiore coesione economica, maggiore coesione nelle politiche fiscali, economiche e sociali degli Stati membri.</p>
      <p sl="nl">La governance economica impone poi un rigoroso monitoraggio delle politiche strutturali e di bilancio degli Stati membri dell’Unione. Dobbiamo sfruttare appieno il semestre europeo istituito con questo obiettivo. Il ritorno alla disciplina di bilancio non deve limitarsi a essere un obiettivo non vincolante, bensì deve essere verificabile e, se necessario, applicabile a livello europeo. Non si tratta certamente di imporre una disciplina per il semplice gusto di farlo: finanze pubbliche sane sono una necessità assoluta se vogliamo tornare a una crescita sostenibile, una crescita credibile che crei posti di lavoro per i nostri cittadini. Quei lavori sono ovviamente essenziali per il mantenimento del modello sociale europeo che ci contraddistingue, e che si accompagna alla libertà politica ed economica, alla solidarietà sociale e alla responsabilità ecologica.</p>
      <p sl="de">L’Unione deve utilizzare i nuovi strumenti introdotti per monitorare con efficienza i mercati finanziari, strumenti che dovrebbero essere pronti per l’uso entro la fine dell’anno. Si tratta di una necessità assoluta per prevenire nuovi turbamenti dei mercati.</p>
      <p sl="de">Convergenza economica, monitoraggio delle possibili politiche strutturali e di bilancio a livello nazionale, nuovi strumenti per il monitoraggio dei mercati finanziari: tutto questo potrebbe far pensare che la struttura dell’Unione stia diventando piuttosto pesante e complicata. Certo si prevede anche che un maggiore controllo sulle decisioni politiche nazionali degli Stati membri non potrà andare avanti senza discussioni e attriti. Eppure questo non ci dovrebbe scoraggiare, essendo parte integrante della natura dell’integrazione europea.</p>
      <p sl="en">Il secondo ambito in cui dobbiamo procedere, in cui dobbiamo mantenere lo slancio, riguarda il ruolo dell’Unione nel mondo. Abbiamo compiuto progressi in tal senso. Grazie a una preparazione concordata e a una rappresentanza unificata siamo riusciti ad aumentare il peso nel G20. Negli ultimi mesi l’Unione ha iniziato a creare una rappresentanza diplomatica in tutto il mondo. Sono buone iniziative, che però devono essere consolidate.</p>
      <p sl="en">L’Unione europea, è vero, si esprime all’unisono su gran parte delle questioni mondiali, ma le parole non bastano. Essa infatti deve avere più peso, essere in grado di agire con decisione e diventare un vero e proprio polo di influenza e potere in questo mondo multipolare.</p>
      <p sl="en">Inoltre occorre parlare della prospettiva finanziaria dell’Unione. Vero, questo non è un periodo in cui i governi possono prevedere generosi aumenti nei contributi al bilancio dell’Unione, ma non possiamo nemmeno evitare un dibattito sulla prospettiva finanziaria a lungo termine.</p>
      <p sl="en">A questo Parlamento è stato promesso che vi saranno consultazioni sulla filosofia e sulle modalità del futuro finanziamento dell’Unione. L’UE non può vivere alla giornata: deve avere questa prospettiva a lungo termine.</p>
      <p sl="en">Ultimo, ma non da meno, faccio presente che riusciremo a far fronte a queste sfide solo credendo in noi stessi più che mai. A proposito di questa sfida per i prossimi anni citerò il pensatore e scrittore francese André Frossard. Prima lo dico in francese e poi traduco:</p>
      <p sl="fr">“L'Europe cherche, avec raison, à se donner une politique et une monnaie communes mais elle a surtout besoin d'une âme ”.</p>
      <p sl="en">“L’Europa cerca giustamente di darsi una politica e una moneta comuni, ma ha bisogno soprattutto di un’anima”.</p>
      <p sl="en">Effettivamente abbiamo bisogno di un’anima, colleghi. Abbiamo bisogno di avere fede in noi stessi e in quanto abbiamo fatto, e non di scusarci per chi e cosa siamo. Dobbiamo ricordare che prima di essere un mercato, prima di essere una moneta, prima di essere una serie di istituzioni l’Unione – la nostra Unione – era una visione, un credo, un sogno. Era un sogno di pace in questo continente devastato da così tante guerre.</p>
      <p sl="en">Ho sentito che ormai è un po’ fuori moda parlare di pace a generazioni europee che non hanno mai conosciuto la guerra. Posso solo dire: “guardatevi intorno”. Guardate tutti i rifugiati, ad esempio, che vengono da noi per fuggire alla guerra, ai conflitti armati e alla tirannia. Quei rifugiati sicuramente non snobbano quanto siamo riusciti a fare per diffondere pace e sicurezza in quasi tutto il continente. Quei rifugiati, quelle persone, aspirano come molte altre persone al mondo ai diritti e alle libertà che troppi nostri cittadini danno così facilmente per scontato.</p>
      <p sl="en">L’Unione tiene alla pace tanto quanto tiene alla libertà, alla democrazia, ai diritti civili fondamentali e allo stato di diritto, sia per i nostri cittadini che per i nostri immigrati. Crediamo nel diritto di ogni persona alla dignità umana, ovvero il diritto delle persone a vivere dignitosamente e non in ginocchio, e il diritto a pensare, parlare e praticare la propria religione.</p>
      <p sl="en">In una frase spesso citata, Jean Monnet diceva che niente è possibile senza gli uomini, ma niente dura senza le istituzioni. È vero oggi come quando lo ha affermato, ma d’altro canto è anche vero che le istituzioni verranno meno se non saranno guidate da persone con forti convinzioni. Ricordiamoci che trascineremo con noi i cittadini solo se daremo loro una visione, se daremo loro un sogno.</p>
      <p sl="en">Per concludere, auguro all’Ungheria tutto il successo possibile ora che ha preso il testimone della Presidenza. Sono convinto che terrà alta la fiaccola del sogno di pace europeo, del sogno europeo di libertà, e del disegno di un’Unione ancora più forte.</p>
      <a text="(Applausi)"/>
    </intervention>
    <intervention id="2-070-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, signor Presidente in carica del Consiglio, onorevoli deputati, con efficienza e concentrazione, con pragmatismo e spirito comunitario, l’Unione ha compiuto progressi importanti durante la Presidenza belga, che meritano la nostra ammirazione e riconoscenza.</p>
      <p sl="fr">A nome della Commissione europea esprimo le più vive congratulazioni al Primo ministro Leterme, a tutto il suo staff governativo, all’amministrazione e a tutti i belgi che hanno dato il meglio di sé per garantire il successo di questa Presidenza.</p>
      <p sl="fr">È stata una grande Presidenza, bella, in un momento delicato e impegnativo per il futuro dell’Unione europea. Raramente vi sono state sfide così importanti e difficoltà così cruciali da superare. In questi lunghi mesi di chiacchiere e di furore – permettetemi l’espressione – la Presidenza belga è rimasta fedele alla politica europea. La sua azione si è sempre ispirata al senso fondamentale dell’esistenza dell’Unione europea, la solidarietà di ognuno a vantaggio dell’interesse generale europeo. La sua azione ci ha anche permesso di tracciare la migliore strada da seguire per raggiungere i nostri obiettivi principali: stabilità e rilancio di una crescita che generi posti di lavoro.</p>
      <p sl="fr">Sono stati mesi in cui l’Europa viveva ancora al ritmo frenetico degli sviluppi della crisi finanziaria e del debito sovrano. Tutti gli occhi erano puntati al futuro dell’eurozona e alla nostra determinazione nel difenderla. Quando diciamo che faremo tutto il possibile per difendere la stabilità dell’intera zona euro non devono essere parole vane. Non è nient’altro che l’espressione della nostra ferma volontà politica di difendere il nostro destino comune. Il futuro della zona euro e il futuro dell’Unione europea sono le due facce della stessa medaglia. Vogliamo questo futuro stabile e prospero per noi e per le generazioni future. Questo è sempre stato e continua a essere il significato dell’integrazione europea e dello spirito comunitario.</p>
      <p sl="fr">Le riforme fondamentali in cui ci siamo impegnati dimostrano che siamo pienamente coscienti della sfida cui è chiamata l’Unione europea. Dobbiamo adattarci alle nuove realtà politiche, economiche e strategiche di un mondo globalizzato in rapido cambiamento. Dobbiamo riuscire ad adattarci riaffermando i nostri valori, difendendo i nostri interessi e rafforzando la nostra credibilità e influenza sulla scena internazionale.</p>
      <p sl="fr">Le decisioni di base adottate sul rafforzamento della governance economica europea e la lotta contro gli squilibri macroeconomici sono al cuore di questi progressi. Non sono una scelta, bensì un imperativo. Spero che nel corso di questo semestre il Parlamento europeo e il Consiglio adotteranno le proposte sulla governance economica.</p>
      <p sl="fr">Il punto fondamentalmente non è sapere chi, tra i diversi attori politici europei, ci perde o ci guadagna, ma sapere se ognuno di noi è pronto a cooperare nel pieno rispetto delle reciproche prerogative. In sostanza, il punto è sapere se l’Unione europea nel suo complesso ci perde o ci guadagna. La risposta è chiara: senza rafforzamento della governance economica saremo tutti perdenti, sia nella zona euro che in tutta l’Unione europea.</p>
      <p sl="fr">Se non rafforzeremo la governance economica perderemo la battaglia per la stabilità, la crescita e l’occupazione in Europa. Se non rafforzeremo la governance economica i forti legami di oggi potrebbero diventare i legami deboli di domani. E se non rafforzeremo la governance economica perderemo credibilità sulla scena internazionale.</p>
      <p sl="fr">Visto che le questioni di governance e di squilibrio macroeconomico sono anche questioni mondiali e vengono discusse soprattutto in sede di G20, come potremmo riuscire a mantenere peso e credibilità con i partner internazionali se non fossimo nemmeno in grado di risolverle a livello europeo? Lo dico pesando con attenzione tutte le parole: fondamentalmente si tratta di una questione esistenziale per l’Unione europea. Agiamo e ci affermiamo come Unione, o subiamo e ci lasciamo emarginare. È in gioco il nostro destino collettivo.</p>
      <p sl="fr">Fortunatamente siamo sulla strada dell’autoaffermazione. Per questo porgo sincere congratulazioni alla Presidenza belga. L’accordo raggiunto al Consiglio Ecofin del 17 settembre ha portato alla definizione di nuovi cicli di governance economica chiamati semestre europeo. Il primo passo è stato fatto la scorsa settimana con la presentazione del bilancio annuale di crescita preparato dalla Commissione europea, in cui indichiamo molto chiaramente i tre assi prioritari su cui concentrare i nostri sforzi: il rafforzamento della stabilità macroeconomica, soprattutto attraverso un rigoroso consolidamento fiscale, la riforma strutturale e la crescita creatrice di posti di lavoro.</p>
      <p sl="fr">Abbiamo inoltre raggiunto grandi successi nel campo della supervisione finanziaria, in particolare con l’adozione di una nuova architettura europea della supervisione finanziaria nata l’1 gennaio 2011 con l’istituzione del comitato europeo del rischio sistemico e di tre nuove autorità di supervisione finanziaria che coprono rispettivamente i mercati, le banche e le assicurazioni.</p>
      <p sl="fr">In questi sei mesi siamo anche riusciti a trovare un consenso sulla gestione dei fondi speculativi e altri fondi di investimento alternativi, nonché sulle agenzie di rating. Per i nostri cittadini le misure di austerità non sono un concetto vago, bensì la dura realtà che vivono giorno dopo giorno. In tutta Europa c’è molta inquietudine e preoccupazione ma c’è anche, in tutta Europa, la forte aspettativa che le riforme troppo a lungo posticipate siano finalmente ultimate, che la dimensione europea sia parte integrante della soluzione, e che l’Europa difenda i propri progetti, valori e interessi nel mondo.</p>
      <p sl="fr">È quindi importante comunicare il più possibile ciò che sta facendo l’Unione per rilanciare una crescita sostenibile, in grado di creare posti di lavoro e di costruire una società europea più giusta e più rispettosa dell’ambiente.</p>
      <p sl="fr">Desidero inoltre ricordare altri esiti positivi, soprattutto in materia di politica estera e di relazioni esterne. Un successo ad esempio è l’accordo di libero scambio firmato con la Corea del Sud il 6 ottobre che, molto semplicemente, rappresenta l’accordo commerciale più ambizioso mai concluso dall’Unione europea, e che deve rimanere un punto di riferimento per i nostri futuri accordi commerciali bilaterali.</p>
      <p sl="fr">Contrariamente a quanto previsto da alcuni pessimisti, anche Cancún è riuscito a portare qualche progresso verso il multilateralismo nella lotta al cambiamento climatico. Cancún ha altresì dimostrato l’importanza della cooperazione tra Presidenza e Commissione per permettere all’Europa di parlare con una voce coerente e forte sulla scena internazionale.</p>
      <p sl="fr">A livello di risultati concreti, saluto l’accordo finalmente raggiunto durante la Presidenza belga nel settore dei trasporti sulla questione dell’eurobollo. Si tratta di una cosa molto importante per i cittadini.</p>
      <p sl="fr">Vorrei poi rendere omaggio alla Presidenza belga per il modo esemplare in cui ha saputo far rispettare e applicare le principali innovazioni del trattato di Lisbona. Ha usato in maniera brillante tutte le sue capacità negoziali durante una difficile discussione sul bilancio 2011 dell’Unione europea in base alle nuove regole di bilancio del trattato. È stato un esempio di spirito europeo e della cultura del compromesso espressa nel migliore dei modi. La Commissione è fiera del contributo dato al risultato raggiunto.</p>
      <p sl="fr">Domani, nell’adempiere agli impegni presi con questo Parlamento, avrò una prima riunione con il Presidente del Parlamento europeo, onorevole Buzek, e con il Primo ministro Orbán, che detiene la Presidenza di turno del Consiglio, per discutere i prossimi passi in materia di bilancio.</p>
      <p sl="fr">Il 2010 è stato un anno spesso difficile e a volte estremamente impegnativo, ma alla fine si è rivelato molto produttivo. È stato con la Presidenza di due paesi, il Belgio ma anche la Spagna, che l’integrazione europea ha potuto muovere decisi passi avanti. In questo vedo la forza dell’Unione e del buon funzionamento delle istituzioni. Ora spetta al terzo paese della troika, l’Ungheria, mantenere questo impulso.</p>
      <p sl="fr">Le grandi decisioni prese in quest’ultimo anno sono la prova che tutti noi, Parlamento, Consiglio, Commissione e Stati membri, sappiamo cosa fare per garantire un futuro stabile e prospero all’Europa. Se sappiamo cosa fare, dobbiamo farlo adesso. Abbiamo detto che abbiamo la volontà di farlo, adesso dobbiamo dimostrare che siamo effettivamente in grado di onorare i nostri impegni politici senza attenuarli, senza indebolirli e senza farci ingannare da timidi segnali di ripresa.</p>
      <p sl="fr">Dobbiamo consolidare le nostre azioni, dimostrare che non sono una reazione alla pressione della crisi nei mercati, bensì la forte riaffermazione della nostra volontà di vivere insieme in questa Unione per la pace, la solidarietà e la libertà.</p>
    </intervention>
    <intervention id="2-071-000" speaker_id="28256" name="Jean-Luc DEHAENE" is_mep="True" mode="spoken" nationality="Belgium" birth_date="07-08-1940" birth_place="Montpellier" p_group="Group of the European People's Party (Christian Democrats)" m_state="BE">
      <p sl="nl">a nome del gruppo PPE. – Signor Presidente, la Presidenza belga è giustamente stata lodata da tutti. Insieme ai suoi colleghi, signor Primo ministro, può vantare una ragguardevole serie di successi. Invece di commentare i singoli risultati, vorrei nello specifico rimarcare l’ottimo modello da lei proposto per la Presidenza. Del resto, la Presidenza belga del Consiglio è stata la prima a detenere interamente la carica con il nuovo quadro istituzionale del trattato di Lisbona. Si trattava, di per sé, di una sfida.</p>
      <p sl="nl">Il trattato ha radicalmente modificato il quadro istituzionale, come ho già affermato nella relazione sul precedente trimestre. In questo modo Consiglio europeo e Consiglio sono ora chiaramente diventati due istituzioni distinte, ciascuna con la propria Presidenza. Altro nuovo elemento è che il trattato usa esattamente le stesse parole per descrivere il mandato del Consiglio e quello del Parlamento. Non si può non avere l’impressione che per certi membri del Consiglio sia stato difficile adattarsi al nuovo rapporto tra Parlamento e Consiglio, com’è apparso evidente nella discussione sul bilancio.</p>
      <p sl="nl">Non si può dire la stessa cosa della Presidenza belga. In consultazione con Commissione e Parlamento, essa si è dedicata principalmente alla realizzazione del programma legislativo europeo. Le priorità europee sono sempre state messe al primo posto e questo, in parte, spiega il suo successo. In passato le presidenze hanno troppo spesso cercato di imporre le priorità nazionali alle istituzioni europee: in questo caso non è stato così, motivo per cui l’Europa ha segnato progressi concreti durante questa Presidenza. La difficile discussione sul bilancio dello scorso semestre ha inoltre preparato il terreno per una delle sfide più difficili che l’Unione affronterà nei prossimi anni, ovvero la definizione del nuovo quadro finanziario. Le passate presidenze hanno promesso al Belgio che il Parlamento avrebbe partecipato al dibattito sul quadro finanziario pluriennale. Da parte sua la Commissione si è impegnata a formulare, nel quadro della proposta per il piano pluriennale, proposte per le risorse proprie dell’Unione, ed è una cosa fondamentale. Il Parlamento, quindi, farà in modo che la Commissione e le future presidenze tengano fede a questi impegni.</p>
    </intervention>
    <intervention id="2-072-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo S&amp;D. – Signor Presidente, signor Primo ministro, membri della Presidenza in carica, Presidente Barroso, questa settimana abbiamo l’opportunità di paragonare due presidenze: quella appena conclusa e quella appena iniziata. Per quanto riguarda la Presidenza belga devo dire che ha svolto un ottimo lavoro, di cui la ringrazio sentitamente. Lo ha fatto nonostante la presenza di difficili condizioni: ovviamente la situazione politica in casa non è delle più facili, il trattato di Lisbona è nuovo e anche il rapporto con il Consiglio europeo non è poi così semplice. La Presidenza belga però si è concentrata chiaramente sull’Europa, e ha voluto portarla avanti.</p>
      <p sl="de">Al contrario con la Presidenza ungherese, perlomeno sino ad oggi, abbiamo visto una Presidenza più attenta ai propri affari interni, ovvero a mantenere il potere nel paese, soprattutto se pensiamo a una legge molto controversa sui media di cui anche noi discuteremo in futuro. Spero che il Primo ministro Orbán esamini attentamente l’andamento della Presidenza belga e, magari, ne segua in qualche modo l’esempio.</p>
      <p sl="de">Primo ministro Leterme, lei ha fatto riferimento alla governance economica. In questo senso non posso che condividere pienamente quanto affermato dal Presidente Barroso. La situazione in cui ci troviamo prevede solo due possibilità: da una parte sviluppi che portano a un’ulteriore crisi in Europa, e non solo nella zona euro, dall’altra un tentativo di creare una governance economica efficiente basata sulla cooperazione tra tutti gli Stati membri, ma anche sul forte intervento della Commissione. Lei sa, Presidente Barroso, di godere del nostro pieno sostegno in tal senso. Avete fatto molto in questo settore, Primo ministro Leterme, ma ora dobbiamo andare avanti e fare i prossimi passi.</p>
      <p sl="de">Lei ha detto che siamo fondamentalmente in presenza di una cooperazione nel campo delle imposte, fiscale e sociale. Questo mi porta al secondo aspetto in cui la Presidenza belga si è distinta, ovvero la dimensione sociale. Credo abbiamo tutti un interesse – anche se forse in misura diversa – a sviluppare la dimensione sociale in maniera coerente. Europa sociale non significa fare ogni singola cosa nell’ambito sociopolitico europeo ma significa, ad esempio, riuscire a fare le cose di cui avete parlato nella lotta alla povertà. È scandaloso vedere che, in realtà, la povertà sta registrando un certo aumento nel continente. Lo stesso dicasi per quanto da lei affermato sulla distribuzione dei redditi sempre più disuguale. Durante la Presidenza ha chiaramente asserito che non si tratta solo di una questione sociale, ma anche economica. Maggiore povertà e maggiore disuguaglianza sociale si traducono anche in una perdita di competitività come è stato dimostrato a livello economico, finanziario ed empirico. Le cose che ha detto sono molto importanti.</p>
      <p sl="de">Altrettanto basilare è quanto da lei asserito sull’Europa dei cittadini. Insieme al Vicepresidente della Commissione e ai deputati dell’Assemblea, lei ha dato un contributo concreto alla nascita del diritto di iniziativa dei cittadini europei, che rappresenterà un grande passo avanti se usato in maniera adeguata dalle forze filoeuropee per avvicinare l’Europa ai cittadini.</p>
      <p sl="de">Ovviamente auguriamo al Belgio ogni bene per il futuro. Sarà importante vedere come si comporteranno gli attori sulla scena politica. Spero che tutte le forze politiche belghe cerchino di giungere a un vero e proprio consenso. È difficile dire alle persone in una regione colpita dalla crisi che devono semplicemente raggiungere un consenso, che devono solo lavorare insieme su questioni importanti quando questo non è possibile in Belgio, paese al cuore dell’Unione europea.</p>
      <p sl="de">Vi faccio quindi i migliori auguri. Per molti versi siete stati una Presidenza esemplare: spero che le presidenze future seguano il vostro esempio.</p>
      <a text="(Applausi)"/>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="2-073-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="en">Signor Presidente, vorrei chiedere all’onorevole Swoboda come osa criticare la Presidenza ungherese visto che è appena agli inizi. Non la conosce nemmeno. Perché invece non critica i suoi compagni del gruppo socialista che hanno sparato al loro stesso popolo nel cinquantesimo anniversario della rivoluzione del 1956, e hanno arbitrariamente imprigionato centinaia di persone? È a loro che dovrebbe fare la domanda ed è loro che dovrebbe criticare.</p>
    </intervention>
    <intervention id="2-074-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Signor Presidente, conosco questo ragionamento, in base a cui quando si critica un governo si critica anche il suo popolo. Anche nel mio paese era così in passato.</p>
      <p sl="en">Cerchiamo di essere chiari. Non abbiamo iniziato noi la discussione, è stato il governo ungherese con questa, come ho detto, legge controversa. È una legge molto contestata da tanti cittadini ungheresi che hanno sofferto durante il comunismo e il regime nazista. Temono per la loro libertà di parola. Questo è il punto di cui si dovrebbe discutere.</p>
    </intervention>
    <intervention id="2-075-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="nl">a nome del gruppo ALDE. – Signor Presidente, propongo di discutere la Presidenza ungherese domani. Dovremmo tenere le due cose separate, altrimenti il Primo ministro Leterme dovrà commentare la nuove legge sui mezzi di comunicazione in Ungheria, e non credo che gli competa.</p>
      <p sl="nl">Il ruolo del Parlamento, onorevoli colleghi, è approvare e controllare la legislazione: questo significa essere critici quando le cose non funzionano, quando vanno male, ma anche rendere onore al merito quando in realtà le cose vanno bene. Potremmo dire che la Presidenza belga è stata positiva, molto positiva, e che è stata un successo grazie agli sforzi di molte persone: il governo belga ma anche tanti diplomatici, il rappresentante permanente, il vice rappresentante permanente e tutti coloro che hanno lavorato giorno dopo giorno alla sua riuscita.</p>
      <p sl="nl">Si è rivelata un successo che nessuno prevedeva perché, signor Primo ministro, tutti noi eravamo costantemente chiamati a rispondere alla domanda degli elettori: come può un governo di tecnici garantire una Presidenza dall’esito positivo? Secondo me è stata la prima volta che abbiamo avuto un vero governo europeo, perché si occupava esclusivamente di affari europei e questioni europee, senza essere distratto dagli affari interni del paese.</p>
      <p sl="nl">È quasi un invito agli altri governi a trasformarsi in governi di transizione quando assumono la Presidenza dell’Unione europea, così da potersi concentrare sull’Europa per sei mesi invece di inserirla di tanto in tanto tra altre questioni.</p>
      <p sl="nl">Credo che la Presidenza belga sia uscita vittoriosa soprattutto per un motivo (guardate ad esempio la supervisione finanziaria, i fondi hedge e le agenzie di rating): perché questa Presidenza ha capito che con il nuovo trattato dobbiamo lavorare per avere “più Europa” e perché ha incoraggiato “più Europa” nel Consiglio. Non si può dire lo stesso di tutte le presidenze. L’onorevole Dehaene ha ragione quando dice che, in effetti, ci sono alcuni Stati membri che ancora non capiscono che sono cambiate le regole di base.</p>
      <p sl="nl">Le regole di base sono cambiate e la Presidenza belga è la prima ad averlo capito. Se siamo arrivati a un accordo sulla supervisione europea in cui, alla fine, sono stati raggiunti gli obiettivi del Parlamento europeo, è perché la Presidenza belga ha detto ai colleghi del Consiglio: “Non funzionerà, deve essere una soluzione europea”, a differenza della soluzione sviluppata dai ministri delle finanze nel dicembre 2009.</p>
      <p sl="nl">Lo stesso dicasi per il brevetto europeo. Quella è stata una grande conquista, signor Presidente. Mi rivolgo a lei e a tutti gli altri deputati per approvare al più presto il brevetto al Parlamento europeo cosicché, dopo più di 20 anni, possa finalmente diventare realtà.</p>
    </intervention>
    <intervention id="2-076-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">a nome del gruppo Verts/ALE. – Signor Presidente, come altri hanno detto prima di me, è certamente vero che ad oggi i tecnici politici belgi hanno fatto meglio fuori dai confini che a casa loro. Ad ogni modo me ne rallegro e mi congratulo con voi: la squadra belga ha lavorato bene ed è un’ottima cosa.</p>
      <p sl="fr">Penso inoltre che la resistenza che avete incontrato nei diversi Consigli di fatto assomigli alla resistenza che incontriamo nel dibattito belga: solidarietà, trasferimenti, tutte queste questioni legate al ritiro o al contributo sono aspetti che conosciamo bene in Belgio e che avete incontrato al Consiglio.</p>
      <p sl="fr">Oltre a ciò, Presidente Barroso, avendo espresso ammirazione e riconoscenza forse, in un prossimo futuro, l’Unione europea potrebbe dare al Belgio una leggera spinta nella giusta direzione o un piccolo aiuto. Visto che il Belgio ha aiutato l’Unione europea, forse l’Unione europea potrebbe aiutare il Belgio a sbloccare l’impasse federale.</p>
      <p sl="fr">Per il resto e per tornare su alcuni punti specifici, signor Primo ministro, e in particolare sulla questione del bilancio, quando si lascia la Presidenza si ha una responsabilità maggiore di quando la si assume. Quindi, parlando di bilancio, sono dell’avviso che sicuramente abbiamo mancato di coraggio non abbracciando la proposta di convenzione che avremmo potuto avere sulle risorse finanziarie, ma il tema delle risorse proprie sarà un argomento centrale nei prossimi mesi e conto molto sul Belgio – che riprenderà, per così dire, libertà di parola non rappresentando più tutti gli Stati membri ma parlando per sé – per portare avanti la cosa.</p>
      <p sl="fr">La seconda questione importante è la circoscrizione elettorale europea. È un aspetto che a un certo punto apparirà sul tavolo del Consiglio. So che in Belgio alcuni non vogliono una circoscrizione federale, ma penso che sia necessaria, e forse proprio perché non la vogliono in Belgio il Belgio la vuole a livello europeo. Un collegio elettorale europeo sarebbe estremamente utile per garantire quella che chiamate “l’anima” dell’Unione europea, cioè il fatto che i cittadini europei possano molto semplicemente considerarsi cittadini in grado di votare per qualcosa di più dei rappresentanti nazionali. Penso sia una cosa molto importante.</p>
      <p sl="fr">Il terzo punto, che è già stato citato, riguarda il diritto di iniziativa dei cittadini. Anche in questo caso conto molto sul Belgio per accelerare il processo di attuazione. Si tratta di uno strumento importante che affianca tutte le riforme di governance economica, e spero che anche il Belgio possa contribuire a far avanzare questo processo con più forza e maggiore rapidità.</p>
    </intervention>
    <intervention id="2-077-000" speaker_id="97133" name="Derk Jan EPPINK" is_mep="True" mode="spoken" nationality="Netherlands" birth_date="07-11-1958" m_state="NL">
      <p sl="nl">a nome del gruppo ECR. – Signor Presidente, negli scorsi sei mesi il Belgio ha saputo adempiere degnamente all’incarico della Presidenza. Impossibile pensare che il governo belga in carica fosse dimissionario. Guardando i temi che personalmente sono in grado di valutare, il saldo è positivo: un accordo sulla regolamentazione del capitale di rischio, un regolamento sulla supervisione dei mercati finanziari e un bilancio per il 2011. Conosco molto bene sia il Belgio sia l’Europa. La politica europea è, per così dire, un’estensione della politica belga, con un obiettivo più ampio. Prevede la ricerca di compromessi attraverso conversazioni e lunghe colazioni e, se necessario, qualche gentile lusinga per raggiungere un risultato.</p>
      <p sl="nl">Per questo alcuni dicono che il Belgio è un’Europa in miniatura. È proprio questo il pericolo per l’Europa, perché il sistema belga non è più in grado di continuare a funzionare sui compromessi. Non è nemmeno previsto un successore al Primo ministro Leterme. Se il Belgio è il futuro dell’Europa facciamoci una domanda: perché il sistema belga sta giungendo all’epilogo? Perché sta crollando?</p>
      <p sl="nl">A mio avviso, la spiegazione sta nel fatto che il Belgio ha creato un’economia delle rimesse che non ci possiamo più permettere. In nome della solidarietà abbiamo creato un flusso di cassa dalle Fiandre alla Vallonia e a Bruxelles ma, Presidente Barroso, se la solidarietà va in una sola direzione le persone si allontanano, ed è ciò che succede in Belgio.</p>
      <p sl="nl">In questo momento in Europa siamo impegnati a fondare un’economia delle rimesse. A causa di quello che avete fatto si è già abusato dell’euro. Ora ci vengono richieste le eurobbligazioni, l’onorevole Verhofstadt le chiede ogni giorno. Guardate anche il fondo di emergenza per l’euro, che sta iniziando ad assomigliare a un Ponzi scheme . Prima era temporaneo, poi permanente, e ora dobbiamo continuare a erogargli sempre più soldi. Chi ci rimetterà sarà la competitività, perché diminuiranno gli investimenti esteri in Europa. Chi desidera vedere l’Europa di domani dovrebbe guardare il Belgio di oggi! Potremmo immaginarci la Germania al posto delle Fiandre dire: “Non vogliamo più continuare a pagare per tutti gli altri”. Magari alcuni rideranno, ma il pericolo è più vicino di quanto pensiate. Questo dovrebbe farci reagire tutti.</p>
      <p sl="nl">Primo ministro Leterme, ho sempre nutrito grande rispetto per lei. Le faccio i migliori auguri per qualsiasi cosa continui a fare, ma temo che il Belgio la terrà nella carica attuale ancora per un po’.</p>
    </intervention>
    <intervention id="2-078-000" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">a nome del gruppo GUE/NGL. – Signor Presidente, signor Primo ministro, pur riconoscendo pienamente il fatto che ha assunto la Presidenza dell’Unione europea nel contesto molto difficile della crisi, lei ha fatto comunque capire che le questioni sociali sarebbero state una priorità e ha annunciato uno statuto per tutelare i servizi pubblici.</p>
      <p sl="fr">Non ha fatto niente di tutto questo. Non solo non c’è stata alcuna iniziativa per tutelare i servizi di interesse generale ma oggi, nel quadro del Patto di stabilità rafforzato, entriamo in una preoccupante spirale in cui, per ridurre il debito degli Stati membri, gli avvoltoi dei mercati finanziari e delle rispettive agenzie di rating spingono gli Stati membri a svendere i beni pubblici che, tuttavia, rappresentano un elemento prezioso per la giustizia e l’uguaglianza.</p>
      <p sl="fr">Per quanto attiene alle questioni sociali, ci è voluto tutto il controllo del Parlamento per impedire l’aumento dell’orario di lavoro per i camionisti o il cosiddetto progetto “permesso unico”, versione allargata della direttiva Bolkestein.</p>
      <p sl="fr">Eravamo nell’Anno europeo della lotta alla povertà. Non c’è un solo povero in meno nell’Unione europea, ce ne sono sempre di più! Bisogna riconoscere che le misure anticrisi sono inefficaci perché fanno venire meno i diritti sociali.</p>
      <p sl="fr">La strategia adottata prevede di tranquillizzare continuamente i creditori degli Stati membri fortemente indebitati per la minore imposizione fiscale sul capitale e la riduzione della crescita dovuta alla diminuzione del potere d’acquisto e all’austerità, parola che ho sentito pronunciare per la prima volta dal Presidente Barroso. A tal fine, ora volete controllare i bilanci degli Stati membri a priori al posto dei parlamenti nazionali.</p>
      <p sl="fr">Furtivamente ha dato il via a una revisione dei trattati europei che, ieri, ci ha detto erano inviolabili. Eppure ha continuamente rifiutato un dibattito sull’istituzione di un fondo di sviluppo sociale e ambientale, alimentato da un’imposta sui movimenti di capitale e da un’armonizzazione verso l’alto dell’imposizione fiscale sul capitale, sulla creazione monetaria da parte della Banca centrale europea per il riacquisto del debito degli Stati membri e sullo sviluppo dei servizi pubblici indispensabili alla giustizia e al progresso sociale.</p>
      <p sl="fr">All’inizio della Presidenza lei ha detto, signor Primo ministro, di volere una Presidenza sobria, e questo le rendeva onore. Ma durante il periodo si è visto che i mercati finanziari e i grandi azionisti sono stati soddisfatti mentre la gente vive sempre più povertà.</p>
    </intervention>
    <intervention id="2-079-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">a nome del gruppo EFD. – Signor Presidente, inizierò augurando a tutti, soprattutto alla Commissione, all’Ufficio di Presidenza e a tutti i deputati, felice anno nuovo in un anno che sembra destinato a essere molto difficile. Vorrei fare un breve commento per rispondere alla sfida lanciata dal Presidente della Commissione Barroso quando ha affermato che, attraverso la governance economica globale, dovremo aiutarlo a dimostrare cos’è l’Europa. È un’unica forza economica, culturale e forse anche politica. Ecco perché dobbiamo tutti sostenere la Commissione, cosicché l’Europa possa continuare a essere una grande potenza.</p>
      <p sl="el">Per quanto riguarda la Presidenza belga, è universalmente riconosciuto che è stata una Presidenza dai grandi risultati. Vorrei aggiungere due punti a quanto è già stato detto, che qui non sono stati ricordati e che ne evidenziano il successo. Innanzi tutto, il Belgio ha funzionato in perfetto stile europeo, seguendo il programma della Commissione e del Parlamento europeo. Solitamente le presidenze integrano questioni nazionali. Il Belgio ha dato un buon esempio, dimostrando che siamo l’Europa e che seguiamo il programma definito dalla Commissione, senza avere il desiderio di integrare il proprio programma. Il secondo punto degno di lode è stato il modello applicato, ovvero quello del trilogo e della cooperazione trilaterale tra Consiglio, Parlamento europeo e Commissione. Mi congratulo con i colleghi deputati.</p>
    </intervention>
    <intervention id="2-080-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, signor Primo ministro, ha ricevuto molti complimenti per la condotta della Presidenza belga, ed è comprensibile. Commissione europea e Parlamento sono sollevati dal fatto che la Presidenza belga sia finita senza registrare gravi incidenti. In effetti è difficile che un paese artificiale senza governo, un paese che non è nemmeno in grado di autogovernarsi sia il candidato più idoneo ad assumersi la Presidenza dell’Unione europea.</p>
      <p sl="nl">Ovviamente si potrebbe dire che, insieme ai ministri, lei ha avuto molto tempo a disposizione per occuparsi della Presidenza, dal momento che eravate solo un governo di tecnici. Si potrebbe dire che avete approfittato di diplomatici che hanno svolto bene il proprio lavoro e che l’importanza della Presidenza di turno è scemata con il trattato di Lisbona.</p>
      <p sl="nl">Potrebbe essere tutto vero, ma credo che la sua migliore decisione sia stata ascoltare i consigli di Vlaams Belang e, soprattutto, di rimanere nell’ombra. Avrebbe potuto ripetere gli stessi errori della scorsa Presidenza belga nel 2001. Basti pensare al fallimento del cosiddetto vertice delle praline di Bruxelles, ai continui errori madornali a livello diplomatico e alla cosiddetta Dichiarazione di Laeken che, alla fine, hanno portato alla sconfitta della Costituzione europea.</p>
      <p sl="nl">Ovviamente la Presidenza belga non ha fatto un percorso senza errori: prima c’è stato l’episodio in cui il ministro socialista alle pensioni, Daerden, ha presieduto il Consiglio dei ministri in stato di ebbrezza – la faccia del Commissario Andor parla da sola; i contribuenti fiamminghi e i contribuenti netti non riescono più a riderci sopra, sapendo che questo personaggio adesso è responsabile delle loro pensioni.</p>
      <p sl="nl">Inoltre ci sono stati disperati tentativi da parte del ministro degli esteri Vanackere di aprire un nuovo capitolo nei negoziati di adesione della Turchia, a ogni costo e contro la volontà delle persone, quando la Turchia non dovrebbe nemmeno essere considerata per i negoziati.</p>
    </intervention>
    <intervention id="2-081-000" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" nationality="Spain" birth_date="13-08-1944" birth_place="Madrid" m_state="ES">
      <p sl="es">Signor Presidente, non intendo insistere su quanto è già stato detto. La Presidenza belga si è rivelata eccellente. Vorrei ricordare due punti particolarmente importanti: la supervisione finanziaria e il semestre europeo. Riguardo a questi aspetti vorrei dire cosa si è fatto e, soprattutto, cosa si deve fare.</p>
      <p sl="es">In materia di supervisione finanziaria, nel giro di 48 ore il ministro Reynders è riuscito a sbloccare un fascicolo che era a un punto morto, e siamo stati in grado di dare a Consiglio e Commissione quello che ci aveva chiesto la Commissione: autorità europee che potessero iniziare a funzionare l’1 gennaio 2011, autorità forti, autorità realmente europee che avessero un certo peso.</p>
      <p sl="es">Quanto è successo dopo non è molto confortante. Non abbiamo ancora presidenti per le autorità; disponiamo di un bilancio incredibilmente limitato e mi dicono che le retribuzioni per le persone che ricopriranno quelle cariche presso le autorità non sono brillanti. Sono ovviamente molto meno brillanti dei bonus ricevuti dai banchieri a Londra.</p>
      <p sl="es">Rimangono aperte due questioni: la regolamentazione degli enti sistemici e i contributi e le imposte sull’attività bancaria.</p>
      <p sl="es">Nella regolamentazione degli enti sistemici vogliamo che la supervisione sia di competenza dell’autorità europea attraverso le autorità nazionali che, in questo caso, fungerebbero da agenti e sarebbero soggette alle istituzioni dell’autorità europea. Un’alternativa non avrebbe senso.</p>
      <p sl="es">In materia di imposizione fiscale, l’ultima offerta del Commissario Šemeta delinea tutte le possibili imposte per le banche. Il Parlamento ha già approvato due contributi: il contributo ai fondi di garanzia coordinati e il contributo ai fondi di stabilità bancaria. È un dato di fatto, e dopo potremo discutere l’imposta sull’attività bancaria o le imposte sulle transazioni bancarie perché, insisto, il resto è un dato di fatto.</p>
      <p sl="es">Per quanto riguarda il semestre europeo, l’unica cosa che vogliamo è coordinarci su tutto: eurobbligazioni, obbligazioni per il finanziamento di progetti, il meccanismo, eccetera …</p>
      <a text="(Il Presidente interrompe l’oratore)"/>
    </intervention>
    <intervention id="2-082-000" speaker_id="5729" name="Kathleen VAN BREMPT" is_mep="True" mode="spoken" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">Signor Presidente, rischio di ripetere le stesse cose. A essere sinceri questa è stata una discussione per certi versi senza sorprese ma anche di cui possiamo andare orgogliosi, e quindi mi unisco con gioia al coro di lodi per la Presidenza belga dei colleghi deputati. Yves, la sua squadra, i suoi ministri e i suoi corpi politici e diplomatici hanno svolto un lavoro eccellente. Ho avuto modo di appurarlo di persona. Ho avuto la gioia e il piacere di partecipare a due triloghi sull’ambiente e – no, non deve montarsi la testa, anche se in questo caso riceverà una piccola lode – desidero congratularmi con lei per l’intelligenza con cui ha assolto alla Presidenza.</p>
      <p sl="nl">Ho tuttavia un piccolo e un grande “ma” da aggiungere alle lodi. Il primo “ma” è legato alla politica sociale: secondo me abbiamo compiuto progressi su alcuni temi sociali. Occorre però essere onesti e riconoscere – non lo dico in virtù della fine della Presidenza belga, ma della fine dell’Anno europeo della lotta alla povertà e all’esclusione sociale – che l’Europa non nutre grande interesse per queste questioni. Non abbiamo fatto concreti passi avanti in materia legislativa, ad esempio quando si parla di reddito minimo europeo, e quindi c’è ancora molto lavoro da fare.</p>
      <p sl="nl">Il secondo “ma” è legato al ruolo che la Presidenza belga ha svolto nel periodo dopo Lisbona. Ho ricevuto le congratulazioni dagli onorevoli Verhofstadt e Dehaene, due ex primi ministri incredibilmente ferrati su questioni istituzionali. C’è comunque un aspetto negativo di quel ruolo, in particolare la mancanza di leadership politica da parte della Presidenza belga su alcuni temi molto critici. C’è stata una certa inerzia e passività e il Presidente Van Rompuy avrebbe dovuto prendere l’iniziativa.</p>
      <p sl="nl">Mi riferisco al dibattito sulla governance economica e a quello sulla crisi del debito nell’Unione europea. Altri capi di Stato – per non citare il Primo ministro Merkel e il Presidente Sarkozy – sono intervenuti su questi temi. Questo, a mio avviso, ha limitato i risultati nell’ultimo Consiglio a causa, tra l’altro, della crisi del debito. In passato la Presidenza belga ha assunto una leadership politica, e spero che il prossimo governo assuma la leadership dell’Unione europea.</p>
    </intervention>
    <intervention id="2-083-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signor Presidente, pur legiferando insieme troppo spesso non sappiamo come vengono applicate le leggi dagli Stati membri. Lei per primo ha precisato che questo Parlamento appoggia la Commissione nel volere integrare le tavole di correlazione nella legislazione futura.</p>
      <p sl="en">La Presidenza belga è stata molto disponibile a presentare un documento al Consiglio in cui promuove l’uso delle tavole di correlazione, sottolineando che contribuiscono alla chiarezza e alla trasparenza e che renderanno più rapida ed efficace l’applicazione del diritto europeo. Credo si sia dato il via a un periodo di riflessione al riguardo.</p>
      <p sl="en">Signor Primo ministro, mi chiedo se nelle osservazioni conclusive ci possa dire che tipo di risposta avete ricevuto a quel documento e se il governo belga, in qualità di membro della troika e all’interno del Consiglio, continuerà a insistere sull’inclusione delle tavole di correlazione.</p>
    </intervention>
    <intervention id="2-084-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signor Presidente, onorevoli colleghi, ho un minuto per tessere le lodi della Presidenza belga. In generale il risultato è positivo, e credo che elogerei tutti allo stesso modo. Fortunatamente, secondo me, i Commissari Potočnik e Hedegaard hanno contribuito fortemente a livello di contenuti alla grande conferenza di Nagoya sulla biodiversità e alla conferenza sui cambiamenti climatici di Cancún.</p>
      <p sl="nl">Si è detto, talvolta a mo’ di scherzo, che la Presidenza belga ha lavorato bene perché disponeva di moltissimo tempo ed è riuscita a concentrare tutte le proprie energie sull’incarico. L’onorevole Verhofstadt, ad esempio, ha affermato che per la prima volta l’Europa ha avuto un governo a tempo pieno. Sono d’accordo, ma non possiamo ignorare il fatto che dietro a quelle persone ce n’erano molte altre, e che potevano contare su un servizio diplomatico ben preparato e ben informato che ha sfoderato tutto il suo incredibile talento negoziale per garantire il successo della Presidenza.</p>
      <p sl="nl">Signor Primo ministro, domani in Belgio sarà assegnato il premio scarpa d’oro. Se toccasse a me conferire la scarpa d’oro alla Presidenza belga, al suo migliore attore, indubbiamente lo darei allo staff diplomatico belga, alle persone sedute dietro di lei che hanno fatto in modo che lei, insieme alla sua squadra e al governo regionale, abbia potuto svolgere un lavoro di primordine.</p>
    </intervention>
    <intervention id="2-085-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Signor Presidente, ovviamente desidero unirmi alle parole di congratulazione e ai complimenti per quanto è accaduto durante la Presidenza belga. Ascoltando la discussione, però, mi sono venute in mente due cose piuttosto importanti. È proprio vero che durante la Presidenza belga in Europa ci siamo tutti dimenticati degli interessi nazionali, concentrandoci solo sugli interessi stabiliti dalle istituzioni a Bruxelles e sostenuti dal governo belga? Non è stato certo così. Abbiamo assistito agli eventi degli ultimi sei mesi in Europa, da cui si può evincere chiaramente che anche se una Presidenza non fa riferimento agli interessi nazionali non vuol dire che non esistano.</p>
      <p sl="pl">Secondo punto, che forse è il dubbio più grande e più importante di tutta la discussione: non è bene contrapporre quelli che qui definiamo obiettivi europei con quelli che chiamiamo obiettivi nazionali. Dopo tutto, gli obiettivi nazionali di cui parliamo sono idee che vengono dai singoli paesi. È un contributo specifico senza il quale l’Europa starebbe molto peggio. Non possiamo imporre una regola in cui questi obiettivi, formulati nei singoli Stati membri ma per l’Europa, vengono trattati come un problema e non come una risorsa.</p>
    </intervention>
    <intervention id="2-086-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="en">Signor Presidente, chiedo cortesemente l’attenzione del Primo ministro. Sono qui alla sua sinistra, signor Primo ministro. Devo essere onesto con lei. Ho un testo in portoghese ma improvviserò in inglese perché è la lingua che ha usato in quella che, a mio avviso, è stata la parte più importante del suo intervento quando ha affermato: “guardate i rifugiati. Guardate i rifugiati se pensate che guerra e pace non siano importanti per l’Europa”. Si stava rivolgendo alle nuove generazioni.</p>
      <p sl="en">Devo ammettere che ho sussultato a queste sue parole, perché io sono il relatore per i rifugiati al Parlamento europeo. Durante la Presidenza avrebbe potuto fare qualcosa di più che guardare i rifugiati: avrebbe potuto fare qualcosa per aiutare, non era difficile. Il Consiglio avrebbe potuto portare a termine la procedura di codecisione iniziata dal Parlamento sul reinsediamento dei rifugiati. Da parte nostra, nella codecisione abbiamo aumentato le somme stanziate agli Stati membri per il reinsediamento dei rifugiati, abbiamo definito categorie prioritarie di persone stuprate, torturate e malate, che nei campi aspettano il reinsediamento. Il Consiglio non ha completato la codecisione, sembra a causa dell’articolo 290 e degli atti delegati contenuti nel trattato di Lisbona.</p>
      <p sl="en">Lei dice di guardare i rifugiati, ma la sfido a fare quello che abbiamo fatto noi: vada al campo di al-Hol camp in Siria, e dica ai rifugiati di guardare l’articolo 290 e gli atti delegati. Le diranno: “Ma di che parla? I miei figli non vanno a scuola, io non ho un passaporto, siamo bloccati in un campo per rifugiati: perché parla di un problema istituzionale di poca importanza quando avrebbe potuto fare qualcosa per aiutarci?”. Questo offuscherà i successi della Presidenza belga. Mi dispiace dirlo, e lo dico con tristezza.</p>
    </intervention>
    <intervention id="2-087-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signor Presidente, mi unisco agli omaggi qui resi dai colleghi alla Presidenza belga e a lei, signor Primo ministro, perché in un momento in cui le modalità di formazione del gabinetto del suo paese hanno lasciato sbigottite molte imprese, lei è veramente riuscito ad attingere allo spirito europeo per far funzionare alla perfezione questa Presidenza.</p>
      <p sl="nl">Secondo me lei si sminuisce chiamandosi “mediatore”, perché lei è stato il motore ed è riuscito a superare le divergenze, incluse quelle che ha avuto con il Parlamento, con creatività e impegno. Grazie a lei ora abbiamo un solido sistema europeo di supervisione, una direttiva che regolamenta i fondi di investimento alternativi e l’eurobollo, altro difficile oggetto di scambio finito con una chiara conclusione del Consiglio.</p>
      <p sl="nl">A parte questo, a giudicare dallo spirito europeo che ha pervaso il suo intervento in Parlamento deduco che sta anche guardando avanti. In particolare vorrei sottolineare un punto del suo discorso. Giustamente lei afferma che la governance economica non deve portare a una situazione in cui ci si limiti a curare i sintomi senza fare niente per i rischi ancora presenti perché, pur potendo benissimo diventare realtà, un solido Patto di stabilità e di crescita è solamente uno dei pilastri della governance economica.</p>
      <p sl="nl">Quello che vogliamo per i cittadini è potere uscire definitivamente da questa crisi economica ed essere nuovamente in grado di creare posti di lavoro per le persone e i giovani. A tal fine, abbiamo bisogno di una solida supervisione macroeconomica a livello europeo e di una fortissima strategia europea per il 2020. Il semestre europeo ci riuscirà? Gli Stati membri si impegneranno a rafforzare la governance economica anche in questo settore? Come Parlamento dovremmo sfruttare appieno il ruolo colegislativo nel pacchetto sulla governance, il pacchetto legislativo, per farlo.</p>
    </intervention>
    <intervention id="2-088-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, signor Primo ministro, quando ha presentato il programma della Presidenza belga lo scorso luglio le avevo detto, per scherzo e porgendole il benvenuto, che forse ci sarebbe stato ancora a gennaio per presentarci i risultati. Ammetto che speravo di sbagliarmi e, senza volere essere offensivo, signor Primo ministro, come tutti i belgi oggi avrei voluto avere dinanzi a me il capo di governo regolarmente eletto alle urne il 13 giugno. Ma è stato lei a dovere assumere questa Presidenza, e mi congratulo con lei e con tutti i ministri dell’attuale governo.</p>
      <p sl="fr">Adesso lasciamo da parte la situazione politica interna per concentrarci sul risultato della Presidenza belga.</p>
      <p sl="fr">Anch’io desidero citare un americano famoso che però non era filosofo, bensì tennista. Arthur Ashe diceva “L’autostima è la chiave del successo. La preparazione è la chiave dell’autostima”. Bisogna riconoscere, senza ombra di dubbio, che la Presidenza belga ne ha tratto ispirazione.</p>
      <p sl="fr">Nei temi di cui mi occupo in prima persona ho visto molti progressi: la maggiore cooperazione in materia di divorzio, l’ordine di protezione europeo per le vittime della violenza, la futura cooperazione rafforzata per i brevetti, e l’accordo sulla direttiva sui ritardi nei pagamenti e sull’etichettatura dei generi alimentari sono tutti successi di cui la Presidenza belga può andare orgogliosa.</p>
      <p sl="fr">Lo stesso dicasi per la politica agricola comune (PAC) dopo il 2013. Pur non essendoci ancora un accordo, sono già stati accettati il principio di una PAC forte a due pilastri e il principio di semplificazione. Ma ciò di cui l’agricoltura avrà più bisogno in futuro è un regolamento che riesca a contenere la volatilità dei mercati entro certi limiti. In questo senso però non esiste ancora un accordo, e sono molto preoccupato per le future presidenze, in particolare per Ungheria e Polonia, giacché il regolamento non sembra essere tra le loro priorità.</p>
      <p sl="fr">Oltre alla buona preparazione, al totale coinvolgimento dei ministri, all’efficacia dei diplomatici e dei funzionari belgi, il segreto della Presidenza come lei ha sottolineato è stato non imporre il proprio programma, bensì impegnarsi sui temi prioritari attuali a livello europeo, e fare tutto il possibile per portarli avanti grazie al pragmatismo e alla cultura del compromesso che ci contraddistingue.</p>
      <p sl="fr">Spero che le presidenze future sapranno ispirarsi a questo esempio.</p>
    </intervention>
    <intervention id="2-089-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, anch’io desidero ringraziare la Presidenza belga del contributo dato, soprattutto nei due settori che più conosco: il bilancio e i trasporti. Il fallimento dei negoziati sul bilancio nella prima tornata non è imputabile alla Presidenza e, ovviamente, abbiamo trovato una soluzione sul bilancio per il 2011. Speriamo quindi che anche la questione della flessibilità e il finanziamento del progetto ITER sull’energia da fusione trovino presto la loro collocazione.</p>
      <p sl="da">Nel settore dei trasporti, la Presidenza belga ha trovato una soluzione al difficile problema dell’eurobollo. In particolare desidero ringraziarla per avere sostenuto un tema su cui lavoro da molti anni, ovvero la creazione di una rete di aree di sosta sicure di modo che i camionisti, che letteralmente tengono insieme l’Europa e creano il mercato interno, possano lavorare in buone condizioni e in sicurezza. Vorrei che i governi di tutti gli altri paesi si ispirassero alle buone idee del governo belga in materia per riuscire finalmente a realizzare qualcosa di concreto.</p>
    </intervention>
    <intervention id="2-090-000" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, il Belgio, uno dei sei Stati fondatori dell’Unione europea, ha di recente concluso la Presidenza semestrale. Nonostante le difficoltà politiche interne di non riuscire a formare un governo, i belgi vengono ufficialmente elogiati per l’efficacia e il successo nel raggiungere quasi tutte le priorità che si erano imposti. Per questo motivo anch’io esprimo le mie congratulazioni perché, in così poco tempo e nell’ambito delle priorità definite, hanno affrontato la crisi economica in Europa, protetto l’ambiente europeo, creato un’Unione europea aperta e sicura, stabilito un modello sociale unitario nell’UE e gettato le basi di una politica estera comune europea. Raramente nella storia un paese così piccolo, in così poco tempo, ha fatto così tanto per il bene dell’Europa.</p>
    </intervention>
    <intervention id="2-091-000" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, signor Primo ministro, quando sei mesi fa i deputati dell’Assemblea avevano moltissime domande sulla Presidenza belga e avevamo letto il programma, molti colleghi erano ancora pieni di dubbi.</p>
      <p sl="de">Oggi quindi siamo ancora più contenti nel ringraziare lei, ma anche la rappresentanza permanente, per l’eccellente preparazione e il lavoro svolto. Ovviamente questo successo non è stato facile. Sono già stati ricordati i problemi politici interni del paese, e l’onorevole Verhofstadt ha anche rammentato che non necessariamente esiste un’efficienza a livello nazionale in Belgio o a livello europeo. Forse è anche questa la chiave del successo in futuro, cioè che i politici che qui dimostrano la propria competenza devono essere necessariamente riconosciuti anche in Belgio.</p>
      <p sl="de">Il successo non è stato facile perché nemmeno le condizioni esterne erano delle migliori, e tanto meno perché – posso dirlo parlando di trasporti a nome del gruppo del Partito popolare europeo (Democratico Cristiano) – non avete scelto i temi più facili da affrontare. Si è detto che, tra le altre tematiche, si è risolta la questione dell’eurobollo, e per noi è stato motivo di grande soddisfazione. Questa problematica non riguarda solo un principio bensì è legata, secondo me, a nuove fonti di finanziamento e a una mobilità sicura, pulita ma anche efficiente a livello europeo. Si tratta di vedere se, in futuro, riusciremo a riadattare con più vigore la mobilità a livello europeo.</p>
      <p sl="de">Vivendo in una zona di confine, sono chiaramente anche molto contento dell’applicazione delle disposizioni in materia di sicurezza stradale. Per noi e per tutte le regioni di confine è inaccettabile che sia la targa a determinare se una grave infrazione è perseguibile o meno. Lei ha affrontato con forza questo tema delicato e mosso un primo passo.</p>
      <p sl="de">I diritti del passeggero nel trasporto in autobus rappresentano una mossa importante, che ha portato l’Europa a conferire ai propri cittadini i diritti del passeggero per tutte le varie forme di trasporto. Durante la crisi del vulcano abbiamo visto quanto è importante per le imprese, ma anche per i passeggeri, la presenza di un simile quadro europeo. Spero potremo continuare in questo senso.</p>
      <p sl="de">Per concludere voglio solo esprimere un augurio a lei e al Belgio, ovvero di riuscire finalmente a vedere la bravura che avete dimostrato a livello europeo anche a livello federale nel vostro paese, seguendo il valido principio per cui chiunque avanzi richieste – come lei ha fatto – deve anche proporre soluzioni.</p>
    </intervention>
    <intervention id="2-092-000" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, signor Primo ministro, a nome dei responsabili dell’occupazione e degli affari sociali del gruppo dell’Alleanza progressista di Socialisti e Democratici al Parlamento europeo, anch’io desidero unirmi ai colleghi nel congratulare la Presidenza belga per gli ultimi sei mesi.</p>
      <p sl="es">Come è possibile che possa unirmi a queste congratulazioni, nonostante il fatto che lei abbia a malapena citato la dimensione sociale e che la Presidenza belga non abbia fatto molto a livello sociale?</p>
      <p sl="es">Molto semplicemente, signor Primo ministro, perché ho avuto il privilegio di lavorare con i suoi ministri, le signore Onkelinx e Milquet, e conosco gli sforzi che hanno fatto insieme ai rispettivi gruppi per avanzare in un’agenda sociale in circostanze così difficili, e in un Consiglio così poco sensibile all’Europa sociale come quello che sfortunatamente abbiamo oggi. Nonostante questo hanno lavorato con coraggio, con responsabilità e con uno spirito fortemente europeista per fare in modo che il Parlamento fosse ascoltato, e che i cittadini europei fossero ascoltati in questo difficile periodo in cui è in gioco il futuro dell’Europa.</p>
      <p sl="es">Per questo anch’io mi congratulo con lei, Primo ministro Leterme, e spero che quando in futuro arriveranno le sfide sia vero quello che ha detto, cioè che l’Europa troverà la sua anima. Quell’anima deve essere un’anima politica e sociale, non solo economica.</p>
      <p sl="es">Vorrei citare alcuni temi che non sono stati risolti durante la sua Presidenza, su cui spero possa trasmettere il suo spirito europeista e umanista alla Presidenza ungherese, perché ci sono molte cose in gioco per il futuro dell’Europa. Mi riferisco a questioni legate alla politica d’immigrazione europea, al permesso unico, alle due direttive sui lavoratori precari e ai trasferimenti all’interno di un’azienda.</p>
      <p sl="es">Signor Presidente in carica del Consiglio, dica ai suoi colleghi di guardare a lungo termine. Non possono esserci trattamenti disuguali dei lavoratori che arrivano in Europa. Deve esserci lo stesso trattamento, o daremo vita a un divario dalle conseguenze incalcolabili per il futuro dell’Unione. Non esiste che questi lavoratori arrivino in Europa a condizioni diverse da chi lavora qui, perché distruggeremo l’Europa.</p>
      <p sl="es">Spero che nei prossimi sei mesi la Presidenza ungherese la ascolti e che potrà riacquistare la libertà di parola in Consiglio, e che il Consiglio si concentri sull’anima europea, che può solo essere un’anima umanista e un’anima di progresso.</p>
    </intervention>
    <intervention id="2-093-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, Signor Primo ministro, non posso che dirmi soddisfatto per una Presidenza che ha dimostrato di saper gestire l'agenda europea in maniera pragmatica ed efficiente, pur in un momento difficile.</p>
      <p sl="it">Dall'approvazione in prima lettura della revisione della direttiva contro i ritardi di pagamento della pubblica amministrazione, fondamentale per il futuro del sistema delle imprese, sino a quella sul pacchetto di supervisione finanziaria, la Presidenza belga ha dato prova di concretezza e dinamismo.</p>
      <p sl="it">Potrei continuare con gli esempi, ma preferisco trarre conclusioni su ciò che si può imparare da una Presidenza che ha concluso il suo bilancio in maniera positiva. In primo luogo, un programma di lavoro realistico, una capacità negoziale dinamica e orientata al compromesso e, infine, il pieno coinvolgimento delle Istituzioni europee, a cominciare dal Parlamento, ed un approccio alle questioni da affrontare svincolato dai confini e dagli interessi nazionali.</p>
      <p sl="it">Spero che questa Presidenza sia di esempio per le altre che seguiranno. Per il momento, ad essa le mie più sincere congratulazioni.</p>
    </intervention>
    <intervention id="2-094-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Primo ministro, abbiamo lavorato molto bene con i suoi ministri, Joëlle Milquet e Laurette Onkelinx, per far sentire la voce del Parlamento europeo quando il Consiglio ha adottato gli orientamenti sull’occupazione, occasione in cui si è tenuto conto delle nostre posizioni, ma anche sulla questione dei servizi pubblici, con il ruolo che essi svolgono al cuore del modello sociale europeo riaffermato durante la sua Presidenza. Spero che lo slancio dato al dialogo interistituzionale possa continuare sia nei lavori della Commissione sia in quelli della nuova Presidenza.</p>
      <p sl="fr">C’è anche un altro aspetto sul quale abbiamo lavorato molto insieme, cioè sapere come la governance economica da voi citata possa rimanere in piedi da sola, perché se vede la questione dell’occupazione in termini di saldo per noi sarà la catastrofe. Mi preoccupa vedere il modo in cui la Commissione, nel pacchetto del semestre europeo, tratta questa questione proponendo agli Stati membri di ridurre qua e là i salari o di aumentare, quasi ciecamente, l’età pensionabile e di diminuire il livello delle pensioni. Non è questo lo spirito con cui la governance economica può garantire il successo della questione europea, che è quello che si aspettano i dipendenti e i cittadini.</p>
    </intervention>
    <intervention id="2-095-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Signor Presidente, vorrei dire che la Presidenza belga è stata un incomparabile e meraviglioso esempio di come funziona l’Unione europea. Nonostante il paese non avesse un governo, la Presidenza sta ricevendo le lodi di tutti i gruppi dell’Assemblea. Forse è un ritratto di come meglio funziona l’UE: senza rappresentanti eletti, anzi, senza nessuno. Ad ogni modo, è stato durante la Presidenza belga che si è registrata la più grande delusione, il più grande tradimento dei cittadini europei dall’entrata in vigore del trattato di Lisbona, ovvero l’introduzione del meccanismo di crisi diventata permanente.</p>
      <p sl="da">Quando abbiamo dovuto convincere il popolo europeo ad applicare il trattato di Lisbona, che prevedeva il passaggio di un incredibile numero di poteri a stranieri di stanza a Bruxelles, ci era stato promesso che almeno una cosa non sarebbe successa: non saremmo mai stati responsabili dei debiti degli altri. Durante la Presidenza belga questa promessa è venuta meno. Ora abbiamo, a partire dal 2013, una legge prestabilita in base a cui saremo per sempre responsabili dei debiti degli altri. Questa è l’eredità della Presidenza belga, e me ne rammarico.</p>
    </intervention>
    <intervention id="2-096-000" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Signor Presidente, signor Primo ministro, ministro Győri, sia lei che i servizi diplomatici avete dimostrato che possiamo avere successo, anche in condizioni economiche molto avverse, che possiamo affrontare per rendere più forte l’Europa. È molto importante. Ciò ovviamente richiede scendere a compromessi, compromessi difficili. Questo ci esporrà sempre a critiche ma credo che, in questa situazione, valga più che mai la regola d’oro “la perfezione non è di questa terra”. Questo tipo di compromesso è sempre giustificabile se permette di fare progressi e va a vantaggio della prosperità e del benessere dei nostri cittadini.</p>
      <p sl="nl">Primo ministro Leterme, avendo solo un minuto mi limiterò a commentare brevemente la prossima Presidenza belga, che presumibilmente sarà in carica più o meno nel 2025. Probabilmente lei avrà 65 anni e io un anno in più. Presumo che allora l’Europa sarà ancora un forte attore sulla scena mondiale ma, affinché lo sia veramente, occorre mantenere lo slancio degli ultimi sei mesi. Le faccio comunque i miei migliori auguri, sia per qua che per Bruxelles.</p>
    </intervention>
    <intervention id="2-097-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="fr">Signor Presidente, onorevoli colleghi, colleghi belgi, congratulazioni, mi tolgo il cappello! Come ungherese sarei molto contento se la Presidenza ungherese avesse uguale successo.</p>
      <p sl="hu">Adesso vorrei continuare in ungherese. Durante la Presidenza belga si è brillantemente impedito l’aggravarsi della crisi nella zona euro. Il pacchetto di aiuti irlandese è stato predisposto a velocità record. Si è preparato un sistema di nuovo coordinamento della politica economica, e ora la Presidenza ungherese è chiamata ad adottare sei leggi sulla governance economica. È stata organizzata la supervisione finanziaria ed è stato dato il via al servizio europeo per l’azione esterna e al diritto di iniziativa dei cittadini. Non posso che esprimere la mia più grande ammirazione per i progressi compiuti nel recepimento del trattato di Lisbona, anche se ancora ci aspettano numerose questioni rimaste irrisolte.</p>
      <p sl="fr">Mi congratulo nuovamente con i colleghi belgi. Spero avremo esiti altrettanto positivi durante la Presidenza ungherese.</p>
    </intervention>
    <intervention id="2-100-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signor Presidente, nonostante il timore che l’evoluzione della politica interna belga avrebbe potuto compromettere l’operato della Presidenza di turno, sono contento che il Belgio abbia rovesciato le previsioni gestendo i temi europei con pragmatismo ed efficienza. In effetti, i temi principe della Presidenza belga hanno riguardato una serie di problematiche europee per eccellenza: il lancio del servizio europeo per l’azione esterna, la crescita economica e il consolidamento fiscale, l’adozione del regolamento sul diritto di iniziativa dei cittadini europei e il lancio dell’applicazione della strategia Europa 2020.</p>
      <p sl="ro">Per quanto riguarda gli interessi della Romania, la Presidenza belga ha adottato un orientamento equo ed equilibrato. In due questioni delicate per il mio paese, la Presidenza belga ha scelto le soluzioni che più corrispondono alla posizione sostenuta dalla Romania: la discussione del problema dei Rom dal punto di vista dell’inclusione sociale e la gestione della procedura per rimettere al Parlamento europeo il progetto di decisione sull’adesione di Romania e Bulgaria alla zona Schengen.</p>
    </intervention>
    <intervention id="2-101-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signor Presidente, inizio rimarcando che il Belgio ha assunto la Presidenza di turno in una situazione difficile non solo sulla scena politica interna ma anche, ovviamente, su scala globale.</p>
      <p sl="sk">Pertanto non posso attribuire al Belgio tutti i fallimenti dell’Unione. Al contrario, sottolineo che il Belgio ha svolto un ottimo lavoro nel gestire il trilogo tra Commissione, Consiglio e Parlamento.</p>
      <p sl="sk">Al suo comando sono stati compiuti progressi nell’importante settore della supervisione e regolamentazione del settore bancario, almeno in parte. A ottobre sono stati ultimati i negoziati sulla regolamentazione dei fondi hedge , delle società per azioni e delle agenzie di rating.</p>
      <p sl="sk">In questo campo vi sono misure ancora più ambiziose, ma credo che il Belgio sia quantomeno riuscito a coordinare ciò che era possibile, e a fare almeno qualche passo avanti.</p>
      <p sl="sk">Anche le relazioni internazionali hanno avuto un ruolo di straordinaria importanza. L’Unione ha organizzato il servizio diplomatico e, anche in questo caso, il Belgio si è dimostrato un abile mediatore.</p>
      <p sl="sk">Concluderò congratulandomi con il Belgio, ringraziando la sua Presidenza ed esprimendo il sicuro auspicio che l’Ungheria ne seguirà l’esempio.</p>
    </intervention>
    <intervention id="2-102-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, mi permetta di fare riferimento a un aspetto più generale. A natale John Bruton, ex leader irlandese e già Presidente del Consiglio, ha affermato che la natura part-time del Consiglio europeo non è adeguata allo scopo perseguito, data la portata della crisi europea, suggerendo che il tempo dedicato a queste importanti questioni è poco più del tempo trascorso dai nostri leader su un volo per Bruxelles.</p>
      <p sl="en">Dice che siamo di fronte a una crisi finanziaria, una crisi dello Stato sociale in una popolazione che invecchia, una crisi della globalizzazione degli Stati nazione e, potenzialmente, anche una crisi dell’efficacia della democrazia europea. Sostiene che i leader devono sedersi insieme fino a trovare un reciproco accordo su cosa fare: un accordo su tutto, non solo su alcuni aspetti. Solo qualcosa a questo livello darà ai mercati una buona iniezione di fiducia. Porto questi punti alla vostra attenzione, perché forse lui ha ragione.</p>
    </intervention>
    <intervention id="2-103-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, nel suo intervento ha fatto importanti citazioni, peccato che poi nella realtà la sua persona rimarrà nota principalmente per essere il Primo ministro di uno Stato che a 219 giorni dalle elezioni non è riuscito a darsi un governo.</p>
      <p sl="it">Vede, io ho avuto una cattiva opinione, poi sicuramente nel tempo l'ho modificata, nei suoi confronti, perché nel giorno del suo insediamento io le avevo chiesto, proprio come Presidente del semestre, come si sarebbe posto su quei fatti, che ritenevo gravissimi, accaduti contro la chiesa cattolica nel suo paese, fatti poi condannati dalla stessa magistratura, perquisizioni dichiarate nulle.</p>
      <p sl="it">Lei non mi aveva risposto. Questo mi era dispiaciuto, perché credo che un presidente debba essere il presidente di tutti. Se gli viene posta una domanda, deve cercare in qualche modo di rispondere e, con coraggio, fare una scelta: dire se si è favorevoli, se si è contro, cosa si pensa. Lei non lo aveva fatto.</p>
      <p sl="it">Oggi posso dire che lei con la sua Presidenza ha fatto un buon lavoro. Forse, se da subito si fosse posto in un modo un po' più "alla pari" con tutti noi, avremmo avuto un rapporto migliore.</p>
    </intervention>
    <intervention id="2-104-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, indubbiamente il Belgio ha assunto la Presidenza del Consiglio in una fase di transizione molto difficile perché, se da una parte non era ancora stata superata la crisi economica, dall’altra certamente il trattato di Lisbona non aveva ancora trovato piena attuazione e si era capito che era poco adeguato alla situazione.</p>
      <p sl="de">Nella discussione sul pacchetto di salvataggio dell’euro tuttavia c’è un aspetto importante da non dimenticare, ovvero che il pacchetto destinato ai paesi dell’eurozona e i prestiti concessi alla Grecia violano il tratto di Lisbona. Entrambe le misure, quindi, mancano della necessaria base giuridica. Ciò significa che si tratta di un caso lampante in cui l’Unione europea va oltre le proprie competenze, rendendo indispensabile un’adeguata procedura di modifica del trattato.</p>
      <p sl="de">Dopo altri candidati al pacchetto di salvataggio – come Irlanda e Portogallo – anche la Spagna ora rappresenta un nuovo problema per la zona euro. Guardando il rovescio della medaglia, i contribuenti come Germania e Austria stanno sempre più diventando le macchine da soldi dell’Unione europea. Ovviamente non si può continuare così. Il Belgio non è veramente riuscito a fare fronte a nessuna di queste due sfide, anche se indubbiamente difficili, ovvero superare la crisi economica e attuare il trattato di Lisbona.</p>
    </intervention>
    <intervention id="2-105-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Signor Presidente, molti hanno espresso pareri positivi sulla Presidenza belga, in particolare sulla sua efficacia negoziale e la calma tenuta in un difficile periodo di crisi, al vertice del G20, alla conferenza di Cancún e nel dibattito sul bilancio. Il ritorno alla stabilità dei mercati finanziari e la stabilità economica sono stati i temi più gettonati, ma dobbiamo riconoscere che sono esplosi gli egoismi nazionali, soprattutto in materia di bilancio. L’efficacia negoziale dei belgi merita di essere elogiata, ma dopo tutto questa era la loro dodicesima Presidenza. Il Primo ministro Leterme ha detto che il programma della Presidenza era il programma del Consiglio e della Commissione, e che non c’era ambizione di conferirgli priorità nazionali. Dobbiamo però lasciare alle presidenze future decidere le proprie priorità. Mi sembra sia questa la sostanza e lo spirito dell’integrazione cui si è riferito il Primo ministro Leterme. Quello che mi preoccupa è la crisi nell’approvazione del bilancio 2011 e, in particolare, quello che ci sta dietro e l’idea che, in futuro, non sarà facile negoziare la nuova prospettiva finanziaria.</p>
    </intervention>
    <intervention id="2-106-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, c’è almeno un settore importante per l’Europa e per la regione cui appartengo – Euskadi, il Paese Basco – in cui lei non ha fatto assolutamente niente.</p>
      <p sl="es">Il trattato di Lisbona conferisce al Parlamento competenze in materia di pesca. Il Consiglio ha bloccato diversi piani per la pesca delle acciughe. All’inizio della sua Presidenza, ho fatto presente che ero disposta a continuare i negoziati per sbloccare piani importanti, e lei non ha fatto nessuno sforzo in tal senso. Pertanto non mi congratulo con lei perché, fondamentalmente, il Consiglio non riconosce le competenze che il trattato di Lisbona conferisce all’Assemblea.</p>
      <p sl="es">Credo abbiate perso un’opportunità di risolvere un problema che si trascina dalla Presidenza spagnola. Non avete fatto nessuna mossa: spero quindi che la prossima Presidenza sia in grado di farla.</p>
      <p sl="es">Vi avrei anche ringraziato se foste stati un minimo attenti al mio intervento.</p>
    </intervention>
    <intervention id="2-107-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, a mia volta desidero congratularmi con il governo belga per il successo della sua Presidenza nonostante le condizioni difficili in cui si è tenuta e a cui si è fatto riferimento. Inoltre, nel settore che ho seguito più da vicino desidero congratularmi con il ministro Milquet, e ringraziarla per l’impegno e la determinazione con cui ha messo a punto la relazione sulla direttiva sul congedo di maternità pur non godendo del consenso del Consiglio. Speriamo che la Presidenza ungherese attribuisca la giusta importanza a questo tema. Il Primo ministro Leterme ci ha ricordato il sogno che ha ispirato i fondatori del progetto europeo oltre al mercato unico, e il Presidente Barroso ha evidenziato l’importanza dello spirito europeo. Credo che questi siano aspetti positivi nel contesto attuale, in cui necessitiamo di maggiore unità e solidarietà per affrontare le sfide che ci aspettano.</p>
    </intervention>
    <intervention id="2-108-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la Presidenza belga, o meglio le ultime due presidenze, hanno avuto luogo durante l’attuazione del trattato di Lisbona e mentre nasceva un nuovo ordine nell’Unione europea. Entrambe le presidenze hanno limitato l’approccio nazionale per rafforzare la cooperazione e il coordinamento a livello europeo. Questa buona impostazione è utile per consolidare una strategia basata sulla comunità, e non sui governi. D’altro canto bisogna stare attenti a limitare la possibilità delle presidenze nazionali di definire le proprie priorità, perché vi deve essere un certo equilibrio. Il rafforzamento della governance economica è un indubbio successo della Presidenza belga. Le agenzie che controllano gli istituti finanziari hanno iniziato il loro lavoro. Si è fatto molto per promuovere un maggiore rispetto della disciplina di bilancio. Le attività tese alla riforma strutturale sono diventate il principale strumento di sviluppo. Infine, si è finalmente superato l’impasse sull’approvazione del bilancio UE per il 2011. Vogliamo semplicemente dire grazie.</p>
    </intervention>
    <intervention id="2-109-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, devo confessare che è molto incoraggiante sentire così tanti deputati di tutti i gruppi dell’Assemblea tessere le lodi della Presidenza belga, e a giusto titolo. Temevo il contrario. Credo che uno dei motivi di successo di questa Presidenza sia il fatto che abbia tenuto conto della realtà del trattato di Lisbona. Al giorno d’oggi ci deve essere continuità da una Presidenza all’altra. È come una staffetta: probabilmente più è efficace il passaggio del testimone – e più è tenuto a basso profilo – meglio è. I belgi l’hanno fatto incredibilmente bene dando agli altri paesi un esempio su come farlo in futuro.</p>
      <p sl="en">In particolare desidero ringraziarli per l’attività svolta sul bilancio, le autorità bancarie e le altre autorità istituite. Se daranno i risultati sperati, la Presidenza belga aumenterà il proprio prestigio nei prossimi anni in cui ricorderemo queste decisioni molto importanti.</p>
    </intervention>
    <intervention id="2-110-000" speaker_id="97125" name="Frédéric DAERDEN" is_mep="True" mode="spoken" nationality="Belgium" birth_date="11-01-1970" birth_place="Montegnée" p_group="Group of the Progressive Alliance of Socialists and Democrats in the European Parliament" m_state="BE">
      <p sl="fr">Signor Presidente, mi unisco ai messaggi quasi unanimi di questa mattina. Signor Primo ministro, la Presidenza belga è stata una buona Presidenza perché ha fatto avanzare il progetto europeo in un contesto nazionale difficile che, tuttavia, non le ha impedito di raccogliere le sfide europee. Penso all’adozione del bilancio 2011 che, per certi aspetti, ci lascia l’amaro in bocca. Avete comunque evitato uno scontro istituzionale deleterio.</p>
      <p sl="fr">Per quanto attiene alla dimensione sociale, sin dall’inizio la Presidenza belga ha dovuto fare i conti con l’eccessiva prudenza di alcuni membri del Consiglio. Penso in particolare all’idea di una direttiva quadro sul reddito minimo. Nonostante questo clima, possiamo riconoscere al Belgio progressi concreti grazie allo spirito combattivo dei vostri e dei nostri ministri: la relazione del Consiglio “Occupazione, politica sociale, salute e consumatori” prima di ogni Consiglio europeo per fare da giusto contrappeso al Consiglio Ecofin; le conclusioni sui servizi sociali d’interesse generale; le pensioni, con in particolare la conferenza sulle pensioni di Liège, che ha evidenziato il necessario trattamento congiunto dell’adeguatezza e della sostenibilità delle pensioni – mi sento in dovere di sottolinearlo – e la dichiarazione del Consiglio “Occupazione, politica sociale, salute e consumatori” sull’Anno della lotta alla povertà.</p>
      <p sl="fr">Rinnovo le congratulazioni e speriamo che questi progressi continuino con le nuove presidenze.</p>
    </intervention>
    <intervention id="2-111-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, intervengo per una mozione di procedura. Le chiedo di verificare chi ha il permesso di partecipare alla procedura catch the eye e chi no. Mi sembra che non ci sia un’equa distribuzione da una tornata all’altra. Glielo chiedo perché alcuni di noi, che hanno altre incombenze, non possono rimanere per giorni e giorni, mentre altri sì.</p>
      <p sl="en">Credo che i deputati debbano avere le stesse opportunità di intervenire nel dibattito. Mi scuso di ritardare i lavori dell’Assemblea, ma la prego di fare questa verifica.</p>
    </intervention>
    <intervention id="2-112-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevole Mitchell, mi limito a dire che ho a mia disposizione un elenco che può controllare. Hanno facoltà di parola quasi 20 persone presenti sull’elenco. Se vuole può venire nel mio ufficio, glielo mostro e posso spiegarglielo.</p>
    </intervention>
    <intervention id="2-113-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. – Signor Presidente, questa mattina in Assemblea sono state espresse molte lodi e pareri positivi. A nome della Commissione vorrei dire che sono ben meritate. Con lo spirito europeo che la contraddistingue, la Presidenza belga ha chiaramente dimostrato grandissima efficienza e un approccio molto collaborativo. Quando la Presidenza iniziava ad affrontare un tema, tutti sapevamo che avrebbe perseguito l’obiettivo europeo, solo quello, e che l’avrebbe fatto in un spirito di collaborazione leale tra istituzioni. L’ottima collaborazione tra Presidenza belga e Parlamento europeo e gli strettissimi contatti con la Commissione hanno portato a una serie di incredibili risultati.</p>
      <p sl="en">Oggi si può affermare che il trattato di Lisbona è pienamente operativo. Siamo riusciti a dare nuova voce ai cittadini grazie al diritto di iniziativa dei cittadini europei, e a raggiungere un accordo su regole più trasparenti ed efficaci per la comitatologia. Ho lavorato su entrambi i punti con il segretario di Stato, Olivier Chastel, e devo dire che sono sempre rimasto colpito dal suo spirito di collaborazione e dall’alto livello di professionalità.</p>
      <p sl="en">Per concludere il dibattito sul bilancio 2011 e dare il via alla nuova governance economica in Europa c’era bisogno di una strategia calma e costruttiva. Anche in discussioni complesse e protrattesi a lungo su temi come il divorzio, la supervisione finanziaria e addirittura i brevetti la Presidenza belga è riuscita a fare chiari progressi.</p>
      <p sl="en">Ora è evidente che occorre portare avanti lo spirito positivo e l’efficienza della Presidenza belga. Ovviamente l’economia, la ripresa dalla crisi e il consolidamento fiscale rimangono per noi tutti priorità assoluta. La scorsa settimana abbiamo ricevuto buone notizie con la vendita delle obbligazioni portoghesi, spagnole e italiane, e abbiamo assistito a una diminuzione degli spread per il Belgio e altri paesi. Ma è altrettanto evidente che dobbiamo continuare con le riforme strutturali e lavorare ancora di più. Per evitare di avere una ripresa senza posti di lavoro dobbiamo vedere come riformare le regole del mercato del lavoro ed eliminare gli ostacoli a una maggiore occupazione in Europa. Al tempo stesso, dobbiamo proteggere i più deboli nella società e ridurre la povertà. È l’unico modo per sviluppare l’economia del mercato sociale in Europa.</p>
      <p sl="en">Molto dipenderà da come inizieremo il semestre europeo e fino a che punto riusciremo, insieme, a essere ambiziosi nei programmi nazionali di riforma, negli sforzi di consolidamento, e nell’attuazione della strategia UE 2020. La Presidenza belga ha contribuito in modo significativo al lancio di questo nuovo processo di governance economica, e ora dobbiamo continuare l’ottimo lavoro che ha iniziato.</p>
      <p sl="en">Signor Primo ministro, segretario di Stato, vi ringrazio di cuore per l’ottimo lavoro svolto. Molte grazie anche a tutti i vostri diplomatici per avere creato un clima positivo in cui la prossima Presidenza potrà continuare il lavoro da voi brillantemente iniziato sei mesi fa.</p>
    </intervention>
    <intervention id="2-114-000" speaker_id="photo_generic" name="Yves Leterme" is_mep="True" mode="spoken">
      <p sl="fr">Presidente in carica del Consiglio. – Signor Presidente, signor Commissario, onorevoli deputati, essendo le ultime parole da me pronunciate a nome della Presidenza belga sarò breve. Mi rallegro che siate così numerosi, ma so che è dovuto agli altri argomenti all’ordine del giorno.</p>
      <p sl="nl">Onorevoli deputati, ovviamente desidero ringraziare tutti coloro che hanno dato risposte molto costruttive, preziosissime per il vostro e il nostro lavoro futuro. Permettetemi innanzi tutto di dire, riferendomi alla valutazione molto positiva espressa dal Parlamento europeo sulla nostra Presidenza, che normalmente cerco di essere sereno di fronte a ritorni negativi e molto modesto di fronte a ritorni positivi, anche se esagerati.</p>
      <p sl="nl">Per concludere mi soffermo su tre aspetti. Innanzi tutto – e questo ovviamente va oltre il mandato della Presidenza belga – penso sia veramente importante stabilire migliori pratiche sull’attuazione del trattato di Lisbona. Ogni Stato nazione che assume la Presidenza di turno semestrale dell’UE deve considerare l’Europa una delle priorità assolute dell’agenda.</p>
      <p sl="nl">In secondo luogo, quando si gestisce la Presidenza di turno lo scopo forse non è limitarsi ad agire da mediatori, ma anche fungere da volano, come qualcuno ha detto, di modo che le istituzioni possano svolgere il proprio lavoro. Tutti abbiamo strenuamente lottato per la ratifica del trattato di Lisbona. Sarebbe ovviamente assurdo se gestissimo la Presidenza di turno senza riuscire a rendere giustizia alla lettera e allo spirito di questo trattato. Inoltre, credo che questo sia l’unico modo per dare un futuro senso alla Presidenza e per far sopravvivere le future modifiche al trattato o i nuovi accordi. Terzo: non tutto è perfetto e molti deputati giustamente hanno fatto notare alcune lacune. Ribadisco, in particolare, che l’Europa dovrebbe essere più ambiziosa in materia di politica sociale.</p>
      <p sl="fr">In effetti quello che si è detto è giusto. A livello di politica sociale l’Unione deve essere più ambiziosa in futuro, ma credo comunque che il Belgio abbia fatto la sua parte. La Presidenza belga ha rafforzato il ruolo delle politiche dell’occupazione nella strategia Europa 2020, ha garantito loro un posto nella nuova governance economica europea, e credo che abbia anche posto le basi della dimensione sociale della strategia Europa 2020, non solo la lotta alla povertà ma anche la coesione sociale. Per rispondere ad alcuni interventi, mi sembra che comunque abbiamo incluso la questione dei servizi di interesse generale nell’agenda europea, anche se è vero che dobbiamo fare di più e andare avanti, soprattutto a livello legislativo.</p>
      <p sl="fr">Come ho già detto, la nostra Presidenza non è perfetta e penso, come l’onorevole Tavares ha giustamente sottolineato, che si possa fare di più nella politica sui rifugiati.</p>
      <p sl="nl">Per concludere due commenti finali, perché vi sono altri argomenti da discutere all’ordine del giorno. Mi rivolgo soprattutto ai deputati belgi al Parlamento europeo in generale, e ad alcuni di loro in particolare, soprattutto a due miei predecessori.</p>
      <p sl="nl">A nome del governo belga, faccio presente che lo sforzo da noi compiuto nel corso della Presidenza è per noi una sorta di omaggio al lavoro che svolgete in questa sede. Abbiamo fatto tutto il possibile, onorevoli deputati, per applicare correttamente il trattato di Lisbona: questo è anche un omaggio alle iniziative intraprese con l’undicesima Presidenza, che ha coordinato l’emergenza del trattato di Laeken, e successivamente, con importanti relatori per recepire lo spirito di Laeken nel trattato di Lisbona.</p>
      <p sl="nl">Si è giustamente rimarcato che una Presidenza di turno si fonda prevalentemente sull’impegno e sui risultati di moltissime persone che ruotano attorno ai politici e devono assumersi responsabilità stando in prima linea. Mi riferisco ai consulenti, ai diplomatici, alle tantissime persone che, in ultima analisi, sono quelle che svolgono il lavoro più importante.</p>
      <p sl="nl">All’onorevole Staes dirò che mentre il premio scarpa d’oro, che sarà assegnato domani in Belgio, è sempre andato a persone come Lukaku e Boussoufa, se fosse premiata la Presidenza belga la scarpa d’oro andrebbe facilmente al suo servizio diplomatico, di cui qui dietro vedete seduti alcuni membri dello staff.</p>
      <p sl="nl">Infine alcune parole all’onorevole Tabajdi, cercherò di usare il mio migliore ungherese:</p>
    </intervention>
    <intervention id="2-118-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Primo ministro, grazie a lei negli ultimi sei mesi abbiamo messo a punto nuove modalità di collaborazione a livelli diversi tra le due camere legislative dell’Unione europea: il Consiglio e il Parlamento europeo. La sua Presidenza è stata un grande successo. Auguri al suo paese e a lei personalmente.</p>
      <a text="(Applausi)"/>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-119-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Il 31 dicembre scorso si è chiusa una Presidenza di turno piuttosto incolore, qualcuno l'ha definita scialba e debole: era quello che ci potevamo immaginare da parte di un governo come quello belga, che di fatto da 8 mesi non esiste. La politica belga non è riuscita ad esprimere un piano politico per il proprio Paese vittima di una crisi istituzionale senza precedenti, non vedo come avrebbe potuto governare con lungimiranza e visione del futuro una macchina così complessa, e anch'essa oggi molto fragile e traballante, come l'Unione Europea. La Presidenza belga doveva mettere l'Europa sulla strada della ripresa dalla crisi economica e finanziaria, mentre ci ritroviamo a fare i conti con una speculazione che minaccia ancora oggi l'esistenza stessa della moneta unica. Quella belga è stata la Presidenza che ha dato una forte accelerazione ad un ulteriore allargamento dei confini dell'UE. Come abbiamo visto negli anni recenti, l'ingresso di Paesi economicamente deboli ha complicato la vita delle istituzioni europee, e ha indebolito l'intera Europa, che oggi è ancora meno che nel passato in grado di farsi carico dei problemi interni di eventuali nuovi Stati membri.</p>
    </intervention>
    <intervention id="2-120-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il Belgio ha detenuto la Presidenza dell’Unione europea negli ultimi sei mesi e quasi nessuno sembra averlo notato. Il paese era principalmente occupato – senza poi riuscirci – a formare un nuovo governo, mentre la disputa tra fiamminghi e valloni ha impedito di prendere decisioni politiche. Non ci si stupisce, quindi, che l’establishment politico europeo sia facilmente riuscito a spingere in avanti il processo di centralizzazione dell’UE. La crisi dell’euro è stata usata come pretesto per mettere a punto piani sulla governance economica europea. Nel frattempo, il cosiddetto pacchetto di salvataggio permanente dell’euro non è altro che un attacco ai contribuenti netti, che in futuro dovranno mettere ancora più mano alle loro tasche. In realtà il Belgio dovrebbe servire da monito su quanto può succedere mettendo insieme popoli con performance economiche diverse. Il Belgio, dove le differenze tra fiamminghi e valloni sono evidentemente irreconciliabili, e dove l’apparato federale non è che un meccanismo di ridistribuzione dai fiamminghi ai valloni, è un esempio di cosa può succedere all’Unione europea e all’eurozona se si continuerà a seguire questa strada sbagliata.</p>
    </intervention>
    <intervention id="2-121-000" speaker_id="96794" name="Sławomir NITRAS" is_mep="True" mode="written" nationality="Poland" birth_date="26-04-1973" birth_place="Połczyn Zdrój" p_group="Group of the European People's Party (Christian Democrats)" m_state="PL">
      <p sl="pl">Nel riassumere la Presidenza belga occorre, innanzi tutto, capire il ruolo fortemente attivo che ha svolto nel progettare il sistema europeo di stabilità finanziaria. Chi ha osservato questo processo sa che si tratta di un’operazione difficile, effettuata in tempi stretti. Per questo motivo mi congratulo vivamente con tutti coloro che hanno contribuito alla realizzazione del progetto. In questo senso la Presidenza belga ha lasciato alla Presidenza ungherese un lavoro ben fatto. Bisogna anche ricordare che i belgi hanno indicato la strada alle future presidenze sull’entrata in vigore del trattato di Lisbona. Spero che le presidenze future, compresa quella polacca, cercheranno ancor più di definire chiaramente le proprie priorità, pur rimanendo nell’ambito degli obiettivi comuni europei. Questo metodo di lavoro permette di pianificare e attuare con più vigore le politiche delle istituzioni europee.</p>
    </intervention>
    <intervention id="2-122-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Desidero congratularmi con la Presidenza belga, che ha dato prova di incredibili capacità alla guida del Consiglio europeo negli ultimi sei mesi. Si può dire che la squadra belga ne è uscita ancora più vincente viste le circostanze in cui il paese ha assunto la Presidenza. Innanzi tutto, questa è stata la prima Presidenza a operare in base alle norme introdotte dal trattato di Lisbona, e poi l’Unione europea e i singoli Stati membri si trovavano in una posizione finanziaria estremamente difficile. Inoltre il Belgio ha dovuto affrontare problemi interni durante la Presidenza. Pur essendo stato un periodo così difficile e impegnativo, la Presidenza ha dimostrato tutta la sua efficacia sfoggiando un vero stile europeo nell’attuazione di tutte le misure. Ha lasciato da parte i problemi e le questioni interne e si è concentrata su una linea d’azione rispondente alle proposte del Parlamento europeo, della Commissione europea e del Consiglio europeo, e sul sostegno a queste istituzioni. La Presidenza ha assunto il ruolo di mediatore. Per quanto riguarda le priorità mantenute, sono da apprezzare le misure di lotta alla crisi economica; penso, in particolare, al lavoro sul prossimo quadro finanziario pluriannuale. L’eurobollo è un altro importante risultato della Presidenza belga. Per concludere, credo che la Presidenza belga possa fungere da esempio per i prossimi paesi che assumeranno la Presidenza del Consiglio europeo. Auguro lo stesso successo alla Presidenza ungherese e a quella polacca, che sarà di turno nel secondo semestre del 2011.</p>
    </intervention>
    <intervention id="2-123-000" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ringrazio la Presidenza belga. Il suo operato, appena giunto al termine, può fungere da modello per i paesi che in futuro saranno alla guida del Consiglio europeo. Questo è un tema che mi sta particolarmente a cuore vista l’imminente Presidenza polacca, che spero segua tutte le strade tracciate così brillantemente dalla Presidenza belga. Raramente succede che il paese alla Presidenza di turno anteponga misure comunitarie agli interessi interni. Credo che il grande successo di questa Presidenza sia dovuto alla coerente applicazione delle disposizioni del trattato di Lisbona, soprattutto nell’ambito del Consiglio europeo diventato un’istituzione a tutti gli effetti con un Presidente permanente, e nel quadro del Consiglio “Affari esteri” attualmente sotto la guida dell’Alto rappresentante. Anche la lotta alla crisi economica si è dimostrata essere cosa di non poco conto e con il passare del tempo sarà possibile, grazie alla moderazione e al monitoraggio sistematici del settore finanziario, recuperare una reputazione un po’ infangata. Questo è molto importante, soprattutto in un periodo in cui si preme molto per ampliare l’eurozona. In breve, spero sinceramente che la strada segnata dalla Presidenza belga rappresenti uno standard di qualità per i paesi che in futuro saranno alla Presidenza. Che il bene della comunità sia sempre la nostra priorità. Grazie.</p>
    </intervention>
  </section>
  <section id="creitem7" title="7. Turno di votazioni">
    <intervention id="2-126-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Ora procederemo alla votazione.</p>
      <a text="(Per i risultati dettagliati della votazione vedasi processo verbale)"/>
    </intervention>
  </section>
  <section id="creitem8" title="7.1. Fusione di società per azioni (Versione codificata) (A7-0363/2010, Jiří Maštálka) (votazione)"/>
  <section id="creitem9" title="7.2. Protocollo dell'accordo euromediterraneo CE/Giordania, per tener conto dell'adesione della Bulgaria e della Romania all'UE (A7-0373/2010, Gabriele Albertini) (votazione)"/>
  <section id="creitem10" title="7.3. Accordo CE-Unione economica e monetaria dell'Africa occidentale relativo ai servizi aerei (A7-0361/2010, Dieter-Lebrecht Koch) (votazione)">
    <intervention id="2-131-000" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, approvando la mia relazione voteremo a favore di un accordo che riuscirà a ravvicinare le legislazioni previste per 47 accordi bilaterali relativi ai servizi aerei conclusi tra i singoli Stati membri dell’Unione europea e i singoli paesi dell’Unione economica e monetaria dell’Africa occidentale. Così facendo garantiremo l’applicazione del diritto comunitario applicabile, vietando la discriminazione e gli ostacoli all’accesso di mercato e tagliando la burocrazia. Vi prego di votare a favore!</p>
    </intervention>
  </section>
  <section id="creitem11" title="7.4. Condizioni armonizzate per la commercializzazione dei prodotti da costruzione (A7-0343/2010, Catherine Stihler) (votazione)"/>
  <section id="creitem12" title="7.5. Consenso europeo in materia di aiuto umanitario (A7-0375/2010, Michèle Striffler) (votazione)"/>
  <section id="creitem13" title="7.6. Agricoltura come settore strategico per la sicurezza dell'approvvigionamento alimentare (A7-0376/2010, Daciana Octavia Sârbu) (votazione)">
    <intervention id="2-135-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem14" title="8. Dichiarazioni di voto">
    <intervention id="2-137-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Ora procederemo alle dichiarazioni di voto.</p>
    </intervention>
    <intervention id="2-140-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, l’edilizia rappresenta un comparto molto importante per l’economia di ogni paese. Nel lottare per la crescita economica e il miglioramento del tenore di vita, non si può dimenticare un settore di mercato così fondamentale. Tutti comprendono l’importanza di un edificio moderno costruito in base a procedure corrette in termini di sicurezza e di comfort. Al tempo stesso cerchiamo tutti di ridurre i costi di costruzione delle case e delle strutture pubbliche e industriali. La relazione vuole eliminare gli ostacoli al mercato, permettere una vendita efficace dei materiali edili e garantire prezzi competitivi nel settore. Questa iniziativa andrà a vantaggio di tutta l’Europa. Appoggio pienamente anche le proposte dell’autore sull’incremento della sicurezza degli addetti nel settore edile.</p>
    </intervention>
    <intervention id="2-141-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, sulla relazione Stihler, l'importanza che il settore edile riveste in Europa è evidente. Non potevamo non affrontare i problemi che coinvolgono 12 milioni di cittadini direttamente impiegati in questo settore.</p>
      <p sl="it">La relazione della collega Stihler rappresenta un utile strumento per abbattere le barriere nazionali di natura amministrativa e tecnica che impediscono la commercializzazione dei prodotti da costruzione all'interno dell'Unione europea e proseguire nella costruzione di un mercato unico in questo settore.</p>
      <p sl="it">Concordo con il riconoscimento riferito alle piccole e medie imprese nel settore edilizio, così come alla particolare attenzione riservata al problema della necessità di riciclare i prodotti da costruzione, un tema di cruciale importanza nella lotta al cambiamento climatico. Tuttavia, voglio cogliere questa occasione per richiamare l'attenzione sulla questione della salute e della sicurezza dei lavoratori impiegati nel settore dell'edilizia. Gli orientamenti inseriti dalla relatrice in proposito sono utili, ma non sufficienti.</p>
      <p sl="it">È un nostro dovere affrontare e sviluppare maggiormente queste proposte nel futuro immediato, assicurando ai lavoratori impiegati nel settore edile un elevato livello di protezione. La tragedia delle morti bianche sul lavoro è un tema che coinvolge l'intera Europa, mi auguro che con il nostro lavoro riusciremo a porvi rimedio.</p>
    </intervention>
    <intervention id="2-142-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, in primo luogo desidero ringraziare l’onorevole Stihler per l’ottima relazione. È molto importante concentrarsi sull’armonizzazione della commercializzazione dei prodotti da costruzione, perché in futuro avremo bisogno di un’edilizia migliore di qualità più elevata.</p>
      <p sl="fi">Ricordiamoci che, pur essendo un settore fortemente competitivo, la cosa più importante non è la concorrenza di per sé, bensì il risultato finale. È importante che gli edifici costruiti in Europa siano sicuri per gli utenti e sicuri anche per i costruttori e gli altri addetti durante il processo di costruzione.</p>
      <p sl="fi">È necessario poi raggiungere l’armonizzazione nella commercializzazione dei prodotti da costruzione, e potere così scambiare le migliori prassi. È vero che in molti paesi europei si fa ancora uso di materiali non salubri per i residenti. Si riscontra, ad esempio, un enorme problema di muffe in molti Stati membri dell’Unione europea: per questo è importante usare le migliori prassi e innovazioni per promuovere, nella commercializzazione dei prodotti da costruzione, la vendita di prodotti salubri e consoni agli utenti.</p>
      <p sl="fi">Ringrazio dunque l’onorevole Stihler per l’ottima relazione. L’Europa necessita di buoni prodotti da costruzione e di un sistema di commercializzazione che tenga conto, nello specifico, dei regolamenti in materia di sicurezza.</p>
    </intervention>
    <intervention id="2-143-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, la scorsa settimana il Primo ministro francese è venuto a Londra dicendo che dovevamo aderire al progetto di assistenza all’euro. Trascuriamo per un momento il fatto che, ancora una volta, dobbiamo farci trascinare nei problemi altrui, e concentriamoci invece sull’errore logico. Egli dice “l’integrazione europea non funziona, quindi promuoviamo l’integrazione europea!’. Sono sicuro che riuscite a capire il problema di questo ragionamento. “Il mio gommone continua a rovesciarsi, quindi vorrei pilotare un transatlantico”. “Ho fatto un incidente con il go-kart, quindi mettetemi alla guida di un autotreno”. Mi sembra che qualunque sia il problema la risposta sia sempre una maggiore integrazione europea.</p>
      <p sl="en">L’Unione europea è una soluzione in cerca di un problema, ma sicuramente arriverà il giorno in cui non potremo più imporci né ai mercati né all’opinione pubblica. Si sta rompendo l’incantesimo e la magia sciamanica sta perdendo vigore.</p>
    </intervention>
    <intervention id="2-145-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l'Unione europea è il primo donatore di aiuti umanitari al mondo. Basti pensare che il suo contributo rappresenta oltre il 40% dell'assistenza umanitaria internazionale. Attraverso la sua politica umanitaria, l'Unione europea dimostra concretamente tutto l'impegno a favore delle popolazioni dei paesi terzi che hanno bisogno di aiuto e si trovano in situazioni di estrema vulnerabilità.</p>
      <p sl="it">Il consenso umanitario, firmato il 18 dicembre dai Presidenti del Consiglio dell'Unione europea, del Parlamento e della Commissione europea, rappresenta un notevole passo avanti in questa direzione. Mi preme qui ricordare che gli impegni derivanti dal consenso devono valere sia per gli Stati membri sia per la Commissione europea.</p>
      <p sl="it">In questi ultimi anni abbiamo registrato un crescente coinvolgimento di attori non umanitari nella risposta alle crisi umanitarie. È fondamentale che gli attori politici, militari e umanitari che condividono lo stesso ambiente operativo apprendano a conoscersi meglio e a dialogare, rispettando e non compromettendo i ruoli ed i mandati rispettivi. È chiaro che il ricorso ai mezzi della protezione civile dovrà essere conforme alle direttive internazionali quali enunciate nel consenso europeo.</p>
    </intervention>
    <intervention id="2-146-000" speaker_id="97193" name="Antonello ANTINORO" is_mep="True" mode="spoken" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, credo che la relazione approvata oggi della collega Striffler, alla quale va il mio ringraziamento e i miei complimenti, sia una comunicazione destinata ad accrescere l'efficacia e la coerenza degli aiuti umanitari.</p>
      <p sl="it">Il Parlamento europeo invita oggi l'Unione a collaborare più intensamente per raggiungere un consenso volto a potenziare la risposta collettiva alle crisi umanitarie e in particolare a difendere con vigore il pieno rispetto del diritto umanitario internazionale.</p>
      <p sl="it">Dobbiamo fare in modo, quindi, che gli aiuti e gli operatori umanitari possano raggiungere ancor meglio le popolazioni bisognose, ed essendo queste aumentate nell'ultimo periodo dobbiamo, attraverso la Commissione o attraverso programmi bilaterali, riuscire a fare ancor più di quanto non si sia fatto finora. Se le necessità sono enormi, la distribuzione di aiuti diventa sempre più difficile e anche rischiosa e pericolosa per il quadro internazionale sempre più complesso.</p>
      <p sl="it">Secondo queste esigenze, quindi, questo accordo promuove un consenso europeo in cui si afferma che gli aiuti dell'Unione sono basati inequivocabilmente sui principi umanitari di neutralità, indipendenza e imparzialità e devono essere forniti rapidamente ed efficacemente alle vittime delle crisi sulla base delle necessità individuate.</p>
    </intervention>
    <intervention id="2-147-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l'aumento esponenziale delle catastrofi naturali, sia nel loro numero sia nella loro intensità, insieme alla moltiplicazione delle crisi complesse ci pongono di fronte ad un aggravamento delle violazioni del diritto umanitario internazionale e ad un restringimento dello spazio umanitario.</p>
      <p sl="it">Le recenti tragedie accadute ad Haiti e in Pakistan dimostrano nuovamente la necessità di rafforzare gli strumenti a disposizione dell'Unione europea necessari ad affrontare le catastrofi naturali. Sono d'accordo con l'impostazione generale della relazione e, nello specifico, con l'affermazione secondo cui l'Unione europea deve farsi promotrice dei principi umanitari in modo instancabile. L'azione esterna dell'Unione europea è sancita dal trattato di Lisbona; è necessario che essa rispecchi il peso politico dell'Unione e la sua influenza come principale donatore internazionale.</p>
      <p sl="it">Ho votato a favore della relazione della collega Striffler perché ritengo giusto porci come imperativo il rafforzamento dell'attuazione del consenso e del suo piano d'azione, insieme alla garanzia di un coordinamento e di una perequazione degli oneri a livello mondiale, tenendo conto allo stesso tempo delle responsabilità regionali dei paesi che hanno la capacità di contribuire in maniera sostanziale agli aiuti umanitari.</p>
    </intervention>
    <intervention id="2-149-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, è stato un grande piacere votare a favore di questa relazione, perché il documento conferma che la sicurezza alimentare è un diritto umano di base. Il settore agricolo deve soddisfare le crescenti esigenze di una popolazione che vuole derrate alimentari sicure e sufficienti, nonostante gli ostacoli posti dalle limitate risorse naturali, i prezzi alti dell’energia e i cambiamenti climatici. Secondo l’organizzazione per l’alimentazione e l’agricoltura delle Nazioni Unite (FAO), la produzione alimentare deve aumentare di almeno il 70 per cento per soddisfare le crescenti esigenze di una popolazione mondiale che, entro il 2050, dovrebbe superare i 9 miliardi.</p>
      <p sl="en">Inoltre, circa 900 milioni di persone nel mondo soffrono cronicamente la fame a causa dell’estrema povertà, mentre 2 miliardi di persone non hanno un’autentica sicurezza alimentare a lungo termine a causa dei diversi gradi di povertà. In Europa circa il 16 per cento dei cittadini continua a vivere sotto la soglia di povertà. Fondamentalmente dico questo: bisogna affrontare la questione di petto. È essenziale che il finanziamento della nuova politica agricola comune dopo il 2013 lo riconosca, e come minimo il bilancio dovrebbe essere mantenuto almeno ai livelli attuali.</p>
    </intervention>
    <intervention id="2-150-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, oggi il Parlamento ha formalmente scelto di riconoscere l’agricoltura come settore strategico nel contesto della sicurezza alimentare. È una cosa che il gruppo dell’Alleanza dei Liberali e Democratici per l’Europa riconosce da molti anni. Analogamente riconosciamo anche il fatto che l’agricoltura è un settore strategico per la qualità dei generi alimentari, la salute pubblica e una crescita economica e sostenibile. Questo però non giustifica i programmi latte e frutta nelle scuole, né giustifica i programmi di sovvenzione al latte sostenuti dal mercato. Sottolineiamo che abbiamo votato contro queste proposte e deploriamo il fatto che siano state approvate.</p>
      <p sl="da">Ciò non deve tuttavia compromettere il quadro globale, ovvero il fatto che si debbano garantire buone condizioni all’agricoltura. Montagne di burro, laghi di vino e programmi scolastici non sono però la giusta soluzione. Il reddito degli agricoltori non sarà garantito dall’intervento e dalle distorsioni di mercato. Occorre invece investire nella ricerca e dare agli agricoltori l’opportunità di usare nuove tecnologie per forme di reddito alternative. Nel complesso la giudichiamo una relazione positiva, motivo per cui abbiamo votato a favore.</p>
    </intervention>
    <intervention id="2-151-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la sicurezza alimentare rappresenta ogni giorno un diritto fondamentale dell'umanità e si realizza in modo concreto solo quando tutti dispongono, in qualsiasi momento, di un accesso fisico, sociale ed economico ad una nutrizione sufficiente.</p>
      <p sl="it">La nuova politica agricola comune dell'Unione europea non potrà non tener conto di queste nuove esigenze: essa dovrà pertanto essere in grado di rispondere in modo chiaro ed inequivocabile alle sfide poste dalla sicurezza alimentare e da altri fattori, in particolare i cambiamenti climatici, la crisi economica, il mantenimento dell'equilibrio territoriale all'interno dell'Unione.</p>
      <p sl="it">Abbiamo bisogno di promuovere non soltanto la competitività dei nostri prodotti, ma anche l'agricoltura tradizionale, i piccoli allevamenti, l'agricoltura biologica e la distribuzione locale. Questi modelli di agricoltura hanno dato da sempre, e continuano a dare, un valido contributo alla sicurezza alimentare perché spesso rappresentano il modo più efficace di utilizzare terreni in diverse regioni geografiche dell'Unione europea attraverso l'uso di metodi che sono stati specificamente sviluppati in diverse regioni e per lunghi periodi di tempo.</p>
    </intervention>
    <intervention id="2-152-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, il nostro ruolo in qualità di deputati al Parlamento europeo è agire per migliorare la vita dei cittadini europei. Garantire loro l’accesso a generi alimentari sicuri della migliore qualità possibile deve essere una priorità assoluta. Le carenze di cibo e i prezzi elevati sono normalmente associati a disordini sociali, e non possiamo lasciare che succeda nel nostro continente. Tenendo conto della popolazione in crescita, dei cambiamenti climatici e delle calamità naturali, la sicurezza alimentare è minacciata. Molte persone sono già ridotte alla fame, e per trovare un rimedio occorre una politica agricola comune giusta e ragionevole, oltre a un sostegno finanziario per il settore. Bisogna accordare uno status speciale all’agricoltura, che consenta di adottare misure speciali e strumenti adeguati da applicare in caso di crisi alimentari.</p>
    </intervention>
    <intervention id="2-153-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, certezza nell'approvvigionamento alimentare delle popolazioni e sicurezza alimentare rimangono le sfide centrali dell'agricoltura, non solo europea, ma a livello globale.</p>
      <p sl="it">Sono molto soddisfatto del contenuto di questa relazione, soprattutto perché si riconosce la sicurezza alimentare come diritto fondamentale dell'umanità. L'obiettivo della sicurezza alimentare si può raggiungere solo se si affronteranno seriamente due questioni importanti: la volatilità del mercato e dei prezzi e il depauperamento delle risorse alimentari. L'Europa deve essere in grado di intervenire con misure comuni ed efficaci per la sicurezza dell'approvvigionamento alimentare, per evitare le forti asimmetrie ancora esistenti relative agli standard di sicurezza tra i prodotti UE ed extra UE.</p>
    </intervention>
    <intervention id="2-154-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, sono stato molto contento che la relazione abbia riconosciuto l’agricoltura come settore strategico nel contesto della sicurezza alimentare, perché questo riporta in primo piano l’importanza dell’economia rurale. La prima cosa che ne concludo è che continuiamo ad avere bisogno di una forte politica agricola comune europea. Inoltre, desidero ringraziare la relatrice.</p>
      <p sl="de">Su un punto però non mi sono trovato d’accordo, ovvero sulla creazione di un programma europeo di aiuto alimentare a livello di Unione europea. Credo che fornire assistenza in loco, cioè fare in modo che nessuno nell’Unione europea soffra la fame, debba rimanere di competenza degli Stati membri, molto semplicemente perché simili problemi devono essere risolti laddove si verificano: negli Stati membri.</p>
    </intervention>
    <intervention id="2-155-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, questa relazione evidenzia la necessità di sicurezza alimentare per i cittadini che rappresentiamo, sottolineando inoltre l’importanza dei beni pubblici prodotti dagli agricoltori, spesso scarsamente riconosciuta. Ho però la sensazione che vi sarà un problema.</p>
      <p sl="en">Di recente ho sentito grandi discorsi che suggeriscono come, in realtà, la politica agricola comune dovrebbe trasformarsi in una politica ambientale. Credo che questo ci indurrà erroneamente a credere di potere fare a meno degli agricoltori europei, forse limitandoci a importare generi alimentari da paesi terzi.</p>
      <p sl="en">Non deve essere così. Bisogna incoraggiare i nostri agricoltori a produrre generi alimentari con modalità non nocive per l’ambiente, e per quanto riguarda le importazioni i mercati mondiali sono semplicemente troppo volatili, sia a livello di prezzi che di coerenza dell’offerta.</p>
      <p sl="en">Ci sono alcune cose che dobbiamo fare. Dobbiamo dotarci di un bilancio solido per la politica agricola comune. Dobbiamo attirare nel settore giovani agricoltori per assicurare loro un futuro. Dobbiamo promuovere più ricerca e innovazione per rendere più efficienti i metodi produttivi e avere meno burocrazia, e sicuramente nessuna burocrazia nel settore ambientale che ostacoli i nostri agricoltori.</p>
    </intervention>
    <intervention id="2-156-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, in queste settimane le diverse commissioni parlamentari che stanno affrontando il tema della politica agricola comunitaria stanno trattando questo tema, il tema della riforma che avremo dopo il 2013.</p>
      <p sl="it">Negli elementi fondamentali dell'agricoltura è sempre chiaro che la sicurezza degli alimenti ne costituisce un elemento integrante. Ecco che questa considerazione deve essere quindi valutata tenendo conto del provvedimento che oggi abbiamo in votazione, laddove la sicurezza è definita un diritto fondamentale e, quindi, in quanto tale deve essere tutelato in tutti i modi possibili.</p>
      <p sl="it">Questa attenzione, Presidente, deve essere fatta valere sia nei momenti di emergenza, come quella legata allo scandalo della diossina che stiamo vivendo in questi giorni, diossina scoperta nei mangimi utilizzati negli allevamenti animali, ma anche, e soprattutto, nella garanzia di un processo produttivo ordinario che sia rispettoso dell'intera filiera produttiva, della qualità del lavoro degli agricoltori, della qualità dell'ambiente e anche della commercializzazione e, pertanto, dei consumatori.</p>
      <p sl="it">Questo è un provvedimento che questo Parlamento ha varato nell'ambito di una serie di provvedimenti atti a valorizzare l'agricoltura e in questo senso mi dichiaro soddisfatto.</p>
    </intervention>
    <intervention id="2-157-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Signor Presidente, oggi la produzione alimentare mondiale deve sempre più far fronte a sfide di diversa natura. Una di queste è il cambiamento climatico, che purtroppo può portare a imprevedibili carenze di cibo compromettendo la possibilità di soddisfare le crescenti esigenze della popolazione mondiale, che entro il 2050 dovrebbe superare 9 miliardi di persone. La politica agricola comune deve rispondere in modo inequivocabile alle sfide poste dalla sicurezza alimentare, dai cambiamenti climatici e dalla crisi economica. Bisogna promuovere non solo la competitività, ma anche l’agricoltura tradizionale, i piccoli allevamenti, l’agricoltura biologica e i valori locali. A causa dei cambiamenti climatici si verificano sempre più calamità naturali, che ridurranno la possibilità di usare ampie zone di terreni agricoli pregiudicando, in tal modo, la sicurezza alimentare. Per raggiungere i suddetti obiettivi e garantire prezzi ragionevoli per i generi alimentari e il giusto reddito ai produttori agricoli, occorre mantenere il bilancio della PAC almeno ai livelli attuali. Per questo motivo è importante considerare l’agricoltura come un settore strategico dal punto di vista della sicurezza alimentare. Ecco perché anch’io ho votato a favore della relazione.</p>
    </intervention>
    <intervention id="2-158-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, innanzi tutto vorrei dire che è molto positivo che il Parlamento europeo riconosca l’agricoltura come settore strategico nel contesto della sicurezza alimentare.</p>
      <p sl="fi">È per noi molto importante garantire che i generi alimentari prodotti nell’Unione europea siano soprattutto sicuri e privi di impurità. Temo si tenda a prestare più attenzione alla quantità che alla qualità. L’insistenza sull’efficienza ha in qualche modo avuto la meglio sui requisiti sanitari. Quando si parla di sicurezza alimentare è molto importante garantire che i prodotti alimentari a disposizione dei consumatori europei siano sicuri, di buona qualità e nutrienti.</p>
      <p sl="fi">È altresì indispensabile che i vari Stati membri dell’Unione europea mantengano le proprie pratiche agricole. Di fronte a calamità naturali, è importante disporre di un’economia agricola autosufficiente: così facendo possiamo basarci sull’approvvigionamento alimentare locale per rispondere agli eventuali problemi che insorgono in caso di calamità.</p>
      <p sl="fi">Desidero in particolare sottolineare l’importanza di questi principi, che derivano da considerazioni di natura sanitaria e sono vitali. Spero si tenda sempre più ad acquistare a livello locale. È importante che l’agricoltura sia assolutamente vitale in tutta Europa, e che ogni Stato membro dell’UE sia in grado di praticarla. È un aspetto assolutamente necessario su cui si può costruire il futuro, di cui abbiamo particolarmente bisogno nel settore alimentare.</p>
    </intervention>
    <intervention id="2-159-000" speaker_id="1945" name="Salvatore TATARELLA" is_mep="True" mode="spoken" nationality="Italy" birth_date="11-10-1947" birth_place="Cerignola" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, dopo aver espresso con convinzione il mio voto favorevole a questa importante relazione, mi piace sottolineare in modo particolare il punto 35 dell'articolato parere della commissione ambiente dove, nel considerare l'importanza dell'Agenzia europea per la sicurezza alimentare nel valutare tutti i rischi associati alla filiera alimentare nell'ambito delle azioni a difesa del cittadino e della salute, si auspica che tutti gli Stati membri provvedano all'istituzione di omologhi organismi nazionali con lo scopo di collaborare con l'Agenzia europea.</p>
      <p sl="it">Come i recenti e gravi episodi accaduti in Germania dimostrano, è necessario che ogni Stato oggi istituisca un organismo nazionale per la sicurezza alimentare. Sorprende il fatto che il governo italiano, dopo aver istituito l'Agenzia, abbia cambiato opinione per ragioni di bilancio. Credo che la sicurezza alimentare non debba fermarsi davanti a un limite di bilancio.</p>
    </intervention>
    <intervention id="2-162-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Considerato che, secondo il gruppo consultivo dei servizi giuridici del Parlamento, del Consiglio e della Commissione, la proposta in questione contiene una codificazione dei testi esistenti senza modificazioni sostanziali, concordo con l’adozione in prima lettura.</p>
    </intervention>
    <intervention id="2-163-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="it">Concordo con la presente relazione e la proposta della Commissione europea perché credo che sia estremamente importante semplificare e precisare il diritto comunitario in maniera da renderlo più chiaro e accessibile a tutti i cittadini. Tale obiettivo non può essere conseguito finché numerose disposizioni, modificate a più riprese e spesso in maniera sostanziale, restano disperse, per cui occorre un notevole lavoro di ricerca, raffrontando molti strumenti diversi, per identificare le norme correntemente in vigore. La codificazione della legislazione è particolarmente importante nel campo del commercio, il quale, per garantire la continuità e la regolarità della libera circolazione di persone, prodotti e servizi, è disciplinato da numerosi strumenti comunitari. Il consolidamento del diritto che disciplina le fusioni delle società per azioni è un passo apprezzabile per il miglioramento della legislazione comunitaria.</p>
    </intervention>
    <intervention id="2-164-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="it">Esistono moltissime aziende in Europa, che si presentano in forme estremamente diverse e sono soggette a moltissime norme. Dal 1978, tuttavia, esiste una legislazione europea per disciplinare le fusioni delle società per azioni di uno stesso Stato membro. È importante disciplinare tali fusioni perché possono incidere in maniera significativa sugli interessi di dipendenti, azionisti e creditori delle società, che per esempio possono subire effetti negativi se la fusione viene successivamente annullata. Su tale questione europea, come su altre, abbiamo bisogno di chiarezza e certezza giuridica. Questo è ciò che stiamo cercando di ottenere con la codificazione della presente direttiva. Ho votato a favore della risoluzione perché credo che la fiducia sia una forza trainante incredibile per la crescita.</p>
    </intervention>
    <intervention id="2-165-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="it">Ho votato a favore della relazione perché nella proposta di codificazione della terza direttiva 78/855/CEE del Consiglio, del 9 ottobre 1978, relativa alle fusioni delle società per azioni, la Commissione ha tenuto conto delle modifiche editoriali o formali proposte dal gruppo consultivo dei servizi giuridici che si sono dimostrate giustificate. Per esempio, il gruppo di lavoro consultivo suggerisce che è particolarmente importante che gli azionisti di società delle quali è prevista la fusione siano informati in maniera appropriata e quanto più imparziale possibile tutelandone adeguatamente i diritti. Non è tuttavia necessario che un esperto indipendente analizzi le condizioni proposte per l’operazione. Inoltre, gli organi amministrativi o di gestione di ogni società coinvolta informano l’assemblea generale delle rispettive società e gli organi amministrativi o di gestione di ciascuna delle altre società coinvolte in merito a qualunque cambiamento sostanziale intervenuto tra la data della preparazione delle condizioni proposte per la fusione e la data delle assemblee generali che sono chiamate a decidere su tali condizioni.</p>
    </intervention>
    <intervention id="2-166-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Poiché la proposta in questione è stata attentamente vagliata dal gruppo consultivo dei servizi giuridici del Parlamento europeo, del Consiglio e della Commissione che congiuntamente hanno ritenuto il testo un atto di codificazione, cioè mero efficentamento del testo esistente ho sostenuto con il mio voto favorevole la relazione del collega Jiří Maštálka.</p>
    </intervention>
    <intervention id="2-167-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">In Italia, proprio ieri, è stato presentato uno studio secondo cui le imprese che, al momento, hanno resistito meglio alla crisi sono state quelle che hanno saputo rafforzare il proprio patrimonio. In particolare, secondo questo studio elaborato da una nota Università italiana per conto della più vivace associazione di imprese, le fusioni sono state lo strumento principale di rafforzamento. Non è casuale che le operazioni di finanza straordinaria, tra le quali rientra la fusione, accompagnino la ristrutturazione e la ricerca di efficienza in tutti i comparti produttivi. È dunque compito delle Istituzioni europee, in un contesto di mercato unico, definire delle regole che garantiscano tutti gli attori coinvolti e permettano alle imprese più virtuose di competere al meglio, libere da incertezze normative, da vincoli burocratici e da obbligazioni sorte a causa di meri malintesi. Un'economia moderna, liberale ed efficiente come, a mio avviso, deve essere la nostra, ha la necessità di una normativa apposita per le fusioni purché, come la direttiva qui proposta, sia snella e non invadente e tuteli le libertà e i diritti dei soggetti che potrebbero essere danneggiati da queste operazioni.</p>
    </intervention>
    <intervention id="2-168-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">In questa seduta, a seguito di una proposta emendata del Parlamento e del Consiglio, il Parlamento ha analizzato una proposta di risoluzione legislativa sulle fusioni delle società per azioni (versione codificata) avendo adottato la proposta presentata dalla Commissione. Poiché la proposta è semplicemente volta a una codificazione pura e semplice dei testi legislativi senza modificazioni sostanziali, oltre al miglioramento dei metodi di lavoro, e tenuto presente che incorpora le forme suggerite e sostanziate dal gruppo consultivo dei servizi giuridici, voto a favore della proposta in quanto riconosce che si tradurrà in un miglioramento notevole del funzionamento delle società per azioni, segnatamente ammodernandole e semplificandole.</p>
    </intervention>
    <intervention id="2-169-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho votato a favore dell’odierna relazione perché, secondo il gruppo consultivo dei servizi giuridici del Parlamento europeo, del Consiglio e della Commissione, la proposta in questione contiene una codificazione pura e semplice dei testi esistenti senza modificazioni sostanziali e, pertanto, nell’interesse della chiarezza e della razionalità, i testi esistenti dovrebbero essere codificati.</p>
    </intervention>
    <intervention id="2-170-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore della presente relazione perché, secondo il gruppo consultivo dei servizi legali del Parlamento europeo, del Consiglio e della Commissione, la proposta in questione contiene una codificazione pura e semplice dei testi esistenti senza modificazioni sostanziali.</p>
    </intervention>
    <intervention id="2-171-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Procedere a una codificazione per mantenere chiarezza dopo una serie di modifiche sicuramente rende le cose più semplici. In generale, però, occorre valutare come punto di partenza se questa molteplicità di norme e regolamenti sia effettivamente necessaria. In alcuni ambiti è eccessiva e ormai ai consumatori si attribuisce scarso buon senso, mentre in altri ambiti le prescrizioni si spingono fino alla variazione dei nomi dei prodotti alimentari. Se vogliamo tutelare gli interessi di soci e terzi, coordinare le leggi degli Stati membri in materia di fusioni delle società per azioni rappresenta un metodo idoneo per garantire il rispetto dei diritti di informazione. Non posso votare a favore di taluni emendamenti e, pertanto, ho votato contro la relazione nel suo complesso.</p>
    </intervention>
    <intervention id="2-172-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore della presente relazione perché si limita unicamente a codificare i testi esistenti in materia di fusione delle società per azioni. Il 21 settembre 2010, il gruppo consultivo costituito dai rispettivi servizi giuridici di Parlamento, Consiglio e Commissione, avendo esaminato la proposta di codificazione della terza direttiva 78/855/CEE del Consiglio, del 9 ottobre 1978, basata sull’articolo 54, paragrafo 3, lettera g), del trattato e relativa alle fusioni delle società per azioni, ha concluso all’unanimità che la proposta rappresenta effettivamente una codificazione pura e semplice dei testi esistenti senza modificazioni sostanziali.</p>
    </intervention>
    <intervention id="2-173-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Nel valutare il progetto di risoluzione legislativa relativo alle fusioni delle società per azioni, ho tenuto conto dei seguenti atti legislativi: la proposta della Commissione al Parlamento europeo e al Consiglio, la posizione comune definita in prima lettura il 17 giugno 2008, gli articoli 294 e 50 del TFUE a norma dei quali la proposta è stata presentata dalla Commissione al Parlamento, ancora dell'accordo interistituzionale del 20 dicembre 1994 su un metodo di lavoro accelerato ai fini della codificazione ufficiale dei testi legislativi, degli articoli 86 e 55 del suo regolamento ed infine della relazione della commissione giuridica.</p>
      <p sl="it">Sulla base di ciò ho inteso essere coerente con la posizione in prima lettura del Parlamento quale adattata alle raccomandazioni del gruppo consultivo dei servizi giuridici del Parlamento europeo, del Consiglio e della Commissione soprattutto in vista del fatto che rappresenta una mera codificazione dei testi esistenti, senza modificazioni sostanziali.</p>
    </intervention>
    <intervention id="2-174-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Secondo il gruppo consultivo dei servizi giuridici del Parlamento europeo, del Consiglio e della Commissione, la proposta di direttiva emendata sulle fusioni delle società per azioni si limita a una codificazione dei testi esistenti senza modificazioni sostanziali. Ho pertanto votato a favore della relazione.</p>
    </intervention>
    <intervention id="2-175-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Essendo stato chiesto un parere giuridico, i servizi hanno dichiarato che, tenuto conto dell’accordo interistituzionale del 20 dicembre 1994 su un metodo di lavoro accelerato per la codificazione ufficiale dei testi legislativi e, in particolare, del punto 4 di detto accordo, il gruppo consultivo costituito dai rispettivi servizi giuridici del Parlamento europeo, del Consiglio e della Commissione si è riunito il 21 settembre 2010 al fine di esaminare, tra l’altro, la proposta presentata dalla Commissione.</p>
      <p sl="it">In occasione di detta riunione, una disamina della proposta di direttiva emendata del Parlamento europeo e del Consiglio che codifica la terza direttiva 78/855/CEE del Consiglio, del 9 ottobre, 1978, basata sull’articolo 54, paragrafo 3, lettera g), del trattato e relativa alle fusioni delle società per azioni ha portato il gruppo consultivo a concludere all’unanimità che la proposta è una codificazione pura e semplice dei testi esistenti senza modificazioni sostanziali. Alla luce di ciò, abbiamo deciso di sostenere la proposta.</p>
    </intervention>
    <intervention id="2-177-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Concordo con la firma dell’accordo euromediterraneo che istituisce un’associazione tra le Comunità europee e i loro Stati membri, da una parte, e il Regno hascemita di Giordania, dall’altra, per tener conto dell’adesione all’Unione europea della Repubblica di Bulgaria e della Romania il 1° gennaio 2007.</p>
    </intervention>
    <intervention id="2-178-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="it">Come i colleghi, ho votato a favore della raccomandazione. A parte l’aspetto formale, la raccomandazione è importante dal punto di vista del ruolo globale dell’Europa unita in diverse regioni, e mi riferisco non solo al suo ruolo economico, ma anche al suo ruolo politico. Così facendo, si è confermato che la regione mediterranea è stata ed è ancora una regione di interesse strategico.</p>
    </intervention>
    <intervention id="2-179-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Accolgo con favore l’adozione dell’odierna risoluzione. Sostengo infatti la conclusione di un protocollo integrativo dell’accordo euromediterraneo che istituisce un’associazione tra le Comunità europee e i loro Stati membri, da una parte, e il Regno hascemita di Giordania, dall’altra, per tener conto dell’adesione della Repubblica di Bulgaria e della Romania all’Unione europea.</p>
    </intervention>
    <intervention id="2-180-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Il testo della risoluzione legislativa che abbiamo votato è stato sottoposto alla procedura semplificata prevista dall’articolo 46 del regolamento. Credo che ciò sia giustificato vista la natura non controversa del suo oggetto. L’accordo euromediterraneo tra le Comunità europee e la Giordania deve includere la Bulgaria e la Romania, per cui il protocollo proposto è giustamente valido e merita il sostegno unanime del Parlamento europeo.</p>
    </intervention>
    <intervention id="2-181-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">L’accordo euromediterraneo istituisce un’associazione tra le Comunità europee e i loro Stati membri, da una parte, e il Regno hascemita di Giordania, dall’altra. Il protocollo è volto ad aggiornare l’accordo tenuto conto dell’adesione della Repubblica di Bulgaria e della Romania all’Unione europea applicata a titolo provvisorio dal 1° gennaio 2007. In detta risoluzione legislativa, il Consiglio sottopone al Parlamento una richiesta di approvazione del protocollo. Non avendo nulla da obiettare, ho votato a favore.</p>
    </intervention>
    <intervention id="2-182-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore della relazione, che è semplicemente uno strumento inteso ad aggiornate l’accordo esistente per tener conto dell’adesione della Bulgaria e della Romania. La proposta non ha alcun effetto sul bilancio comunitario e non presenta alcun aspetto controverso.</p>
    </intervention>
    <intervention id="2-183-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">Il protocollo raccomandato allinea unicamente l’accordo euromediterraneo che istituisce un’associazione tra l’Unione europea e la Giordania a ciò che in realtà è in vigore dal 1° gennaio 2007. Mistificazione! La precipitazione nell’attuare la zona di libero scambio euromediterranea entro il 2015 giustifica qualunque inosservanza dei principi democratici. Questi metodi ciechi hanno appena dimostrato i loro limiti in Tunisia. Voterò contro il testo.</p>
    </intervention>
    <intervention id="2-184-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Ho votato a favore della risoluzione sul progetto di decisione del Consiglio concernente la conclusione di un protocollo integrativo dell’accordo euromediterraneo che istituisce un’associazione tra le Comunità europee e i loro Stati membri, da una parte, e la Repubblica hascemita di Giordania, dall’altra, per tener conto dell’adesione della Repubblica di Bulgaria e della Romania all’Unione europea perché sono stati soddisfatti tutti i prerequisiti e si è trattato fondamentalmente di un atto formale.</p>
    </intervention>
    <intervention id="2-185-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">La presente raccomandazione sul progetto di decisione del Consiglio concernente la conclusione di un protocollo integrativo dell’accordo euromediterraneo che istituisce un’associazione tra le Comunità europee e i loro Stati membri, da una parte, e il Regno hascemita di Giordania, dall’altra, per tener conto dell’adesione della Repubblica di Bulgaria e della Romania all’Unione europea merita il mio voto. È infatti fondamentale adoperarsi per creare una politica di vicinato solida, coerente ed efficace. Poiché il Consiglio, conformemente ai termini giuridicamente sanciti dai trattati, ha presentato una richiesta di approvazione di tale protocollo al Parlamento, nulla osta alla sua adozione.</p>
    </intervention>
    <intervention id="2-186-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Gli accordi euromediterranei trovano sempre più spazio nell'attività convenzionale europea. Pertanto nel caso di specie intendo approvare il progetto di risoluzione legislativa del Parlamento europeo relativo alla conclusione di un protocollo dell'accordo euromediterraneo che istituisce un'associazione tra le Comunità europee e i loro Stati membri, da una parte, e il Regno hascemita di Giordania, dall'altra, per tener conto dell'adesione della Repubblica di Bulgaria e della Romania all'Unione europea, rispetto al quale lo stesso Parlamento ha dato la sua approvazione affinché si concludesse il protocollo.</p>
      <p sl="it">La mia approvazione è oltremodo supportata da una serie di atti quali il progetto di decisione del Consiglio, il progetto di protocollo dell'accordo euromediterraneo che istituisce un'associazione tra le Comunità europee e i loro Stati membri, da una parte, e il Regno hascemita di Giordania, dall'altra, per tener conto dell'adesione della Repubblica di Bulgaria e della Romania all'Unione europea, la richiesta di approvazione presentata dal Consiglio a norma degli articoli 217 e 218, paragrafo 6, secondo comma, lettera a), del trattato sul funzionamento dell'Unione europea, gli articoli 81, 90, paragrafo 8 e 46, paragrafo 1,del regolamento del PE, la raccomandazione della commissione per gli affari esteri.</p>
      <p sl="it">Alla luce di tutto ciò mi conformo alla linea cooperativa dell'UE.</p>
    </intervention>
    <intervention id="2-187-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Ho votato a favore della conclusione del presente protocollo perché è pienamente giustificato dalla necessità di includere la Repubblica di Bulgaria e la Romania come parti contraenti nell’accordo euromediterraneo che istituisce un’associazione tra le Comunità europee e i loro Stati membri, da una parte, e il Regno hascemita di Giordania, dall’altra, stipulato a Bruxelles il 24 novembre 1997 ed entrato in vigore il 1° maggio 2002.</p>
    </intervention>
    <intervention id="2-188-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Visto il progetto di decisione del Consiglio (06903/2010), visto il progetto di protocollo integrativo dell’accordo euromediterraneo che istituisce un’associazione tra le Comunità europee e i loro Stati membri, da una parte, e il Regno hascemita di Giordania, dall’altra, per tener conto dell’adesione della Repubblica di Bulgaria e della Romania all’Unione europea (09373/2008), vista la richiesta di approvazione presentata dal Consiglio a norma dell’articolo 217 e dell’articolo 218, paragrafo 6, comma 2, lettera a), del trattato sul funzionamento dell’Unione europea (C7-0384/2010), visti gli articoli 81, 90, paragrafo 8, e 46, paragrafo 1, del suo regolamento e vista la raccomandazione della commissione per gli affari esteri (A7-0373/2010), il gruppo Verts/ALE accetta che il Parlamento dia il proprio benestare alla conclusione del protocollo.</p>
    </intervention>
    <intervention id="2-190-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">La presente è una raccomandazione sulla conclusione dell’accordo tra la Comunità europea e l’Unione economia e monetaria dell’Africa occidentale su alcuni aspetti relativi ai servizi aerei. Personalmente ho votato a favore della risoluzione sul progetto di decisione del Consiglio concernente la conclusione di detto accordo. Attualmente la Comunità ha competenza esclusiva su vari aspetti dell’aviazione esterna. Di conseguenza, il Consiglio ha autorizzato la Commissione a intraprendere negoziati con paesi terzi per sostituire accordi comunitari ad alcune disposizioni contenute negli accordi bilaterali esistenti. La Commissione ha negoziato un accordo con l’Unione economica e monetaria dell’Africa occidentale che evita la discriminazione tra vettori aerei comunitari, consente la tassazione del carburante per aerei relativamente ad attività svolte all’interno del territorio dell’Unione europea e allinea le disposizioni legali in materia di concorrenza contenute negli accordi bilaterali, che sono palesemente anticoncorrenziali, segnatamente gli accordi commerciali obbligatori tra compagnie aeree.</p>
    </intervention>
    <intervention id="2-191-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Il trasferimento delle competenze degli Stati membri all’Unione europea è la giustificazione per sostituire agli accordi bilaterali sui servizi aerei nuovi accordi dei quali è firmataria l’Unione.</p>
      <p sl="it">La risoluzione votata riguarda aspetti specifici di tale natura e intende armonizzare gli strumenti giuridici internazionali attualmente in vigore, nonché adeguarli agli ulteriori requisiti derivanti dal diritto comunitario. Il tema in questione è squisitamente tecnico in quanto comporta la sostituzione di accordi precedentemente in vigore con altri senza sollevare aspetti controversi né apportare sostanziali cambiamenti a livello ideologico. Il fatto che il voto in commissione sia stato unanimemente a favore conferma una siffatta interpretazione. Alla plenaria si è chiesto pertanto solo di ratificare una decisione consensuale. Ho votato a favore.</p>
    </intervention>
    <intervention id="2-192-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">La relazione presentata dall’onorevole Koch propone la conclusione dell’accordo tra la Comunità europea e l’Unione economia e monetaria dell’Africa occidentale su alcuni aspetti relativi ai servizi aerei. Lo spirito dell’Unione europea sancito dai trattati è quello di normalizzare le procedure nell’intera Unione. Pertanto, come ha deciso la Corte di giustizia delle Comunità europee, non ha senso che esistano accordi bilaterali sui servizi aerei tra Stati membri dell’Unione e Stati membri dell’Unione economica e monetaria dell’Africa occidentale. Accolgo dunque con favore l’adozione del presente accordo che rafforzerà i legami di coesione territoriale all’interno dell’Europa e porterà al rispetto del diritto comunitario in materia di concorrenza.</p>
    </intervention>
    <intervention id="2-193-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">Nel quadro della situazione con la quale l’aviazione civile deve attualmente confrontarsi, riteniamo che questo progetto di accordo desti seri dubbi in merito al suo ambito e alle sue potenziali conseguenze. Sinora, in tale campo, che per una serie di motivi è strategico in termini di salvaguardia degli interessi nazionali, gli Stati membri hanno preso decisioni sovrane per quanto concerne l’organizzazione e l’ambito di applicazione degli accordi, che hanno un chiaro impatto sulle compagnie aeree. Nondimeno, l’intenzione è che, d’ora in poi, anche qui il mercato la faccia da padrone. In particolare, non possiamo sottovalutare il contributo che darebbe la supposta creazione di condizioni di parità per le varie compagnie europee agevolando la concentrazione monopolistica del settore già in atto e la riduzione della capacità degli Stati membri di difendere le proprie compagnie di bandiera.</p>
      <p sl="it">L’onnipresente e sacrosanta “libera concorrenza” viene difesa a tutti i costi ed è anche in questo caso il pilastro che supporta l’iniziativa. Le conseguenze per il settore non sono sostanzialmente diverse da quelle subite da altri settori: portano tutte alla concentrazione monopolistica che finisce sempre con l’instaurarsi in tali circostanze. Per questo non abbiamo votato a favore della raccomandazione.</p>
    </intervention>
    <intervention id="2-194-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho votato a favore della raccomandazione perché la Comunità ha competenza esclusiva su vari aspetti dell’aviazione esterna tradizionalmente disciplinati da accordi bilaterali sui servizi aerei siglati tra Stati membri e paesi terzi, e pertanto accordi comunitari devono subentrare ad alcune disposizioni nei 47 accordi bilaterali esistenti in materia di servizi aerei conclusi tra Stati membri dell’Unione e Stati membri dell’Unione economica e monetaria dell’Africa occidentale. Per evitare la discriminazione tra vettori aerei comunitari, le tradizionali clausole di designazione, che fanno riferimento a vettori aerei dello Stato membro firmatario dell’accordo bilaterale, vengono sostituite da una clausola di designazione comunitaria, che fa riferimento a tutti i vettori dell’Unione. Sebbene gli accordi bilaterali tradizionali tendano generalmente a esentare il carburante per aerei dalla tassazione, la direttiva 2003/96/CE del Consiglio che ristruttura il quadro comunitario per la tassazione dei prodotti energetici e dell’elettricità consente tale tassazione per attività svolte all’interno del territorio dell’Unione europea. Inoltre, le disposizioni contenute negli accordi bilaterali, manifestamente anticoncorrenziali (accordi commerciali obbligatori tra compagnie aeree), vengono allineate al diritto comunitario in materia di concorrenza.</p>
    </intervention>
    <intervention id="2-195-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="it">I paesi africani ubicati in regioni geografiche e climatiche particolarmente difficili richiedono un trattamento particolare. I loro cittadini, tuttavia, non hanno bisogno soltanto di cibo e acqua, bensì anche di istruzione e vogliono lavorare dignitosamente e potersi spostare. L’accordo tra la Comunità europea e l’Unione economica e monetaria dell’Africa occidentale, che subentra ad alcune disposizioni contenute in accordi precedenti, agevola notevolmente le procedure di trasporto aereo tra le parti firmatarie rendendole anche più corrette in termini di mercato, impedendo pratiche sleali e monopolistiche e facilitando gli spostamenti dei normali cittadini, oltre a schiudere nuove opportunità di sviluppo del turismo proveniente da tutto il mondo e la corrispondente promozione di tale settore dell’economia africana.</p>
    </intervention>
    <intervention id="2-196-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ho votato a favore della raccomandazione relativa alla conclusione dell'accordo tra la Comunità europea e l'Unione economica e monetaria dell'Africa occidentale su alcuni aspetti relativi ai servizi aerei. Si tratta di un accordo, negoziato dalla Commissione, volto a sostituire alcune disposizioni contenute nella vigente regolamentazione degli accordi bilaterali conclusi fra gli Stati membri dell'UE e gli Stati membri dell'Unione economica e monetaria dell'Africa occidentale. Fra le novità più importanti relative all'accordo votato oggi, mi preme ricordare le disposizioni introdotte al fine di evitare discriminazioni tra i vettori aerei dell'Unione europea. Proprio a tale scopo, infatti, le clausole di designazione tradizionali riferite ai vettori degli Stati membri firmatari dell'accordo bilaterale sono state sostituite da una clausola di designazione dell'Unione Europea, riferita a tutti i vettori aerei dell'UE.</p>
    </intervention>
    <intervention id="2-197-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore dell’accordo. Tale strumento è uno degli accordi orizzontali sui servizi aerei, il cui scopo è allineare al diritto comunitario gli accordi bilaterali esistenti in materia ed è frutto della decisione del 2003 della Corte di giustizia europea che ha conferito alla Comunità competenza esclusiva su vari aspetti dell’aviazione esterna tradizionalmente disciplinati da accordi bilaterali sui servizi aerei. Come nel caso degli altri accordi orizzontali sui servizi aerei, il presente atto prevede una clausola di designazione comunitaria che consente a tutti i vettori dell’Unione di avvalersi del diritto di stabilimento, affronta i temi della sicurezza e della tassazione del carburante per aerei e risolve i potenziali conflitti con le norme europee in materia di concorrenza.</p>
    </intervention>
    <intervention id="2-198-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">Non contenta di accelerare dissimulatamente la divisione dell’integrazione regionale africana come altrove nel mondo, ora l’Unione europea impone il suo diktat neoliberale anche nei cieli africani. Gli incentivi introdotti dalla Commissione non fanno nulla per nasconderlo.</p>
      <p sl="it">Il presente accordo non è volto ad aumentare il volume totale del traffico aereo? La totale assenza di controlli su tale aumento di traffico è però certa!</p>
      <p sl="it">Il presente accordo non impedirà a uno Stato membro di imporre tasse, tributi, dazi, diritti od oneri sul carburante? Nondimeno, l’efficienza energetica è azzerata dalle restrizioni che vi vengono imposte!</p>
      <p sl="it">Di fatto, negli ambiti in cui gli Stati membri erano usi decidere come organizzare i propri accordi di accesso con le compagnie stesse, ora deciderà soltanto il mercato.</p>
    </intervention>
    <intervention id="2-199-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">L’esistenza di 47 accordi bilaterali tra Stati membri dell’Unione e Stati membri dell’Unione economica e monetaria dell’Africa occidentale chiaramente non basta per coprire i vari aspetti dei servizi aerei. Il presente accordo va dunque accolto con favore in quanto sostituirà accordi comunitari ad alcune disposizioni contenute negli accordi bilaterali esistenti. Vale la pena di sottolineare i richiami nell’accordo all’esigenza di evitare la discriminazione tra vettori aerei comunitari e la tassazione del carburante per aerei, in linea con la direttiva sulla tassazione dei prodotti energetici e dell’elettricità, così come merita sottolineare che le disposizioni enunciate negli accordi sono conformi al diritto comunitario in materia di concorrenza.</p>
    </intervention>
    <intervention id="2-200-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="it">Il presente accordo intende sostituire alcune disposizioni contenute nei 47 accordi bilaterali esistenti in materia di servizi conclusi tra Stati membri dell’Unione e Stati membri dell’Unione economica e monetaria dell’Africa occidentale (UEMOA). È infatti corretto armonizzare le diverse disposizioni degli accordi esistenti attraverso un accordo orizzontale comunitario che ristabilisca certezza giuridica per gli accordi bilaterali sui servizi aerei stipulati tra Stati membri dell’UEMOA e Stati membri dell’Unione, consentendo peraltro agli Stati comunitari che non hanno sottoscritto un accordo bilaterale con uno Stato dell’UEMOA di non subire effetti negativi, ed eviterà la discriminazione tra vettori per quanto concerne la designazione o la tassazione del carburante per aerei.</p>
      <p sl="it">Le disposizioni anticoncorrenziali contenute negli accordi bilaterali sono allineate al diritto comunitario in materia di concorrenza. L’accordo rafforzerà le relazioni UE-Africa nel campo dell’aviazione e promuoverà la cooperazione in tale ambito tra l’Unione e l’UEMOA su una serie di aspetti importanti come la sicurezza dell’aviazione.</p>
    </intervention>
    <intervention id="2-201-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Per creare una base uniforme per i voli diretti verso paesi al di fuori dell’Unione ed essere successivamente in grado di garantire certezza giuridica, tutti gli accordi bilaterali devono essere rivisti. Con l’autorizzazione del Consiglio, la Commissione ha negoziato un accordo con l’Unione economica e monetaria dell’Africa occidentale che sostituisce i 47 accordi bilaterali esistenti in materia di servizi aerei conclusi tra Stati membri dell’Unione europea e Stati membri dell’Unione economica e monetaria dell’Africa occidentale. Voto a favore della relazione perché in tale contesto un accordo di applicazione generale è assolutamente sensato.</p>
    </intervention>
    <intervention id="2-202-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="it">Il presente accordo sostituisce i 47 accordi bilaterali esistenti con vari Stati membri e, di conseguenza, l’Unione acquisisce maggiori poteri nel campo della politica estera. Ho pertanto votato contro la relazione.</p>
    </intervention>
    <intervention id="2-203-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">La presente relazione si riferisce a un progetto di decisione del Consiglio sulla conclusione dell’accordo tra la Comunità europea e l’Unione economia e monetaria dell’Africa occidentale su tali aspetti dei servizi aerei. Poiché l’Unione attualmente ha competenza esclusiva in tale ambito, il Consiglio ha autorizzato la Commissione a intraprendere negoziati con paesi terzi per sostituire i tradizionali accordi bilaterali sui servizi aerei stipulati tra Stati membri e paesi terzi. Il progetto di accordo è stato esaminato dalla commissione per i trasporti e il turismo che ha espresso parere favorevole. Proprio in riferimento a tale parere, vorrei sottolineare, tra l’altro, l’introduzione di una clausola di designazione comunitaria per evitare la discriminazione tra vettori aerei comunitari e consentire la tassazione del carburante per aerei relativamente ad attività svolte all’interno del territorio dell’Unione europea. Ho voluto sottolineare questi due elementi del parere favorevole della commissione per i trasporti e il turismo perché sono quelli che mi hanno indotto a votare a favore della relazione.</p>
    </intervention>
    <intervention id="2-204-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">La Comunità ha competenza esclusiva in politica esterna in materia di trasporto aereo, tradizionalmente disciplinata da accordi bilaterali relativi ai servizi aerei conclusi tra Stati membri e paesi terzi.</p>
      <p sl="it">Nel giugno 2003 la Commissione ha avviato negoziati con i paesi terzi al fine di sostituire con accordi comunitari alcune disposizioni figuranti in quelli bilaterali esistenti. Tra questi emerge un accordo che sostituisce i 47 vigenti accordi bilaterali sui servizi aerei conclusi tra gli Stati membri dell'UE e l'Unione economica e monetaria dell'Africa occidentale. I principali punti dell'accordo sono: clausola di designazione, con cui si sostituisce l'accordo bilaterale per il quale si evitano discriminazioni tra vettori aerei dell'Unione europea; tassazione del carburante per aeromobili in generale sul territorio dell'UE; l'art. 6 che conforma alle norme concorrenziali europee gli accordi commerciali tra linee aeree.</p>
      <p sl="it">L'accordo negoziato dalla Commissione è stato approvato in via provvisoria il 30 novembre 2009. Forte anche della giurisprudenza della Corte di giustizia orientata nel senso di una competenza esclusivamente comunitaria, cari colleghi, sono estremamente favorevole alla rinegoziazione di tali accordi sia perché vanno verso una sempre più indispensabile sovranità comunitaria sia perché tale progetto di decisione si conforma alle norme concorrenziali e budgetarie in ambito UE.</p>
    </intervention>
    <intervention id="2-205-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della conclusione del presente accordo che, nell’ambito della competenza esclusiva conferita all’Unione in merito a vari aspetti dell’aviazione esterna, è volto a sostituire alcune disposizioni contenute nei 47 accordi bilaterali esistenti in materia di servizi aerei stipulati tra Stati membri dell’Unione europea e Stati membri dell’Unione economica e monetaria dell’Africa occidentale per renderli compatibili con il diritto comunitario.</p>
    </intervention>
    <intervention id="2-206-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Come ha deciso la Corte di giustizia delle Comunità europee, l’Unione ha competenza esclusiva su vari aspetti dell’aviazione esterna tradizionalmente disciplinati da accordi bilaterali sui servizi aerei stipulati tra Stati membri e paesi terzi. Di conseguenza, nel giugno 2003, il Consiglio ha autorizzato la Commissione a intraprendere negoziati con paesi terzi per sostituire alcune disposizioni contenute negli accordi bilaterali esistenti con accordi comunitari. Di conseguenza, la Commissione ha negoziato un accordo con l’Unione economica e monetaria dell’Africa occidentale che sostituisce alcune disposizioni contenute nei 47 accordi bilaterali esistenti in materia di servizi aerei conclusi tra Stati membri dell’Unione europea e Stati membri dell’Unione economica e monetaria dell’Africa occidentale.</p>
      <p sl="it">Il Parlamento ha il diritto di dare il proprio benestare alla conclusione di tale accordo a norma dell’articolo 81 del regolamento. Il Parlamento prenderà una decisione con votazione unica senza poter presentare emendamenti relativi all’accordo stesso. Sulla base di quanto precede, il relatore ha suggerito che la commissione per i trasporti e il turismo prima e il Parlamento nel suo complesso dopo esprimessero parere favorevole in merito alla conclusione dell’accordo. Il gruppo Verts/ALE si è espresso in tal senso.</p>
    </intervention>
    <intervention id="2-207-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La competenza esclusiva su tali aspetti dell’aviazione esterna, conferita dalla sentenza del 2003 sui cieli aperti, consente alla Commissione europea di negoziare accordi con paesi terzi per adeguare il mercato europeo dell’aviazione al diritto comunitario e, nel contempo, renderlo concorrenziale e trasparente. Accolgo con favore l’adozione del presente accordo con gli Stati membri dell’Unione economica e monetaria dell’Africa occidentale in quanto reputo essenziale che l’Unione europea presenti una politica coerente nel settore dell’aviazione esterna riducendo progressivamente le varie disposizioni contenute negli attuali accordi bilaterali in materia di servizi aerei stipulati tra le due parti.</p>
      <p sl="pt">Parlando dell’accordo, sottolineerei la clausola sulla non discriminazione dei vettori aerei comunitari, la clausola sulla tassazione del carburante per aerei a norma della direttiva sulla tassazione dei prodotti energetici e dell’elettricità, nonché il fatto che allinea le disposizioni degli accordi bilaterali al diritto comunitario in materia di concorrenza ponendole sotto un controllo normativo. Tali misure consentiranno l’apertura dei mercati e, pertanto, schiuderanno opportunità di investimento per ambedue le parti. Questi accordi dovranno essere interpretati come strumento di rafforzamento della cooperazione strategica tra le due organizzazioni.</p>
    </intervention>
    <intervention id="2-209-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Concordo con l’esigenza di adottare misure riguardanti il settore dell’edilizia, che è alquanto importante per l’economia europea: con il 10 per cento del prodotto interno lordo, rappresenta infatti quasi 65 000 piccole e medie imprese con meno di 250 addetti. La proposta è volta in primo luogo a garantire un livello elevato di sicurezza per i prodotti da costruzione e in secondo luogo a migliorare le condizioni di salute e sicurezza per gli operatori del settore. Attualmente, il commercio sul mercato interno subisce gli effetti negativi delle norme tecniche nazionali che disciplinano la libera circolazione di prodotti e servizi nel settore dell’edilizia, il che pertanto richiede una revisione della direttiva 89/106/CEE sui prodotti da costruzione.</p>
      <p sl="it">Vista la nuova situazione venutasi a creare a livello di vigilanza sul mercato, e penso anche al nuovo quadro legislativo, la proposta di regolamento concernente condizioni armonizzate per la commercializzazione dei prodotti da costruzione potrebbe costituire una pietra miliare lungo la via per l’aggiornamento, la semplificazione e la sostituzione della direttiva.</p>
    </intervention>
    <intervention id="2-210-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="it">Mi sono espressa favorevolmente rispetto a questo documento perché, vista l’entità della commercializzazione dei prodotti da costruzione nell’Unione europea e gli ostacoli al commercio nel settore dell’edilizia, è importante agire immediatamente. Tenuto presente che il settore dell’edilizia costituisce una delle maggiori industrie europee, visto che rappresenta il 10 per cento del PIL e occupa direttamente 12 milioni di cittadini europei, una corretta regolamentazione è fondamentale. Credo che questa proposta di regolamento relativa alle condizioni armonizzate per la commercializzazione dei prodotti da costruzione agevoli l’aggiornamento, la semplificazione e la sostituzione della direttiva sui prodotti da costruzione alla luce delle mutate circostanze per quel che riguarda, per esempio, la vigilanza sul mercato, ivi compreso il nuovo quadro legislativo.</p>
    </intervention>
    <intervention id="2-211-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="it">Sebbene le condizioni di lavoro nel settore dell’edilizia siano migliorate negli ultimi decenni, l’Unione europea deve dotarsi dei mezzi per restare all’avanguardia per quanto concerne la qualità in tale ambito. Proprio partendo da tale presupposto ho votato a favore del presente regolamento che fissa condizioni armonizzate per la commercializzazione dei prodotti da costruzione. Per garantire un livello elevato di protezione della salute e della sicurezza dei lavoratori e altri utilizzatori dei prodotti da costruzione, la nuova legislazione sulla commercializzazione di tali materiali deve prevedere l’etichettatura delle sostanze pericolose. Il regolamento aggiorna e sostituisce le attuali norme in maniera da ridurre la burocrazia e aumentare la trasparenza soprattutto attraverso nuove procedure semplificate di valutazione delle prestazioni per le piccole imprese.</p>
    </intervention>
    <intervention id="2-212-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore del presente documento. Il comparto dell’edilizia è una delle maggiore industrie europee, visto che rappresenta il 10 per cento del PIL e il 50,5 per cento degli investimenti fissi lordi. Il settore occupa direttamente 12 milioni di cittadini dell’Unione con un indotto di altri 26 milioni di posti di lavoro. La recessione economica ha colpito duramente il comparto edile comunitario: molte imprese in tutta l’Unione sono fallite e tanti lavoratori hanno perso i propri mezzi di sussistenza. Nell’Unione permangono ancora barriere al commercio in tale settore perché gli Stati membri ancora si avvalgono di norme tecniche nazionali per osteggiare la libera circolazione di prodotti e servizi in tale ambito. La revisione della direttiva sui prodotti da costruzione in tale contesto è un incentivo estremamente necessario che potrebbe aiutare il settore a eliminare le barriere al commercio per i produttori e, in tal modo, consentire alle imprese di restare in attività e agli addetti di mantenere il posto di lavoro. Abbattendo le barriere amministrative, è essenziale garantire l’indipendenza e la trasparenza degli organi preposti alla valutazione tecnica, per cui appoggio la proposta di fissare norme in materia di trasparenza e garantire la rappresentanza di tutti gli interessati all’interno delle commissioni tecniche degli organismi di normalizzazione europei per evitare conflitti di interessi.</p>
    </intervention>
    <intervention id="2-213-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="it">Come ho anche sottolineato ieri nel mio intervento, ho votato a favore della presente relazione. Dobbiamo compiere progressi nelle nostre azioni per armonizzare il mercato globale dell’edilizia. Mi riferisco a questioni che riguardano non soltanto la sicurezza dei lavoratori e la loro migrazione, bensì anche la sicurezza dei prodotti da costruzione rispetto alla nostra salute. Per quanto concerne i futuri punti di contatto per i prodotti da costruzione, vorrei che fornissero informazioni imparziali, fossero operativi quanto prima negli Stati membri e ottenessero sostegno finanziario in maniera da essere utili ai cittadini e alle imprese del settore. Spero che il nuovo regolamento produca i suoi effetti quanto prima, il normale cittadino si renda conto che abbiamo compiuto progressi e il comparto dell’edilizia nel suo complesso non sia più uno dei settori di attività più pericolosi.</p>
    </intervention>
    <intervention id="2-214-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="it">L’etichettatura delle sostanze pericolose contenute in prodotti di ogni genere, siano essi prodotti chimici o da costruzione, come anche l’informazione al riguardo, sono uno dei conseguimenti dell’Unione europea.</p>
      <p sl="it">Dall’entrata in vigore di REACH, l’Unione ha dimostrato il suo valore aggiunto per quel che riguarda la sicurezza e la trasparenza delle sostanze pericolose. Ancora una volta a Strasburgo abbiamo adottato un regolamento che armonizza le condizioni per la commercializzazione dei prodotti da costruzione e garantito che la “dichiarazione di prestazioni” di ogni materiale contenga informazioni sulle sostanze pericolose.</p>
      <p sl="it">Salute e sicurezza sono prioritarie e dovremmo accogliere con favore il fatto che le norme europee assicurano tale livello elevato di trasparenza e sicurezza. Nondimeno, benché il nostro mercato interno ora sia protetto, possiamo dire altrettanto del mercato globalizzato sul quale operiamo? Adesso dobbiamo esercitare la nostra influenza sui nostri partner al di fuori dell’Unione, che non necessariamente hanno lo stesso livello di regolamentazione.</p>
    </intervention>
    <intervention id="2-215-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="it">L’esigenza di agire in tema di commercializzazione dei prodotti da costruzione nell’Unione europea è cruciale, vista la portata del settore. Il comparto dell’edilizia è una delle maggiore industrie europee, visto che rappresenta il 10 per cento del PIL e il 50,5 per cento degli investimenti fissi lordi. Occupa infatti direttamente 12 milioni di cittadini europei con un indotto di altri 26 milioni di posti di lavoro. La recessione economica ha colpito duramente il comparto edile comunitario: molte imprese in tutta l’Unione sono fallite e tanti lavoratori hanno perso i propri mezzi di sussistenza. Ciò vale anche per la Romania dove ora, dopo un boom del mercato dell’edilizia, il numero di commesse è disperatamente calato. Secondo gli esperti, nel 2011 il comparto non si riprenderà, visto che secondo le previsioni potrebbe addirittura raggiungere il livello più basso dell’ultimo decennio.</p>
      <p sl="it">In questo clima, qualunque misura che possa essere intrapresa per supportare il settore dell’edilizia è un incentivo apprezzabile. La revisione della direttiva sui prodotti da costruzione in tale contesto potrebbe aiutare il settore abbattendo le barriere al commercio con le quali i produttori devono confrontarsi e, di conseguenza, consentire alle imprese di restare in attività e ai lavoratori di mantenere il posto di lavoro.</p>
    </intervention>
    <intervention id="2-216-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">In termini di creazione di PIL, l’edilizia rappresenta il 10 per cento della produzione economica dell’Unione europea. Tale mercato continua a confrontarsi con una serie di ostacoli che impediscono il pieno sviluppo di un mercato unificato. Il regolamento sottoposto alla nostra attenzione, il cui scopo è modificare la direttiva esistente e, in tal modo, semplificare le condizioni per la commercializzazione dei prodotti da costruzione, riguarda principalmente la vigilanza sul mercato e un quadro comune per la commercializzazione di detti materiali. L’intento della modifica della direttiva è, in un periodo di recessione economica, aiutare il settore dell’edilizia a eliminare gli ostacoli commerciali, preservando in tal modo i posti di lavoro e sostenendo moltissime imprese edili che altrimenti non sopravvivrebbero alla crisi. Il Consiglio, nella sua posizione in prima lettura, ha scartato le proposte di modifica del Parlamento volte a istituire un obbligo di dichiarazione delle sostanze pericolose contenute nei prodotti da costruzione (per esempio, amianto). Reputo ciò molto pericoloso e, pertanto, appoggio la relazione presentata in quanto propone nuovamente un obbligo a carico delle imprese edili di dichiarare le sostanze pericolose contenute nei prodotti da costruzione. Dobbiamo salvaguardare la salute dei nostri cittadini. Da ultimo, ma non meno importante, vorrei applaudire agli sforzi profusi per garantire che gli Stati membri assicurino l’indipendenza dei rappresentanti in seno al Comitato permanente per la costruzione, che valuta e verifica le proprietà dei prodotti da costruzione. Tra l’altro, la relazione contiene anche proposte di modifica per migliorare la protezione della salute e della sicurezza, non soltanto per i lavoratori del settore edile, bensì anche per gli utilizzatori effettivi degli edifici. Per i motivi appena illustrati, nonché per altri, ho deciso di appoggiare la relazione.</p>
    </intervention>
    <intervention id="2-217-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Ho votato a favore della presente proposta di regolamento in quanto introduce condizioni armonizzate per la commercializzazione dei prodotti da costruzione ed è volta ad aggiornare, semplificare e sostituire la direttiva sui prodotti da costruzione alla luce delle mutate circostanze, specialmente per quanto concerne la vigilanza sul mercato, e mi riferisco anche al nuovo quadro legislativo. Vista l’entità del settore dell’edilizia, è fondamentale che si adottino misure in merito alla commercializzazione dei prodotti da costruzione nell’Unione. Sostengo il riconoscimento della necessità di elevati standard di salute e sicurezza per i lavoratori del settore. Tale proposta abbatterà le barriere al commercio esistenti per i produttori aiutando peraltro le imprese a restare in attività e i lavoratori a mantenere il posto di lavoro.</p>
    </intervention>
    <intervention id="2-218-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Il regolamento sull’armonizzazione della commercializzazione dei prodotti da costruzione rappresenta un passo avanti verso il miglioramento del funzionamento del mercato interno in tale ambito e la libera circolazione dei prodotti da costruzione. Nel contempo, un elemento da sottolineare è che l’attuazione del regolamento contribuirà a mantenere il più basso possibile il numero di casi di non conformità involontaria dei prodotti da costruzione rispetto alla loro dichiarazione di prestazioni, riducendo così al minimo le perdite di materiale. Evitare il rischio di non conformità è un’esigenza per evitare di immettere sul mercato prodotti destinati alla vendita che non rispettino i requisiti di tale regolamento, garantendo in tal modo che i prodotti da costruzione assicurino prestazioni adeguate e vengano soddisfatti i requisiti di base applicabili alle opere edili.</p>
    </intervention>
    <intervention id="2-219-000" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Il progetto di raccomandazione concernente la fissazione di condizioni armonizzate per la commercializzazione dei prodotti da costruzione richiede il massimo livello possibile di tutela, sia per i lavoratori sia per coloro che utilizzano le opere così realizzate. Concordo con la posizione della relatrice secondo cui il potere di monitorare le eventuali sostanze pericolose nei prodotti da costruzione è cruciale e sostengo la proposta di modifica concernente l’obbligo di riportare sui prodotti da costruzione le informazioni relative alle sostanze pericolose. Non comprendo invece la posizione del Consiglio che ha stralciato completamente tale provvedimento dalla proposta originale. Per migliorare la conoscenza dei prodotti da costruzione nuovi ed esistenti, si dovrebbero stabilire i cosiddetti punti di contatto, che dovrebbero imparziali, ovverosia indipendenti, a livello di risorse umane e finanziarie, dagli organi collegati alla procedura di ottenimento del marchio CE. Il Consiglio ha formulato troppe eccezioni all’obbligo di apporre un marchio CE ed è essenziale rivedere e limitare tale aspetto il più possibile, altrimenti l’intero sistema di marcatura CE perderà di significato. Appoggio il regolamento proposto nella sua forma emendata e voterò a favore della sua adozione.</p>
    </intervention>
    <intervention id="2-220-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della presente relazione perché propugna la necessità di abbattere le barriere che ostacolano il commercio nel comparto dell’edilizia. L’attuale recessione economica ha gravemente danneggiato il settore. Il regolamento proposto, che subentrerà alla direttiva attualmente in vigore, contribuirà a ribaltare la situazione. Abbattere le barriere al commercio esistenti per i produttori aiuterà in primo luogo le imprese a restare in attività e in secondo luogo i lavoratori a mantenere il posto di lavoro.</p>
    </intervention>
    <intervention id="2-221-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Secondo le informazioni contenute nella relazione, il settore dell’edilizia è una delle maggiori industrie europee, visto che rappresenta 10 per cento del PIL e il 50,5 per cento degli investimenti fissi lordi. Il settore occupa direttamente 12 milioni di cittadini europei con un indotto di altri 26 milioni di lavoratori. Inoltre, all’incirca il 92 per cento dei produttori di prodotti da costruzione, pari a 65 000 imprese, gestisce un’attività piccola o media con meno di 250 addetti. Tali cifre forniscono la scala precisa dell’importanza del comparto dell’edilizia rispetto all’economia europa. Per questo occorrono norme comuni che disciplinino il settore e consentano al mercato interno di funzionare correttamente.</p>
    </intervention>
    <intervention id="2-222-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">La presente proposta di regolamento è volta ad armonizzare la commercializzazione dei prodotti da costruzione aggiornando e semplificando l’attuale direttiva, tenuto conto nel contempo del nuovo quadro legislativo (regolamento 765/2008/CE e decisione 768/2008/CE). La proposta si concentra su vari aspetti quali la dichiarazione di prestazioni e la marcatura CE, il trasporto delle sostanze pericolose, i punti di contatto nazionali per ottenere informazioni sui prodotti da costruzione, l’indipendenza e la trasparenza di tutti gli organi coinvolti in tale ambito, il riciclaggio dei prodotti da costruzione, il maggiore accento posto sui temi della salute e della sicurezza, il miglioramento della comunicazione elettronica e l’introduzione di nuove tecnologie di informazione. Ho votato a favore del regolamento che sicuramente migliorerà la sicurezza del trasporto di tali materiali, proteggerà la salute e rafforzerà le condizioni di sicurezza di tutti gli operatori del settore, contribuendo anche all’abolizione, per quanto graduale, di pratiche nocive per l’ambiente.</p>
    </intervention>
    <intervention id="2-223-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Sebbene la seconda lettura della presente relazione e l’accordo conclusivo con il Consiglio contengano taluni elementi positivi, non dobbiamo dimenticare che al centro vi è il principio del consolidamento del mercato unico.</p>
      <p sl="it">Nella fattispecie, si tratta di adottare un regolamento volto a fissare condizioni armonizzate per la commercializzazione dei prodotti da costruzione, ossia il regolamento definisce le norme che gli Stati membri devono osservare affinché i loro materiali possano essere immessi sul mercato dell’Unione europea.</p>
      <p sl="it">Credo che tutti possiamo concordare su taluni aspetti, specificamente per quanto concerne la difesa della salute e della sicurezza, anche dei lavoratori, ma anche l’uso di un prodotto durante il suo ciclo di vita, specialmente nel caso delle sostanze pericolose.</p>
      <p sl="it">Non possiamo tuttavia accettare decisioni che potrebbero finire per mettere a repentaglio la produzione di tali materiali in paesi con economie più fragili o da parte delle piccole e medie imprese, che incontrano difficoltà nell’adattarsi a meno che non vi sia una sorta di preliminare sostegno, al solo scopo di difendere gli interessi di gruppi economici europei che, in realtà, intendono dominare il mercato.</p>
    </intervention>
    <intervention id="2-224-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">L'evoluzione verso la liberalizzazione dei prodotti da costruzione nel settore edilizio rappresenta una delle istanze di maggior sensibilità da parte delle piccole e medie imprese. Considerata la generalizzata importanza del settore edile in tutti gli Stati membri, ritengo una ulteriore liberalizzazione un passo avanti necessario. Plaudo, in particolare, all'abbattimento di alcuni vincoli burocratici e alla necessaria tracciabilità dei beni contenenti sostanze potenzialmente nocive per la salute umana. Per questo motivo, ritengo di appoggiare la raccomandazione della collega Stihler.</p>
    </intervention>
    <intervention id="2-225-000" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="it">Il funzionamento del mercato interno è ancora limitato da numerose barriere. Per questo sono particolarmente lieta di accogliere l’adozione della risoluzione che fissa condizioni armonizzate per la commercializzazione dei prodotti da costruzione. La risoluzione dovrebbe portare a una circolazione più agevole dei prodotti da costruzione tra Stati membri.</p>
      <p sl="it">La risoluzione introduce inoltre importanti norme che rendono più semplice lo svolgimento dell’attività per le imprese. In primo luogo, la risoluzione impone agli Stati membri di creare punti di contatto presso i quali le imprese potranno ottenere informazioni sui prodotti da costruzione. Saranno altresì disponibili informazioni sui regolamenti che aiuteranno anche le imprese più piccole a rispettare i nuovi requisiti in merito all’elaborazione delle dichiarazioni di prestazioni per gli utilizzatori e all’etichettatura CE. Nondimeno, non dovremmo dimenticare che la risoluzione contiene una serie di nuovi requisiti per quel che riguarda l’apposizione dell’etichettatura CE e l’elaborazione delle dichiarazioni di prestazioni per gli utilizzatori, che dovranno anch’esse riportare informazioni sulle sostanze pericolose contenute nei prodotti da costruzione.</p>
      <p sl="it">Spero che sia la Commissione europea sia gli Stati membri profondano il massimo impegno affinché le informazioni sui nuovi regolamenti raggiungano quanto prima i produttori in maniera che possano iniziare a prepararsi e adeguarsi alle nuove disposizioni della risoluzione nel più breve tempo possibile.</p>
    </intervention>
    <intervention id="2-226-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho accolto con favore la proposta perché il settore dell’edilizia è una delle maggiori industrie europee, visto che rappresenta il 10 per cento del PIL e occupa direttamente 12 milioni di cittadini europei con un indotto di altri 26 milioni di posti di lavoro. Inoltre, all’incirca il 92 per cento di imprese che producono prodotti da costruzione è rappresentato da piccole e medie imprese (PMI). Poiché le piccole e medie imprese sono la spina dorsale della nostra economia, la proposta deve riconoscerne ruolo ed esigenze. La revisione della direttiva sui prodotti da costruzione (89/106/CEE) è un incentivo estremamente necessario che potrebbe aiutare il settore a eliminare le barriere al commercio per i produttori, consentendo in tal modo alle imprese di restare in attività e agli addetti di restare occupati. La proposta di regolamento che fissa condizioni armonizzate per la commercializzazione dei prodotti da costruzione (COM(2008)311) è volta ad aggiornare, semplificare e sostituire la direttiva sui prodotti da costruzione alla luce delle mutate circostanze. Sono lieto che si sia richiamata l’attenzione sulle sostanze pericolose contenute in tali prodotti e si sia dimostrata una particolare preoccupazione al riguardo, e la capacità di ricondurre le sostanze pericolose ai materiali è cruciale. Se sapessimo dove si trova l’amianto negli edifici, i lavoratori addetti alla loro costruzione e, del pari, gli abitanti degli edifici non subirebbero gravi patologie come il mesotelioma. Ripresentare gli emendamenti (emendamenti nn. 7, 17, 49) sulle sostanze pericolose è importante per la futura salute, sicurezza e trasparenza.</p>
    </intervention>
    <intervention id="2-227-000" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="it">È tempo che la direttiva sui prodotti da costruzione venga riformata e sostituita da un regolamento più utilizzabile che ci consenta di garantire effettivamente la libera circolazione dei prodotti da costruzione nel mercato interno. La Commissione ha ragione nell’intraprendere tale iniziativa per agevolare l’applicazione pratica della direttiva esistente e rendere il processo di attuazione più efficiente. I prodotti da costruzione differiscono chiaramente da altri prodotti la cui circolazione nel mercato interno è controllata da direttive. Sebbene i requisiti di sicurezza per un prodotto siano generalmente normalizzati tra le varie direttive, i prodotti da costruzione sono prodotti intermedi destinati a progetti di costruzione e, grazie a questa peculiarità, le finalità della direttiva sui prodotti da costruzione saranno conseguite riuscendo a stabilire approcci armonizzati per garantire che la dichiarazione di prestazioni di un prodotto sia precisa e affidabile. In proposito, il nuovo regolamento comporterà un notevole miglioramento.</p>
      <p sl="it">È anche importante tener conto delle diverse circostanze esistenti in Europa al fine di assicurare la sopravvivenza delle micro-imprese che operano localmente. Gli Stati membri, naturalmente, in ragione delle condizioni climatiche, fissano requisiti diversi per le opere edili. È nondimeno importante concentrare l’attenzione sui requisiti di prova inutili ed eliminarli in maniera da ridurre l’onere amministrativo. Penso che tale regolamento migliori sia il funzionamento del mercato interno sia il processo di normalizzazione per i prodotti da costruzione in Europa. Per questo ho votato a suo favore.</p>
    </intervention>
    <intervention id="2-228-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="it">Appoggio questo nuovo approccio perché lo scopo dell’adeguamento giuridico non è definire la sicurezza dei prodotti, bensì creare un ambiente trasparente in cui vengano fornite informazioni affidabili sulle loro proprietà. Plaudo anche al fatto che il Parlamento europeo abbia deciso di optare per i documenti elettronici, specialmente in relazione alle dichiarazioni di prestazioni dei prodotti commercializzati. Nutro tuttavia dubbi in merito al metodo legislativo della proposta di emendamento n. 45, che riguarda l’articolo 17. Benché appoggi il principio proposto di una rappresentanza equa ed equilibrata dei vari partecipanti al processo di elaborazione di norme armonizzate, sono dell’idea che la questione debba essere risolta in maniera completa nell’ambito della revisione del sistema di normalizzazione europeo, non in maniera puntuale con singoli atti giuridici. A mio parere, l’approccio scelto ci porterà a leggi che mancheranno di chiarezza.</p>
    </intervention>
    <intervention id="2-229-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ho sostenuto la relazione della collega Stihler in vista dell'adozione del regolamento che fissa condizioni armonizzate per la commercializzazione dei prodotti da costruzione, perché ritengo il settore edile molto importante per l'economia europea. In tale contesto, la realizzazione di un alto livello di armonizzazione delle regole sui prodotti da costruzione costituisce un obiettivo che l'Europa deve imporsi di raggiungere in breve tempo. Ed in effetti, in un momento come quello odierno, in cui si pone l'esigenza di stimolare la crescita economica, non possiamo trascurare il ruolo strategico di questo settore. L'obiettivo della proposta è quello di garantire informazioni precise e affidabili sui prodotti da costruzione in relazione alle loro prestazioni, al fine di poter fare affidamento su edifici sicuri, costruiti con materiali rispettosi della salute umana. Credo, inoltre, essenziali i passi in avanti compiuti in materia di sicurezza sul lavoro, per tutelare i milioni di cittadini europei impiegati in questo settore, assicurando loro un adeguato livello di tutela.</p>
    </intervention>
    <intervention id="2-230-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Desidero complimentarmi con la collega scozzese Stihler per l’ottimo lavoro svolto in merito a questo argomento estremamente tecnico. Ho votato a favore della relazione che dovrebbe garantire maggiore trasparenza agli organismi che elaborano norme nel settore dell’edilizia, pone l’accento sul riciclaggio e consente alle PMI di accedere più agevolmente al mercato unico attraverso procedure semplificate.</p>
    </intervention>
    <intervention id="2-231-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">Il fatto che, secondo la relatrice, il settore dell’edilizia civile rappresenta un’ampia quota del prodotto interno lordo (PIL) dell’Unione europea, visto che costituisce all’incirca il 10 per cento del PIL e il 50,5 per cento degli investimenti fissi lordi, giustifica le condizioni armonizzate qui adottate. La recente recessione economica ha creato gravi problemi nel settore, con conseguenti licenziamenti collettivi e perdita di posti di lavoro. Pertanto, qualsiasi misura che possa essere intrapresa per aiutare il comparto è estremamente importante. La revisione della direttiva sui prodotti da costruzione 89/106/CEE in tale contesto è un incentivo estremamente necessario che potrebbe aiutare il settore, specificamente eliminando le barriere al commercio per i produttori da un lato e consentendo alle imprese di restare in attività e agli addetti di restare occupati dall’altro.</p>
    </intervention>
    <intervention id="2-232-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Il settore dell’edilizia è di fatto una delle principali componenti economiche dell’intera Europa. La crisi lo ha però colpito duramente. Le piccole e medie imprese, che spesso fungono da distributrici, hanno subito con particolare durezza le conseguenze negative della recessione e molte hanno dovuto cessare l’attività. Per garantire la sopravvivenza delle imprese e, dunque, preservare l’occupazione, è necessario eliminare le barriere al commercio. In tal modo, si possono creare condizioni più eque che andrebbero a vantaggio di tutti gli interessati. Per questo ho votato contro le proposte formulate dalla commissione competente in seconda lettura.</p>
    </intervention>
    <intervention id="2-233-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Il settore edile rappresenta uno dei settori europei fondamentali sia a livello di occupazione sia di sviluppo delle nostre piccole medie imprese.</p>
      <p sl="it">È quindi fondamentale sostenere un regolamento che fissa condizioni di armonizzazione per la commercializzazione dei prodotti da costruzione a garanzia della sicurezza dei materiali utilizzati e della salute dei lavoratori. Si continuano a registrare casi di danni fisici e di salute anche per i cittadini che vivono a contatto giornaliero con sostanze pericolose, come l'amianto, utilizzate nella costruzione di edifici urbani.</p>
      <p sl="it">Sono quindi favorevole al regolamento dell'on. Sthiler, votato oggi in seconda lettura, poiché sottolinea l'importanza, in un mondo globalizzato, della necessità di introdurre regole comuni per la marcatura delle sostanze e dei prodotti utilizzati, in grado così di garantire sicurezza e affidabilità e al tempo stesso ridurre i costi per i produttori, con particolare riguardo alle PMI.</p>
    </intervention>
    <intervention id="2-234-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="it">Le misure di armonizzazione contenute nella relazione sono troppo ad ampio spettro. Il comparto dell’edilizia è un settore delicato: è fondamentale per lo sviluppo delle infrastrutture e, quindi, anche per i singoli Stati membri in quanto sedi di attività. Le norme sociali, ambientali e di lavoro sono spesso importanti per tutelare i cittadini e l’ambiente in tale settore. Ogni Stato membro dovrebbe prendere in larga misura decisioni proprie al riguardo, ragion per cui ho votato contro la relazione.</p>
    </intervention>
    <intervention id="2-235-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La proposta di regolamento del Parlamento e del Consiglio che fissa condizioni armonizzate per la commercializzazione dei prodotti da costruzione è finalizzata a garantire la libera circolazione dei prodotti da costruzione nel mercato interno. Mi sono espresso a favore della proposta di regolamento proprio perché garantire informazioni precise e affidabili (attraverso la Marcatura CE dei prodotti commercializzati) sui prodotti da costruzione è un'ulteriore passo avanti verso un libero mercato competitivo e in grado di tutelare le piccole e medie imprese. Essendo i prodotti da costruzione prodotti intermedi di un'opera finale, con l'armonizzazione di nuove regole europee si garantiscono la sicurezza e la qualità dell'opera, si mettono sullo stesso piano tutte le imprese costruttrici, si migliora il controllo dei materiali già sul mercato e si realizza in via definitiva una migliore trasparenza del commercio dei prodotti da costruzione.</p>
    </intervention>
    <intervention id="2-236-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore della relazione perché ritengo che sia necessario ridurre le barriere che ostacolano una maggiore fluidità del commercio nel settore dell’edilizia. Il comparto è stato particolarmente colpito dall’attuale situazione economica e il regolamento proposto è volto a promuovere la circolazione libera, efficace e trasparente di prodotti e servizi in tale ambito. L’abolizione degli ostacoli all’attività transfrontaliera e l’eliminazione delle barriere amministrative e tecniche nazionali svolgono un ruolo decisivo nel comparto dell’edilizia. In tale settore, infatti, gli Stati membri si nascondono dietro le norme tecniche nazionali per osteggiare la libera circolazione di prodotti e servizi. Visto che il comparto dell’edilizia rappresenta il 10 per cento del prodotto interno lordo dell’Unione e sta attualmente vivendo un periodo di grave recessione, tutte le misure che possono essere intraprese per contribuire a promuovere la costruzione sono apprezzabili e avranno il mio voto. Tali misure, infatti, aiuteranno le imprese a restare in attività e i lavoratori a mantenere il posto di lavoro.</p>
    </intervention>
    <intervention id="2-237-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Nell'UE esistono ancora troppe barriere per il commercio nel settore edile con cui gli Stati giustificano le norme tecniche messe in atto per limitare la libera circolazione di beni e servizi.</p>
      <p sl="it">Il settore, in forte espansione, genera il 10 per cento del PIL, il 50,5 per cento degli investimenti fissi lordi, dà lavoro a 12 milioni di cittadini dell'UE ed è costituito per il 92 per cento da PMI, colonna vertebrale della nostra economia.</p>
      <p sl="it">Ritengo pertanto necessaria sia la messa in atto di misure di armonizzazione del mercato di tali prodotti, sia la garanzia di un elevato livello di sicurezza e di salute per i lavoratori. Alla luce della recessione che ha causato gravi problemi al settore, come il fallimento di società, si rendono necessarie misure di liberalizzazione atte a garantire sopravvivenza economica alle imprese e preservare i posti di lavoro.</p>
      <p sl="it">La proposta di regolamento in oggetto mira proprio a semplificare, aggiornare e sostituire la direttiva sui prodotti da costruzione alla luce delle mutate circostanze, ad esempio per quanto concerne la vigilanza del mercato. Vuole inoltre dare maggiore tutela in materia di marcatura CE, sostanze pericolose, punti nazionali di contatto prodotti, indipendenza e trasparenza, salute e sicurezza, comunicazione elettronica.</p>
    </intervention>
    <intervention id="2-238-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="it">L’esigenza di agire in tema di commercializzazione dei materiali da costruzione nell’Unione europea è cruciale, vista la portata del settore. Secondo il Comitato europeo di normalizzazione, il comparto dell’edilizia è una delle maggiore industrie europee, visto che rappresenta il 10 per cento del PIL e il 50,5 per cento degli investimenti fissi lordi. Occupa infatti direttamente 12 milioni di cittadini europei con un indotto di altri 26 milioni di lavoratori. Inoltre, all’incirca il 92 per cento dei produttori di materiali da costruzione, vale a dire 65 000 imprese, è rappresentato da piccole e medie imprese con meno di 250 addetti. Poiché le piccole e medie imprese sono la spina dorsale della nostra economia, la presente proposta chiede il riconoscimento del loro ruolo e delle loro esigenze, oltre che un livello elevato di salute e sicurezza per quanti operano nel settore. Ho votato a favore della relazione perché la proposta contribuisce a incentivare la competitività del settore semplificando l’attuale legislazione, aumentando la trasparenza e riducendo l’onere amministrativo che grava sulle imprese, oltre a sostenere l’interesse della Romania per l’introduzione della valutazione obbligatoria delle prestazioni dei prodotti coperti dalle norme armonizzate, l’emissione della dichiarazione di prestazioni e l’apposizione della marcatura CE.</p>
    </intervention>
    <intervention id="2-239-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Vista l’importanza del settore dell’edilizia nell’economia europea, è fondamentale abbattere le barriere tecniche al commercio nel campo dei prodotti da costruzione per migliorarne la libera circolazione nel mercato interno. È dunque importante sostenere l’introduzione di specifiche tecniche armonizzate che, considerato il necessario accento posto sui temi della salute e della sicurezza, consentono anche il consolidamento del mercato interno.</p>
    </intervention>
    <intervention id="2-240-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Si è votato, oggi, in Plenaria sulla raccomandazione "Condizioni armonizzate per la commercializzazione dei prodotti da costruzione".</p>
      <p sl="it">Alla luce della rilevanza del settore, è fondamentale dotarsi di provvedimenti in materia di commercializzazione dei prodotti da costruzione all'interno dell'UE. Secondo il Comitato europeo di normalizzazione (CEN), il settore edile, responsabile del 10% del PIL e del 50,5% degli investimenti fissi lordi, è uno dei più importanti a livello europeo.</p>
      <p sl="it">Tale proposta di regolamento fissa le condizioni di armonizzazione per la commercializzazione dei prodotti da costruzione. Tramite l'introduzione di regole comuni per la marcatura, mira ad aumentare le garanzie relative alla sicurezza e all'affidabilità dei prodotti e al tempo stesso a ridurre i costi per i produttori, con particolare riguardo alle PMI.</p>
    </intervention>
    <intervention id="2-241-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Il presente regolamento giunge dinanzi al Parlamento per la seconda lettura in vista della sua adozione finale. La prima lettura del Parlamento è avvenuta durante il precedente mandato parlamentare. Il Consiglio ha adottato la propria posizione nel 2010 e, successivamente, vi sono stati intenti negoziati informali sotto forma di dialogo trilaterale sotto la Presidenza belga per pervenire a una soluzione di compromesso. Il presente regolamento è molto tecnico, ma è estremamente rilevante dal punto di vista politico perché il suo scopo primario è armonizzare i requisiti concernenti la commercializzazione dei prodotti da costruzione.</p>
      <p sl="it">Le maggiori preoccupazioni del gruppo Verts/ALE sono state garantire, tra l’altro, che (i) le procedure fossero trasparenti (in particolare, gli organismi di normalizzazione non dovrebbero essere monopolizzati dai rappresentanti delle principali industrie e le preoccupazioni di piccole e medie imprese e altri interessi dovrebbero essere tenute presenti); (ii) le procedure e i requisiti di costruzione fossero in grado di promuovere modelli innovativi e più ecologici; (iii) le speciali procedure per le micro-imprese non permettessero al settore di eludere i requisiti o le procedure.</p>
    </intervention>
    <intervention id="2-242-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa risoluzione perché ritengo che in Europa esistano ancora troppe "restrizioni" al commercio nel settore edile. La revisione di questa direttiva dovrebbe favorire l'eliminazione delle barriere commerciali, tutelando i posti di lavoro delle società del settore che rimangono esposte alla crisi economica globale. Sono contemplate nuove misure specifiche per la verifica del riciclaggio di questi prodotti, che ne promuovano l'utilizzo in vista del conseguimento degli obiettivi dell'UE in materia di cambiamento climatico.</p>
      <p sl="it">Si chiedono inoltre nuove tutele per la salute e la sicurezza degli operatori di questo settore, dove purtroppo ancora oggi si registrano numerosi "morti bianche". Infine, la richiesta della progressiva digitalizzazione della documentazione al posto delle copie cartacee vuole rendere ancora più "unico" il mercato dei prodotti da costruzione.</p>
    </intervention>
    <intervention id="2-243-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Nonostante nell'introduzione al regolamento vi siano delle dichiarazioni generali non condivisibili, in particolare sulla totale e libera circolazione di servizi nel settore dell'edilizia, perché fino a che non sarà armonizzato il costo del lavoro tra i vari paesi membri ci saranno rischi di concorrenza sleale, il nostro voto sarà favorevole.</p>
      <p sl="it">La motivazione è che nel merito, il provvedimento si occupa esclusivamente della normativa sulla commercializzazione dei prodotti destinati al settore delle costruzioni, che in questo periodo di recessione economica ha avuto ripercussioni molto gravi con il fallimento di molte società e perdita di posti di lavoro. La proposta prevede l'armonizzazione e l'etichettatura dei beni che contengono sostanze pericolose, semplifica, aggiorna e sostituisce regole attuali al fine di eliminare alcuni ostacoli normativi a vantaggio sia degli operatori sia delle piccole e medie imprese.</p>
    </intervention>
    <intervention id="2-244-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Sono estremamente lieta che la relazione sulla costruzione, per la quale sono stata relatrice, sia stata sostenuta e votata per acquisire forza di legge dai colleghi. Grazie alla relazione, le sostanze pericolose saranno elencate nell’etichettatura dei prodotti da costruzione e seguiranno ulteriori studi in merito da parte della Commissione. Sono inoltre previste disposizioni per consentire alle piccole e medie imprese di immettere più agevolmente i propri prodotti sul mercato interno. La necessità di una maggiore trasparenza nell’approvazione dei prodotti con la marcatura “CE” è stata affrontata e confido nel fatto che le misure siano introdotte nel luglio 2013.</p>
    </intervention>
    <intervention id="2-245-000" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Ho votato a favore della proposta di regolamento che fissa condizioni armonizzate per la commercializzazione dei prodotti da costruzione e abroga la direttiva 89/106/CEE del Consiglio. Il settore dell’edilizia è un grande settore industriale in Europa, che occupa direttamente 12 milioni di cittadini comunitari con un indotto di altri 26 milioni di lavoratori. La recessione economica ha colpito duramente il comparto europeo della costruzione e molti lavoratori hanno perso il posto di lavoro. Ciò ha comportato un calo pari fino al 14,2 per cento dell’attività del settore tra il 2008 e il 2009. La revisione della direttiva sui prodotti da costruzione (89/106/CEE) in tale contesto rappresenta una misura di sostegno al settore abbattendo le barriere commerciali con le quali i produttori si scontrano, per cui aiuta le imprese a restare in attività e i lavoratori a mantenere il posto di lavoro. Le opere edili, considerate sia nel loro complesso sia separatamente, devono rispondere all’uso previsto tenuto conto, in particolare, della salute e della sicurezza di coloro che sono coinvolti in tutto il loro ciclo di vita. Le opere edili devono inoltre essere efficienti dal punto di vista energetico utilizzando il minimo di energia durante il loro ciclo di vita e, pertanto, comportando il minor costo possibile per gli utilizzatori.</p>
    </intervention>
    <intervention id="2-246-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="it">Penso che il settore dell’edilizia rifletta in larga misura la situazione economica. Nel secondo semestre del 2010, il comparto lituano ha subito una contrazione massima del 42,9 per cento, uno dei maggiori cali registrati in Europa. Da allora, la situazione è leggermente migliorata, ma non facciamoci illusioni: il recupero del settore lituano dell’edilizia richiede tempo. È dunque troppo presto per parlare di una ripresa stabile. Vi è ancora margine di miglioramento. Per esempio, il comparto nel mio paese si riprenderebbe più rapidamente se si migliorasse l’assorbimento dell’assistenza comunitaria. Il settore dell’edilizia è una delle branche principali dell’industria lituana ed europea. Il settore occupa direttamente 12 milioni di cittadini europei con un indotto di altri 26 milioni di posti di lavoro. Inoltre, il comparto è estremamente importante per la Lituania perché crea molti posti di lavoro, rafforza la domanda interna e porta denaro in bilancio. Il settore è altresì importante per le piccole e medie imprese, caposaldo della nostra economia. All’incirca il 92 per cento delle imprese che producono materiali da costruzione è rappresentato da piccole e medie imprese con meno di 250 addetti. Concordo inoltre con la proposta della relatrice di utilizzare metodi informatici e comunicazione elettronica per migliorare il mercato unico nel campo dei prodotti da costruzione, aspetto importante guardando al futuro.</p>
    </intervention>
    <intervention id="2-247-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Il settore della costruzione è un compendio di vari aspetti fondamentali nell’Unione europea, dal suo significativo contributo all’economia alla sicurezza dei cittadini europei nella propria abitazione e presso il luogo di lavoro. Il mio voto a favore del regolamento sui prodotti da costruzione rispecchia l’esigenza di una direttiva ammodernata, sicura e trasparente sui prodotti da costruzione. La proposta chiede il miglioramento delle procedure di salute e sicurezza in tutto il settore e dichiarazioni chiare delle sostanze pericolose. Inoltre, l’apposizione di un marchio “CE” di fiducia sui prodotti darà a quanti attuano i propri oggetti la fiducia che i materiali utilizzati sono sicuri. L’economia europea si basa fortemente sul settore della costruzione, che rappresenta il 10 per cento del PIL europeo e occupa direttamente 12 milioni di suoi cittadini. La maggior parte degli addetti lavorano per piccole e medie imprese, che sono una parte vitale dell’economia europea. L’edilizia resta tuttavia uno degli ambiti lavorativi più pericolosi. Appoggio dunque il presente regolamento per migliorare la sicurezza dei cittadini europei nella propria abitazione e presso il luogo di lavoro, prescindendo dal fatto che attuino progetti in maniera autonoma o per professione.</p>
    </intervention>
    <intervention id="2-249-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore dell’odierna relazione che cerca di rendere più efficace l’assistenza umanitaria dell’Unione. Il consenso europeo sugli aiuti umanitari rappresenta un importante passo avanti. Nondimeno, la revisione del suo piano di azione deve essere più coerente utilizzando obiettivi più misurabili e indicatori più affidabili. Soltanto in questo modo riusciremo a prestare più efficacemente assistenza. Visto il numero crescente e la crescente gravità delle calamità naturali causate dal cambiamento climatico, concordo con l’idea che la posizione formulata sia importante non soltanto per fornire aiuti puntuali, bensì anche per sostenere le capacità di reazione alle catastrofi delle comunità locali: il piano di azione Hyogo deve essere rafforzato.</p>
      <p sl="it">Occorre altresì concentrare l’impegno sulle questioni legate ai diritti umani derivanti da conflitti interni e crisi complesse migliorando le capacità degli organismi coinvolti di accedere alle popolazioni, il che sarà possibile soltanto operando una chiara distinzione tra il loro militare, quello politico e quello umanitario. Concordo anche con l’applicazione effettiva di una capacità di intervento rapido europea.</p>
    </intervention>
    <intervention id="2-250-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="it">Ho votato a favore del presente documento perché è fondamentale per fornire aiuti umanitari in maniera più efficace. Il consenso europeo sugli aiuti umanitari è il primo documento comune concernente la politica in materia di aiuti umanitari che sia stato prodotto dall’adozione del regolamento del 1996. È uno strumento di fondamentale importanza, specialmente nel contesto del profondo cambiamento intervenuto negli affari umanitari, come il gran numero di calamità naturali e conflitti armati, che comportano lo sfollamento di moltissime persone, eccetera. Spero che il consenso europeo sugli aiuti umanitari sia un passo importante verso l’attuazione delle azioni comunitarie più efficaci nel campo dell’assistenza umanitaria e contribuisca alla promozione dei principi umanitari e del diritto umanitario internazionale, al coordinamento e alla coerenza nell’erogazione degli aiuti umanitari comunitari, alla chiarificazione dell’uso delle risorse e delle capacità di protezione militari e civili, alla riduzione del rischio di calamità e al rafforzamento del legame tra aiuti di emergenza, ricostruzione e sviluppo.</p>
    </intervention>
    <intervention id="2-251-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="it">La presente relazione impegna l’Unione europea a intrattenere una stretta collaborazione che ruoti attorno a una visione condivisa degli aiuti umanitari. Penso che la gravità delle calamità naturali sia anche dovuta alle azioni dell’uomo che sono la causa del cambiamento climatico. Incoraggio altresì gli Stati membri a partecipare all’attuazione di questo consenso europeo sugli aiuti umanitari. Appoggio le azioni promosse in tale ambito: la promozione dei principi umanitari e del diritto umanitario internazionale, i miglioramenti in termini di qualità del coordinamento e coerenza nella fornitura di aiuti umanitari comunitari, la chiarificazione dell’uso delle risorse e delle capacità di protezione militari e civili secondo il consenso umanitario e gli orientamenti dell’ONU, la riduzione del rischio di calamità e il rafforzamento del legame tra aiuti di emergenza, ricostruzione e sviluppo. Ho pertanto votato a favore della relazione.</p>
    </intervention>
    <intervention id="2-252-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="it">L’Unione europea è un attore globale. Con questa ferma convinzione, gli autori del trattato di Lisbona hanno rafforzato le ambizioni dell’Europa sulla scena mondiale. La dimensione umanitaria svolge un ruolo determinante in questo importante progetto. L’Unione è già il maggiore donatore mondiale, visto che eroga il 40 per cento di tutti i contributi. La dichiarazione comune si fonda su principi e approcci comuni ed è volta a incoraggiare un’azione concertata e coordinata all’interno dell’Unione e con altri attori per migliorare in tal modo la risposta collettiva alle crisi umanitarie. Ho pertanto votato a favore della risoluzione, la quale chiede che gli aiuti umanitari siano forniti in maniera appropriata ed efficace, sottolinea l’importanza di un corretto coordinamento, pone l’accento sulla natura secondaria dell’assistenza fornita dalle capacità di protezione militari e civili e sull’importanza vitale di ridurre i rischi causati dalle calamità naturali e, da ultimo, chiede all’Unione di rafforzare il legame tra aiuti di emergenza, ricostruzione e sviluppo.</p>
    </intervention>
    <intervention id="2-253-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore della relazione. L’Unione europea è il maggiore donatore al mondo di aiuti umanitari, visto che eroga oltre il 40 per cento di tutta l’assistenza umanitaria internazionale. Abbiamo assistito a un notevole aumento nel mondo del numero e della gravità delle calamità naturali causate, in particolare, dall’impatto del cambiamento climatico. Il contesto umanitario è cambiato profondamente negli ultimi anni, da cui l’esigenza di migliorare la capacità comunitaria di rispondere alle calamità. Credo che l’Unione europea debba profondere maggiore impegno per ridurre il rischio di calamità e fornire sostegno, oltre all’assistenza puntuale, in maniera da migliorare le capacità di reazione alle calamità delle comunità locali. È preoccupante il fatto che le violazioni del diritto umanitario internazionale divengano sempre più comuni, e la situazione sul campo si sta deteriorando. Concordo con l’idea che l’Unione debba intraprendere azioni per migliorare il coordinamento degli aiuti umanitari e porre termine a qualunque tipo di abuso di tale assistenza.</p>
    </intervention>
    <intervention id="2-254-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="it">Nel 2010 abbiamo assistito a molte crisi umanitarie: Haiti, Pakistan e potrei proseguire. Le tragedie che alcune popolazioni, spesso le più svantaggiate, vivono nel mondo richiedono un intervento rapido ed efficace da parte delle organizzazioni internazionali, ma anche da parte dell’Unione europea, importante attore nel campo dell’assistenza allo sviluppo e della gestione delle crisi.</p>
      <p sl="it">Pertanto, oggi, martedì 18 gennaio, abbiamo adottato la relazione della collega Striffler per chiedere maggiori fondi per gli aiuti umanitari. Dovremmo altresì creare una forza di reazione rapida europea per tutte le crisi. La Commissione europea è ricettiva rispetto a tale idea e dovrebbe presentare una proposta al fine di ottimizzare il sistema di protezione civile esistente.</p>
      <p sl="it">Chiaramente dovremo usare le risorse già disponibili negli Stati membri, ma nel contempo abbiamo anche bisogno di coordinarci in maniera molto più efficace e concreta. Risposte lente, aiuti duplicati e incoerenze sul campo sono soltanto alcuni degli aspetti che dobbiamo eliminare. Vi è molto margine di miglioramento e la risoluzione adottata dalla Camera intende fornire una risposta iniziale seguendo tali orientamenti.</p>
    </intervention>
    <intervention id="2-255-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Ho votato a favore della relazione del Parlamento concernente l’attuazione del consenso europeo sugli aiuti umanitari: la revisione a medio termine del suo piano di azione e le modalità per procedere. Il consenso europeo sugli aiuti umanitari impegna l’Unione a intrattenere un’intensa cooperazione attorno a una visione condivisa degli aiuti umanitari. Il consenso è volto a migliorare l’efficacia dell’Unione, difendere e promuovere i principi umanitari di base dell’umanità, della neutralità, dell’imparzialità e dell’indipendenza, nonché propugnare il rispetto del diritto umanitario internazionale. Quando è stata svolta la revisione a medio termine, si è riscontrata una mancanza di informazioni specifiche in merito alle azioni intraprese o da intraprendere, nonché il fatto che, a prescindere dai rappresentanti coinvolti nel lavoro umanitario, pochi fossero consapevoli del consenso. Occorre dunque profondere grande impegno per innalzare il profilo del consenso e fare in modo che Stati membri, come altre istituzioni e gli organismi militari, acquisiscano maggiormente familiarità con esso. Il contesto umanitario è cambiato profondamente negli ultimi anni rendendo fondamentale che il consenso europeo sugli aiuti umanitari venga applicato con rigore e risolutezza.</p>
      <p sl="it">Vorrei sottolineare la necessità di profondere maggiore impegno per la riduzione del rischio di calamità e fornire sostegno, oltre all’assistenza puntuale, per migliorare le capacità di reazione alle calamità delle comunità locali. Inoltre, maggiore impegno dovrebbe essere rivolto all’integrazione, alle risposte umanitarie, al genere e alla protezione dalla violenza sessuale, sempre più utilizzata come arma da guerra.</p>
    </intervention>
    <intervention id="2-256-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="it">L’Unione europea, con un contributo pari al 40 per cento dell’assistenza globale fornita, è il maggiore donatore al mondo. Nel 2009 più di 100 milioni di persone in più di 70 paesi hanno ricevuto aiuti per quasi 1 miliardo di euro dall’Unione europea. Purtroppo, però, spessissimo si favorisce l’idea di effettuare donazioni a Stati che successivamente scelgono di accettare investimenti stranieri diretti dalla Cina. Donazioni e investimenti forse dovrebbero essere perlomeno coordinati, anziché deplorare il fatto che la Cina è diventata la seconda economia per importanza al mondo. Il contesto umanitario è cambiato profondamente negli ultimi anni rendendo fondamentale che il consenso europeo sugli aiuti umanitari venga applicato con rigore e risolutezza.</p>
      <p sl="it">In tale mutato contesto, il primo fattore da citare è il notevole aumento del numero e della gravità delle calamità naturali causate principalmente dal cambiamento climatico. Ciò implica la necessità di fornire, oltre ad aiuti puntuali, sostegno alle capacità di risposta alle calamità delle comunità locali. In tal senso si sono assunti impegni politici sotto forma di strategia comunitaria e piano di azione Hyogo, che tuttavia ancora presentano notevoli carenza a livello di attuazione.</p>
    </intervention>
    <intervention id="2-257-000" speaker_id="96912" name="David CAMPBELL BANNERMAN" is_mep="True" mode="written" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="it">L’UKIP ritiene che la migliore risposta a una catastrofe umanitaria consista in Stati nazione indipendenti che coordinano i propri sforzi di assistenza volontariamente, anziché soggiacere a impegni stabiliti centralmente da un’Unione ademocratica. Riscontriamo la debacle degli sforzi lenti ed esigui dell’Unione ad Haiti e riteniamo pertanto che per le future crisi umanitarie non si possa avere fiducia nell’Unione.</p>
    </intervention>
    <intervention id="2-258-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Ho votato a favore della relazione perché l’Unione europea, con più del 40 per cento di tutta l’assistenza umanitaria internazionale ufficiale, è il maggiore donatore al mondo di aiuti umanitari. Nel 2009 ha concesso aiuti umanitari a circa 115 milioni di persone in più di 70 paesi per un totale di 950 milioni di euro. Attraverso la sua politica umanitaria, l’Unione ha dimostrato il proprio impegno a sostegno delle popolazioni che versano in situazioni di estrema vulnerabilità nei paesi terzi. Concordo con la revisione a medio termine del consenso umanitario perché ritengo fondamentale compiere uno sforzo per aumentarne la visibilità presso gli Stati membri, le altre istituzioni e gli organismi militari. Solleciterei la Commissione a raddoppiare il proprio sforzo per ridurre il rischio di calamità prestando attenzione alle sempre più numerose violazioni del diritto umanitario internazionale e ai gruppi più vulnerabili come donne, bambini e sfollati. È altresì importante incoraggiare il dialogo tra organismi politici, militari o umanitari operanti nello stesso ambiente di lavoro, unitamente alla creazione di una capacità di reazione rapida europea, segnatamente una forza di protezione civile europea.</p>
    </intervention>
    <intervention id="2-259-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="it">Ho votato contro la relazione sugli aiuti umanitari per due motivi. In primo luogo, perché insiste nel collegare protezione civile e aiuti umanitari con il servizio europeo per l’azione esterna e la sua politica estera, mentre, come è ovvio, i criteri di intervento dovrebbero essere chiaramente umanitari e soltanto umanitari. In secondo luogo, perché non credo che collegare capacità civili e militari per affrontare situazioni di crisi umanitaria sia un passo nella giusta direzione. Naturalmente, in determinate circostanze, una specifica conoscenza e l’uso di attrezzature speciali, possedute e utilizzate dai militari, sono indispensabili. Pertanto, allo scopo di preservare e salvaguardare la natura squisitamente civile delle missioni umanitarie, si potrebbe finanziare la protezione civile in maniera che sia dotata di specifiche attrezzature e, come è ovvio, in modo che i suoi operatori possano essere formati, anziché continuare a dover sostenere un’ingente spesa militare. Questo è l’unico sistema per fornire un aiuto concreto ed efficace in situazioni di crisi umanitaria senza correre i rischi derivanti da una presenza militare.</p>
    </intervention>
    <intervention id="2-260-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Nel condurre la revisione a medio termine del consenso europeo sugli aiuti umanitari, non posso fare a meno di notare quanto sia deprecabile che la consapevolezza da parte del pubblico di tale consenso non abbia raggiunto il livello auspicato e gli Stati membri abbiano fatto ben poco per darvi attuazione. Tuttavia, anziché attribuire colpe, dobbiamo promuovere gli aiuti umanitari e indicare la via da seguire. La situazione umanitaria è cambiata molto negli ultimi anni, con calamità naturali, più sfollati, moltiplicarsi dei vari conflitti interni, crisi alimentari, eccetera. Vi è più che mai un bisogno urgente di una reazione globale equilibrata ed efficace che sia basata sulle esigenze specifiche, sia orientata ai risultati e sia guidata dal principio che risparmiare mezzi di sussistenza significa risparmiare vite, sempre considerando la necessità di autosviluppo e autosufficienza delle zone coinvolte. Per conseguire tale risultato, è fondamentale che il consenso promuova tali valori umanitari e i vari attori ottimizzino le risorse.</p>
      <p sl="it">Ribadirei ancora una volta che vi è la necessità urgente di creare la forza di protezione civile europea di cui alla relazione Barnier del maggio 2006. Mi complimento con la collega Striffler per il contenuto delle proposte da lei formulate e confermo la mia posizione secondo cui il consenso è uno strumento essenziale e assolutamente rilevante nell’attuale situazione.</p>
    </intervention>
    <intervention id="2-261-000" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="it">Il consenso europeo sugli aiuti umanitari è uno strumento chiave che dimostra in particolare il suo valore nell’attuale contesto umanitario profondamente mutato. Abbiamo assistito a un aumento significativo del numero e della gravità delle calamità naturali causate principalmente dall’impatto del cambiamento climatico, alla maggiore incidenza di crisi complesse, specialmente conflitti interni, nonché al cambiamento di natura dei conflitti, molti dei quali comportano lo sfollamento di tantissime persone.</p>
      <p sl="it">Le violazioni del diritto umanitario internazionale sono sempre più comuni. Un aspetto particolarmente sconvolgente di tali violazioni è il crescente ricorso alla violenza sessuale come arma da guerra. Sostengo la posizione della relatrice e penso che servano misure forti per rafforzare la protezione contro gli atti di violenza sessuale in situazioni di crisi umanitaria. Concordo altresì con la posizione dell’autrice del documento quando afferma che le recenti catastrofi umanitarie ad Haiti e in Pakistan hanno dimostrato ancora una volta la necessità di migliorare la capacità di risposta dell’Unione a tali situazioni in termini di efficacia, rapidità, coordinamento e visibilità.</p>
      <p sl="it">Appoggio la creazione di una capacità di risposta rapida europea (forza di protezione civile europea).</p>
    </intervention>
    <intervention id="2-262-000" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="it">Il consenso europeo sugli aiuti umanitari raggiunto il 18 dicembre 2007 da Parlamento, Consiglio e Commissione ha rappresentato un importante passo avanti in termini di definizione, ambito e spettro degli aiuti umanitari europei. Stiamo procedendo con l’odierna relazione, le cui conclusioni sostengo fermamente, alla sua revisione a medio termine secondo quanto previsto dal piano di azione del maggio 2008. In queste circostanze, vorrei complimentarmi con la collega Striffler per l’eccellente lavoro svolto. Per quel che riguarda le idee espresse nella relazione, vorrei sottolineare l’accento posto sul “coinvolgimento effettivo e continuo dei partecipanti nella gestione dell’aiuto”. Ho sempre sostenuto questo principio, che dovrebbe condurre l’Unione a concentrare la propria attenzione sempre più sulla società civile e le autorità locali. Ciò ridurrà l’attenzione rivolta alle relazioni UE-Stati membri, che dovrebbero continuare a svolgere un ruolo, ma non nell’ambito di un rapporto esclusivo, come sinora si è spesso verificato. Vorrei altresì sottolineare l’esigenza di presentare proposte volte all’istituzione di una forza di protezione civile europea basata sull’ottimizzazione del meccanismo di protezione civile comunitario esistente che integri le risorse nazionali esistenti, il che implicherebbe un aumento del costo marginale per le sinergie ottenute attraverso la capacità già creata negli Stati membri.</p>
    </intervention>
    <intervention id="2-263-000" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l´aiuto umanitario assume nel tempo attuale una dimensione ed un ruolo di maggiore importanza che nel passato. Le diverse velocità di sviluppo e la crescente disuguaglianza nella distribuzione delle opportunità e delle risorse, sia su base geografica che su base sociale e generazionale, l´incremento del cambiamento climatico (in parte imputabile all´uomo) con conseguente aumento delle calamità naturali, la crescita dell´inquinamento ambientale, lo squilibrio della pressione antropica concentrata nelle grandi aree urbane e lo squilibrio della crescita demografica in alcune aree del pianeta comportano l´aumento dei disastri umanitari in cui la solidarietà diventa elemento fondamentale per il recupero delle condizioni minime di sopravvivenza e della dignità delle persone. In tale ottica, se l´aiuto umanitario deve intervenire nell´interesse delle popolazioni colpite dall´emergenza, diventa necessario che l´eventuale intervento della politica estera dell´UE, peraltro ancora da costruire, non si divida per aree d´influenza e di interesse di ciascun Stato membro, ma assuma una propria dimensione comunitaria.</p>
    </intervention>
    <intervention id="2-264-000" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="it">Appoggio la presente relazione concernente l’attuazione del consenso europeo sugli aiuti umanitari. La politica umanitaria dell’Unione è l’espressione concreta del suo impegno a sostegno delle popolazioni bisognose di assistenza quando sono più vulnerabili. L’Unione europea è il maggiore donatore al mondo di aiuti umanitari. Il suo contributo rappresenta più del 40 per cento di tutta l’assistenza umanitaria internazionale ufficiale. Nel 2009 abbiamo fornito complessivamente 950 milioni di euro a circa 115 persone in oltre 70 paesi. Il consenso europeo sugli aiuti umanitari, firmato il 18 dicembre 2007, dimostra la volontà dell’Unione di cooperare intensamente in tale ambito per essere il più efficace possibile, difendere e promuovere i principi umanitari di base dell’umanità, della neutralità, dell’imparzialità e dell’indipendenza, nonché propugnare attivamente il rispetto del diritto umanitario internazionale. Ci attendono molte sfide. I recenti disastri umanitari ad Haiti e in Pakistan sono stati prova ancora una volta del fatto che la capacità di risposta dell’Unione a tali situazioni deve essere enormemente rafforzata. La riduzione del rischio di calamità deve essere perfettamente integrata nelle politiche per lo sviluppo e l’assistenza umanitaria. Abbiamo altresì bisogno di chiarire l’uso delle risorse di protezione militari e civili e le corrispondenti capacità secondo il consenso e gli orientamenti dell’ONU.</p>
    </intervention>
    <intervention id="2-265-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="it">Le recenti catastrofi umanitarie ad Haiti e in Pakistan hanno dimostrato ancora una volta la necessità di migliorare la capacità di risposta dell’Unione a tali situazioni in termini di efficacia, coordinamento e visibilità.</p>
      <p sl="it">Per questo ho votato a favore dell’odierna relazione che propugna l’istituzione di una capacità di reazione rapida europea (forza di protezione civile europea), concetto promosso dal Commissario Barnier a seguito dello tsunami in Asia e sovente riproposto da allora dal Parlamento europeo.</p>
      <p sl="it">Tale capacità costituirebbe un’ottimizzazione degli strumenti già disponibili, che diventerebbero più efficaci e visibili con lo scopo di consentire, attraverso una cooperazione più intensa, la mobilitazione immediata di tutte le risorse necessarie.</p>
    </intervention>
    <intervention id="2-266-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore dell’odierna relazione perché credo che il piano di azione del consenso europeo sugli aiuti umanitari debba essere rivisto. La situazione umanitaria è cambiata notevolmente negli ultimi anni, non da ultimo visto il considerevole aumento del numero e della gravità delle calamità naturali, che sono anche causate dall’impatto del cambiamento climatico. È essenziale integrare perfettamente la riduzione del rischio di calamità nelle politiche per gli aiuti allo sviluppo e gli aiuti umanitari, il che rende fondamentale applicare con rigore e risolutezza il consenso europeo sugli aiuti umanitari.</p>
    </intervention>
    <intervention id="2-267-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">È evidente che le situazioni di emergenza causate da calamità e catastrofi umanitarie oggi si stanno moltiplicando in tutto il mondo. L’Unione europea ha assunto un ruolo importante nella lotta a tali flagelli e spero che continuerà a farlo, anche rafforzando per quanto possibile tale ruolo. Tuttavia, non basta dare un pesce a un affamato: è necessario insegnargli a pescare.</p>
      <p sl="it">Penso che contribuire a dare ai paesi meno abbienti risorse umane e materiali per poter far fronte a future crisi sia importante quanto affrontare le emergenze che si abbattono su di noi. Il consenso europeo sugli aiuti umanitari merita il mio sostegno e spero che il compromesso tra le istituzioni europee si traduca in un uso sempre migliore delle risorse a disposizione dell’Unione, dando comunque e sempre la priorità a chi ha di meno e soffre di più e rispettando una totale neutralità in termini di agenda politica o ideologica.</p>
    </intervention>
    <intervention id="2-268-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Negli ultimi anni, il mondo ha assistito a un notevole aumento dei disastri sia in termini di zona geografica colpita sia in termini di numero di vittime. Sebbene la questione rivesta una notevole importanza, non rientra nel tema in discussione affrontare l’impatto del cambiamento climatico su tali calamità. La forma del consenso europeo sugli aiuti umanitari da parte del Consiglio dell’Unione europea, del Parlamento e della Commissione il 18 dicembre 2007 ha rappresentato un passo avanti significativo in termini di assistenza umanitaria, specialmente alla luce del fatto che si era previsto un piano di azione quinquennale che disponeva una revisione a medio termine. Questo è l’obiettivo dell’odierna relazione. L’intero mondo conosce e riconosce il ruolo chiave dell’Unione nell’assistenza umanitaria. Il Parlamento ha affrontato tale tema durante diverse sedute, specialmente attraverso i nostri interventi. In effetti, i recenti avvenimenti in Brasile, ad Haiti, in Pakistan, a Madeira e in altri luoghi ci spingono a riflettere sull’efficacia del sostegno alla protezione civile e all’assistenza umanitaria. Come si è dimostrato nella relazione, nonostante le poche informazioni disponibili, vi sono sviluppi positivi a livello europeo; prova ne è la creazione del gruppo di lavoro del Consiglio sugli aiuti umanitari e l’assistenza alimentare. Tuttavia, molto resta ancora da fare.</p>
    </intervention>
    <intervention id="2-269-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">I cosiddetti “aiuti umanitari” dell’Unione europea svolgono un ruolo significativo in quella che sempre più viene definita la sua politica estera. Spesso strumentalizzando esigenze reali di aiuto e cooperazione alle quali è importante rispondere, specialmente in situazioni di emergenza, nella pratica si perseguono obiettivi ben diversi. Le azioni intraprese e i metodi utilizzati, tra cui l’occupazione e l’intervento militare, cercano di riprodurre e approfondire forme di predominio politico ed economico tentando di controllare i mercati e le risorse naturali dei paesi in via di sviluppo. Nell’attuale contesto di aggravamento della crisi della capitalismo, tali intenzioni includono sempre anche il contenimento delle lotte dei cittadini per una maggiore giustizia e un maggior progresso sociale, assumendo in tutto il mondo espressioni e forme diverse.</p>
      <p sl="it">Celandosi dietro supposti interessi “umanitari”, diverse organizzazioni non governative, società di logistica e altri sono beneficiari e complici di queste politiche, promuovendo i propri interessi e quelli dei loro sostenitori, interessi che possono essere pubblici o privati, di ordine politico, finanziario, religioso o altro. In linea di principio, siamo a favore di specifiche manifestazioni di solidarietà alle vittime di qualunque tipo di calamità o conflitto. Queste manifestazioni devono tuttavia basarsi sugli interessi di tali popolazioni, sul rispetto del diritto internazionale e sull’indipendenza e la sovranità dei rispettivi paesi.</p>
    </intervention>
    <intervention id="2-270-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="it">Penso che dobbiamo migliorare gli strumenti a disposizione dell’Unione europea per rispondere al genere di catastrofi che ha colpito Haiti, con un terremoto appena un anno fa al quale è seguita la più recente epidemia di colera. Il mio gruppo e io riteniamo che si debbano promuovere maggiori fondi per gli aiuti umanitari in maniera da permettere più interventi, specialmente per aiutare i più vulnerabili. Nel farlo, è necessario garantire che venga operata una chiara distinzione tra i compiti degli organismi militari e quelli degli organismi umanitari, perché le risorse militari dovrebbero essere utilizzate il meno possibile e come ultima risorsa.</p>
    </intervention>
    <intervention id="2-271-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="it">L’Unione come blocco è il maggiore donatore al mondo di aiuti umanitari. Nondimeno, le recenti catastrofi hanno posto in luce una serie di lacune nella capacità dell’Unione di reagire in maniera rapida, efficiente e coordinata. La relazione Striffler sottolinea alcune di queste preoccupazioni e speriamo che dal voto odierno emerga un’azione positiva.</p>
    </intervention>
    <intervention id="2-272-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho concordato con l’odierna relazione perché non è soltanto un esercizio formale, bensì anche un’opportunità per riflettere oggi sugli aiuti umanitari. Il contesto umanitario è cambiato profondamente negli ultimi anni. In tale mutato contesto, il primo fattore da citare è il notevole aumento del numero e della gravità delle calamità naturali causate principalmente dall’impatto del cambiamento climatico. Ciò implica la necessità di profondere maggiore impegno per ridurre il rischio di calamità e fornire sostegno, oltre all’assistenza puntuale, per migliorare le capacità di reazione alle calamità delle comunità locali. Ulteriori fattori sono la crescente incidenza di crisi complesse, specialmente conflitti interni, e la mutata natura dei conflitti, molti dei quali comportano lo sfollamento di tantissime persone (all’interno e all’esterno del paese), oltre alla maggiore violenza contro i civili. Le violazioni del diritto umanitario internazionale divengono sempre più comuni e la situazione sul campo si sta deteriorando. Un aspetto particolarmente sconvolgente di tali violazioni è il crescente ricorso alla violenza sessuale come arma da guerra. Occorre profondere grande impegno per incorporare la protezione dalla violenza sessuale nelle risposte umanitarie. È pertanto necessario rivolgere un’attenzione più specifica ai gruppi di popolazione più vulnerabili, tra cui donne, bambini, sfollati e profughi. I recenti disastri umanitari ad Haiti e in Pakistan hanno dimostrato ancora una volta la necessità di migliorare la capacità di risposta dell’Unione a tali situazioni in termini di efficacia, coordinamento e visibilità.</p>
    </intervention>
    <intervention id="2-273-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="it">A un anno di distanza dal terremoto di Haiti, ci rendiamo conto che i passi che stiamo intraprendendo o in modo in cui stiamo prestando assistenza non sono perfetti. Per questo, il consenso europeo nato per agevolare l’erogazione di aiuti umanitari non deve essere andare sprecato. L’Unione europea, una delle regioni più ricche e sviluppate al mondo, ha il dovere morale di aiutare i deboli e i bisognosi. In particolare, dobbiamo restare solidali con le vittime di catastrofi e calamità naturali che non sono preparati a ciò che accade loro.</p>
      <p sl="it">Dovremmo pertanto agire per rafforzare la cooperazione tra Stati membri in tale ambito e agevolare la condivisione delle migliori prassi. Dovremmo fare tutto quanto in nostro potere affinché il sistema degli aiuti sia efficiente ed efficace senza sprecare neanche un centesimo. Occorre dunque collaborare con altri organismi internazionali e organizzazioni non governative che offrono anch’essi assistenza affinché il sistema divenga più efficace.</p>
    </intervention>
    <intervention id="2-274-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, il mio voto in favore della relazione Striffler è dettato dal fatto che c'è ancora tanto bisogno di rimarcare l'importanza, quindi la delicatezza, di un tale argomento. Con il suo voto, il Parlamento ha voluto ribadire la necessità che l'obiettivo dell'Unione europea diventi quello di difendere i diritti umani di neutralità, imparzialità ed indipendenza. Nell'ambito della solidarietà non si è mai del tutto pronti o dotati di piani eccellenti; occorre spingere sempre più tutti gli attori del panorama europeo, tra i quali la Commissione e i singoli Stati membri, a incoraggiare la promozione della diffusione del rispetto dei diritti umanitari. Dal canto mio, continuerò a sostenere tale modus vivendi , anche all'interno della commissione per i bilanci, di cui sono membro, supportando tutte le azioni di aumento degli aiuti finanziari a sostegno di quelle attività più specificamente volte alla tutela di tali importanti diritti, affinché l'Unione europea continui i propri sforzi in materia di aiuto e sostegno alle fasce di popolazione più bisognose.</p>
    </intervention>
    <intervention id="2-275-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="it">Recentemente abbiamo assistito a un drammatico aumento del numero e della gravità delle calamità naturali, siano esse causate dall’uomo o meno, oltre a un aumento dell’impatto negativo delle violazioni del diritto internazionale e del malgoverno. Come è noto, l’Unione europea è il principale donatore di aiuti umanitari al mondo con un 40 per cento circa dell’assistenza umanitaria internazionale ufficiale. Tale percentuale è data dai 115 milioni di beneficiari di aiuti in circa 70 paesi, che hanno usufruito di un contributo complessivo pari grossomodo a 1 miliardo di euro. Ho votato a favore del consenso perché penso che l’Unione dimostri nell’azione, attraverso la propria politica umanitaria, l’impegno profuso per chi è veramente bisognoso di assistenza. In proposito, ci occorrono risorse umane e materiali sufficienti e dobbiamo sostenere un maggiore coordinamento tra le istituzioni e le organizzazioni coinvolte nel processo.</p>
    </intervention>
    <intervention id="2-276-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Sostengo fermamente la relazione che formula suggerimenti sulle possibilità di rafforzamento del consenso europeo sugli aiuti umanitari indicando una serie di ambiti che richiedono maggiore attenzione, tra cui la promozione dei principi umanitari e del diritto umanitario internazionale, la questione della qualità, del coordinamento e della coerenza nella fornitura di aiuti umanitari comunitari, la chiarificazione dell’uso delle risorse e delle capacità di protezione militari e civili secondo il consenso umanitario e gli orientamenti dell’ONU e il rafforzamento del legame tra aiuti di emergenza, ricostruzione e sviluppo.</p>
    </intervention>
    <intervention id="2-277-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="it">La relazione presentata è una risposta estremamente tempestiva alle tante calamità naturali che abbiamo subito negli ultimi anni. È fondamentale che l’Unione impari dall’esperienza maturata fornendo efficacemente assistenza in occasione di precedenti catastrofi, per esempio in Australia, ad Haiti e in Russia, affinché si giunga a risorse e procedure perfettamente chiare per erogare aiuti umanitari efficaci. Sinora il continente europeo non ha subito catastrofi su scala così vasta, ma ciò non significa che non dobbiamo predisporre una serie efficace di strutture e risorse. L’esperienza degli ultimi anni dimostra che non è possibile garantire il trasporto nelle zone colpite senza il sostegno tecnico e organizzativo di unità militari. Le organizzazioni umanitarie non governative non dispongono di tali capacità.</p>
      <p sl="it">È evidente che gli abitanti delle zone interessate spesso restano tagliati fuori in termini di collegamenti di trasporto con il resto del paese e la capacità delle risorse dell’aviazione civile è limitata. Se l’uso di forze militari è giustificabile e accettabile ovunque, lo è sicuramente nel caso delle calamità naturali o delle catastrofi umanitarie.</p>
    </intervention>
    <intervention id="2-278-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">Negli ultimi tempi le calamità naturali sono divenute sicuramente più gravi. Va detto inoltre che l’Unione europea è uno dei principali attori globali in termini di aiuti umanitari ed è importante che tale ruolo venga mantenuto nonostante le crisi che stiamo vivendo. Credo nondimeno che, oltre ad aiutare i più svantaggiati e quanti sono colpiti da tali catastrofi, sia anche necessario fornire ai paesi più poveri, e dunque quelli più vulnerabili a questo genere di situazioni, risorse umane e fondi in maniera che l’assistenza esterna non sia così cruciale. Tale risultato può essere conseguito soltanto attraverso politiche di sviluppo e aiuti a favore di tali paesi concepiti sulla base di una prospettiva a medio e lungo termine.</p>
    </intervention>
    <intervention id="2-279-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="it">Il contesto umanitario è sempre più complesso e difficile: il diritto umanitario viene spesso violato, la confusione esistente a livello di ruoli implica che gli operatori sono sempre più nel mirino e le calamità naturali sono sempre più numerose e gravi. Nel 2010 abbiamo assistito a tre delle catastrofi umanitarie più gravi degli ultimi anni: il terremoto ad Haiti, la siccità nel Sahel e l’alluvione in Pakistan. Tuttavia, come ha detto la signora Commissario Georgieva, la qualità dei nostri aiuti umanitari è della massima importanza. Consente di risparmiare circa 140 milioni di vite all’anno.</p>
      <p sl="it">Alla luce di tali considerazioni, concordo con la relatrice quando sollecita un aumento sostanziale dei fondi per gli aiuti umanitari e osserva che il consenso europeo sugli aiuti umanitari non è abbastanza noto. Dobbiamo continuare a diffondere la consapevolezza e promuovere i principi umanitari e i principi del diritto internazionale. Dobbiamo, come ho già avuto l’opportunità di fare, propugnare la creazione di una capacità di reazione rapida europea. Dobbiamo concentrare maggiormente l’attenzione sulla prevenzione del rischio di calamità.</p>
    </intervention>
    <intervention id="2-280-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">La relazione concernente l’attuazione del consenso europeo sugli aiuti umanitari contiene alcune importanti proposte che in futuro dobbiamo realizzare. Un esempio è lo sviluppo di capacità e risorse per la protezione civile, ambito nel quale l’idea fondamentale è creare una forza di protezione civile europea. Parimenti importante è un miglior coordinamento, non soltanto tra Stati membri, ma anche a livello internazionale, con le Nazioni Unite. L’approccio che consiste nel fornire cibo e affini nelle situazioni di crisi, sostenendo in tal modo l’economia locale, è anche un’idea sensata. Purtroppo, in qualche ambito, la relazione non è sufficientemente specifica né ambiziosa, ragion per cui ho scelto l’astensione.</p>
    </intervention>
    <intervention id="2-282-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="it">Ho votato a favore della relazione perché, in quanto maggiore donatore al mondo di aiuti umanitari, l’Unione deve prestare maggiore attenzione all’assistenza umanitaria nelle aree in cui è assolutamente urgente, visto che si è registrato un drammatico aumento del numero di calamità naturali e conflitti interni. Gli Stati membri dovrebbero contribuire più efficacemente al processo di attuazione di tale consenso includendolo nelle strategie umanitarie nazionali. Considerato che gli aiuti umanitari sono indispensabili, è necessario stanziare maggiori fondi a tal fine rendendo possibile il finanziamento rapido ed efficace degli interventi.</p>
      <p sl="it">Concordo con la proposta di mantenere una chiara distinzione tra compiti degli organismi militari e compiti degli organismi umanitari in maniera che risorse e capacità militari siano utilizzate soltanto in casi estremamente limitati e come ultima spiaggia, in particolare nelle regioni in cui sono in atto conflitti armati. Inoltre, per garantire un coordinamento appropriato ed efficace dell’assistenza umanitaria, occorre creare una forza di protezione civile europea e una capacità di reazione rapida europea.</p>
    </intervention>
    <intervention id="2-283-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">L'Unione Europea è il primo donatore di aiuti umanitari al mondo, il suo contributo rappresenta oltre il 40% dell'assistenza umanitaria internazionale ufficiale. Attraverso la sua politica umanitaria l'Ue sta dimostrando il suo impegno verso le popolazioni di paesi che hanno bisogno di aiuto. Dopo la firma da parte dell'UE del consenso umanitario, molte azioni sono state adottate per cooperare in tale settore, al fine di ottimizzare la sua efficacia e promuovere i principi fondamentali di umanità, neutralità, imparzialità di adoperarsi per i più bisognosi. Ciò nonostante, sembra che il consenso umanitario resti ancora misconosciuto, occorre pertanto uno sforzo maggiore per rafforzare la visibilità. Credo che in un settore così delicato come quello degli aiuti umanitari, sia importante prendere coscienza di come il contesto sia mutato negli anni, ricordando l'aumento significativo del numero e dell'intensità dei disastri naturali. Di conseguenza, vedrei opportuno rafforzare gli sforzi in materia di riduzione dei rischi di catastrofi e prevedere un sostegno alle capacità proprie delle comunità. Affinché gli aiuti umanitari possano seguire un percorso costante verso la loro completa attuazione, non si deve smettere di perorare la protezione dello spazio umanitario. Votando a favore della relazione Striffler spero si possa procedere all'adozione di un concreto piano d'azione.</p>
    </intervention>
    <intervention id="2-284-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">L’Unione europea, attraverso la Commissione e gli Stati membri, è il maggiore donatore al mondo di aiuti umanitari e allo sviluppo. Il suo contributo rappresenta più del 40 per cento di tutta l’assistenza umanitaria internazionale ufficiale. Una rigorosa revisione a medio termine dell’attuazione del consenso europeo sugli aiuti umanitari può soltanto portare a concludere che è necessario incoraggiare una maggiore consapevolezza di tale meccanismo, nonché un maggiore coordinamento e una maggiore efficienza tra tutti gli organismi coinvolti. I contributi economici, da soli, possono risultare infruttuosi se non sono accompagnati da un coordinamento efficace e rigoroso in tutte le fasi e per tutte le forme di assistenza comunitaria. Stiamo vivendo un momento critico: il contesto umanitario è cambiato profondamente negli ultimi anni rendendo fondamentale che il consenso europeo sugli aiuti umanitari venga applicato con rigore e risolutezza. Voto a favore della relazione chiedendo una politica di dialogo sistematico, maggiore cooperazione sul campo, migliore gestione e impegno per prevenire le catastrofi. Sostengo inoltre la creazione di una forza di protezione civile europea sulla scia di quanto proposto dalla relazione Barnier pubblicata nel maggio 2006.</p>
    </intervention>
    <intervention id="2-285-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">L'UE, primo donatore di aiuti umanitari al mondo, fornisce oltre il 40 per cento di assistenza umanitaria internazionale.</p>
      <p sl="it">Il consenso umanitario firmato il 18 dicembre 2007 da Consiglio, Parlamento e Commissione europea, sulla base di un piano di azione di cinque anni, impegna l'UE e gli Stati membri a cooperare strettamente in tale settore. L'azione n. 33 prevede la revisione di metà percorso del piano d'azione per far fronte al mancato riconoscimento del settore umanitario, ai profondi cambiamenti climatici, alla moltiplicazione delle crisi complesse ed alla crescita della violenza.</p>
      <p sl="it">Pertanto si raccomanda la creazione di una capacità europea di reazione rapida (forza europea di protezione civile), idea di Michel Barnier, al fine di ottimizzare gli strumenti disponibili, dato l'obiettivo di giungere alla mobilitazione immediata di tutti i mezzi necessari attraverso un coordinamento rafforzato.</p>
      <p sl="it">Alla luce dei dati riportati e del trattato di Lisbona che introduce una vera politica di aiuto umanitario nell'UE, sono pienamente d'accordo sulla necessità di una revisione di metà percorso volta a rafforzare il piano d'azione su promozione dei principi umanitari, all'erogazione dell'aiuto umanitario, al chiarimento dell'utilizzo dei mezzi militari e civili, alla riduzione dei rischi di catastrofe e al rafforzamento del rapporto tra l'aiuto d'urgenza e lo sviluppo.</p>
    </intervention>
    <intervention id="2-286-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Ho votato a favore dell’odierna relazione, che presenta una panoramica dell’attuazione del consenso europeo sugli aiuti umanitari formulando proposte volte a contribuire al rafforzamento della sua visibilità e a una maggiore efficienza nel conseguimento dei suoi obiettivi. Tale strumento ha assunto un’importanza ancora maggiore nell’attuale contesto umanitario, contraddistinto da un significativo aumento del numero e della gravità delle catastrofi naturali, ed è vitale che si profondano sforzi per assolvere pienamente gli impegni che ne derivano, come anche che gli Stati membri siano maggiormente coinvolti nella sua attuazione.</p>
    </intervention>
    <intervention id="2-287-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Si è votato, oggi, in plenaria sulla relazione "Consenso europeo in materia di aiuto umanitario".</p>
      <p sl="it">L'Unione europea, comprendente la Commissione europea e gli Stati membri, è il primo donatore di aiuti umanitari al mondo. Il suo contributo rappresenta oltre il 40% dell'assistenza umanitaria internazionale ufficiale. Attraverso la sua politica umanitaria, l'Unione europea dimostra concretamente il suo impegno a favore delle popolazioni di paesi terzi che hanno bisogno di aiuto in situazioni di estrema vulnerabilità.</p>
      <p sl="it">È importante sottolineare che l'erogazione dell'aiuto deve fondarsi unicamente sui bisogni accertati e il grado di vulnerabilità e che la qualità e la quantità dell'aiuto sono determinate innanzitutto dalla valutazione iniziale, che deve ancora essere migliorata, in particolare per quanto riguarda il livello dell'applicazione dei criteri di vulnerabilità, specialmente per quanto riguarda donne, minori e portatori di disabilità.</p>
      <p sl="it">Premessa essenziale inoltre il coinvolgimento effettivo e continuo – e ove possibile la partecipazione – dei beneficiari alla gestione dell'aiuto, che garantisce la qualità della risposta umanitaria, segnatamente in caso di crisi di lunga durata.</p>
    </intervention>
    <intervention id="2-288-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Dall’entrata in vigore del trattato di Lisbona, il 1° dicembre 2009, le attività umanitarie dell’Unione sono disciplinate dall’articolo 214 del TFUE, il quale istituisce una politica comunitaria specifica per l’assistenza umanitaria come competenza condivisa tra gli Stati membri e l’Unione. Pertanto, quando si rivedrà il regolamento (CE) n. 1257/96 del Consiglio, del 20 giugno 1996, concernente gli aiuti umanitari nel quadro della procedura di codecisione, avrà una sua propria base giuridica. Il trattato di Lisbona prevede anche la creazione del servizio europeo per l’azione esterna (SEAE). La commissione DEVE ha espresso preoccupazione quanto al fatto che l’assistenza umanitaria non debba essere strumentalizzata nell’ambito di detto servizio e chiede che si mantenga l’indipendenza della DG ECHO sollecitando altresì un chiarimento dei ruoli delle signore Commissario Ashton e Georgieva.</p>
      <p sl="it">Poiché la revisione a medio termine offre l’opportunità di intensificare l’impegno profuso dall’Unione in una serie di ambiti, la relazione richiama tra l’altro l’attenzione sui seguenti temi: la promozione dei principi umanitari e del diritto umanitario internazionale, le questioni della qualità, del coordinamento e della coerenza nella fornitura di aiuti umanitari comunitari, la chiarificazione dell’uso delle risorse e delle capacità di protezione militari e civili secondo il consenso umanitario e gli orientamenti dell’ONU, la riduzione del rischio di calamità e il rafforzamento del legame tra aiuti di emergenza, ricostruzione e sviluppo.</p>
    </intervention>
    <intervention id="2-289-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">L'Unione europea, insieme alla Commissione e agli Stati membri, è il primo donatore di aiuti umanitari al mondo, con un contributo pari ad oltre il 40% dell'assistenza internazionale ufficiale.</p>
      <p sl="it">Solo nel 2009 la Commissione europea ha fornito aiuti a circa 115 milioni di persone in oltre 70 paesi, per un importo totale di 950 milioni di euro. Attraverso le sue politiche l'UE dimostra concretamente il suo impegno tangibile a favore delle popolazioni che vivono in situazioni di estrema vulnerabilità. Il nostro obiettivo è di riuscire a pianificare un coordinamento rafforzato, sia civile sia militare, in grado di intervenire in modo sempre più efficace soprattutto nei confronti delle catastrofi naturali. Questi tragici eventi si verificano sempre con maggior frequenza e negli ultimi anni hanno causato centinaia di migliaia di morti in tutto il mondo.</p>
      <p sl="it">Particolare attenzione deve essere rivolta a donne e bambini, specialmente rifugiati e profughi, poiché le violazioni del diritto umanitario internazionale nei loro confronti sono sempre più numerose. Oltre ad essere più efficaci nell'intervento, molto deve essere fatto nella prevenzione attiva e passiva e le comunità a maggior rischio devono essere più preparate a questo genere di fenomeni, favorendo tutte le politiche di sviluppo sostenibile volte a minimizzare i danni.</p>
    </intervention>
    <intervention id="2-291-000" speaker_id="photo_generic" name="John Stuart Agnew e David Campbell Bannerman" is_mep="True" mode="written">
      <p sl="it">14/1: Ho votato favorevolmente al riguardo in quanto lo percepisco come un indebolimento delle normative comunitarie che potrebbe agevolare l’importazione di soia non geneticamente modificata nel Regno Unito, elemento fondamentale per il nostro settore del pollame.</p>
      <p sl="it">14/2: Ho votato favorevolmente al riguardo perché ridurrà l’impatto negativo delle normative comunitarie sui carichi di soia non geneticamente modificata destinati al Regno Unito.</p>
      <p sl="it">14/3: Mi sono astenuto al riguardo perché, sebbene possa essere un’aspirazione auspicabile (per un governo britannico libero dal controllo dell’Unione), a mio giudizio non è ancora una questione fondamentale e non intendo ampliare il potere dell’Unione.</p>
    </intervention>
    <intervention id="2-292-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">L’Unione europea dovrebbe optare per iniziative innovative che in primo luogo utilizzino le eccedenze alimentari e in secondo luogo permettano di nutrire chi è in stato di necessità: sono elementi che si dovrebbero tenere presenti nel rivedere la politica agricola comune. La speculazione è stata responsabile quasi del 50 per cento dei recenti aumenti di prezzo, per cui si dovrebbe adottare una strategia concertata all’interno del G20 per incoraggiare la creazione di strumenti di stabilizzazione dei prezzi all’interno dei consessi internazionali. L’Unione deve guidare un movimento internazionale volto a creare un accordo in seno alle Nazioni Unite per cercare di fornire costantemente ed efficacemente cibo ai paesi in cui si registrano carenze.</p>
      <p sl="it">Vorrei infine sottolineare l’importanza di sostenere la credibilità del settore agricolo, segnatamente promuovendo tale attività presso giovani formati e intraprendenti come attività che può essere legata all’innovazione e alla ricerca.</p>
    </intervention>
    <intervention id="2-293-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="it">Ho votato a favore dell’odierna risoluzione in cui si riconosce che la sicurezza alimentare è un diritto umano. Tale diritto si concretizza quando chiunque, sempre, ha accesso fisico, sociale ed economico a cibo sufficiente, sicuro e nutriente per soddisfare le proprie esigenze nutrizionali e preferenze alimentari al fine di condurre una vita attiva e sana. È importante richiamare l’attenzione sul fatto che le scorte globali di alimenti di base sono molto più limitate rispetto al passato, essendo scese a un livello record di scorte alimentari globali sufficienti per 12 settimane durante la crisi alimentare del 2007. Nel contempo, la produzione alimentare mondiale è sempre più vulnerabile agli eventi meteorologici estremi legati al cambiamento climatico che possono causare carenze alimentari improvvise e imprevedibili. L’Unione deve dare dunque il proprio contributo a questo sistema globale di scorte alimentari.</p>
      <p sl="it">Penso che sia estremamente importante promuovere non solo la competitività del settore agricolo, bensì anche l’agricoltura tradizionale, i piccoli allevamenti, l’agricoltura biologica e la distribuzione locale. Inoltre, nel contesto dell’invecchiamento della popolazione rurale, ritengo che sia fondamentale garantire ai giovani coltivatori accesso alla terra e al credito.</p>
    </intervention>
    <intervention id="2-294-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="it">La recente volatilità dei prezzi dei cibi e dei prodotti alimentari di base ha destato gravi preoccupazioni in merito al funzionamento della catena dell’approvvigionamento alimentare a livello europeo e mondiale. Gli aumenti dei prezzi degli alimenti hanno più duramente le fasce più vulnerabili della popolazione. L’odierna relazione incoraggia la fornitura ai consumatori di cibo sano e di buona qualità a prezzi ragionevoli e la salvaguardia del reddito degli agricoltori, che sono due dei principali obiettivi dell’Unione europea. Ho votato a favore della relazione. L’Europa può contribuire alla sicurezza alimentare globale diventando più competitiva.</p>
    </intervention>
    <intervention id="2-295-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="it">L’agricoltura, prima politica a essere attuata e principale voce di spesa fino a poco tempo fa, occupa un posto centrale nel progetto europeo. Negli ultimi decenni abbiamo sicuramente assistito a una sorta di declino del settore a beneficio di altri comparti importanti, ma non dobbiamo perdere di vista il fatto che l’indipendenza agricola dell’Europa è una sfida strategica importante. Il presidente del gruppo PPE Joseph Daul lo ha peraltro sottolineato all’inizio di questo nuovo anno: la alimentare sarà il tema principale del 2011. Le carenze alimentari mondiali e le conseguenti crisi devono infatti essere per noi monito della gravità della situazione: un drastico aumento dei prezzi e uno scarso approvvigionamento di risorse essenziali. L’Europa deve rispondere a questa nuova sfida. Le questioni ambientali si sommano alla complessità e alla portata del problema. Per questo ho votato a favore dell’odierna risoluzione, che cerca di garantire il riconoscimento della natura strategica della questione sottolineando il ruolo che l’Unione può svolgere nella gestione delle scorte globali e l’idoneità della PAC rispetto a tali sfide richiamando altresì l’attenzione sull’impatto dannoso della speculazione sui prezzi dei prodotti di base.</p>
    </intervention>
    <intervention id="2-296-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="it">Attualmente 900 milioni di persone nel mondo soffrono la fame che accompagna l’assoluta indigenza e ben 2 miliardi non hanno la certezza dell’approvvigionamento alimentare perché vivono a rischio di povertà.</p>
      <p sl="it">Visto che occorre un aumento perlomeno del 70 per cento per rispondere alle esigenze della popolazione mondiale in aumento, il settore agricolo deve essere rafforzato. Appoggio pertanto questa importante relazione sull’agricoltura e l’approvvigionamento alimentare. È necessario sviluppare una politica agricola comune forte e dotata di fondi per fornire cibo di alta qualità a un costo ragionevole per far fronte alla domanda di alimenti nell’Unione e nel mondo.</p>
      <p sl="it">I programmi che prevedono la distribuzione di frutta e latte nelle scuole, così come il programma per gli indigenti, devono essere potenziati. I cittadini europei devono poter accedere a cibo sano in quantità sufficiente, nonostante le difficoltà economiche.</p>
      <p sl="it">È motivo di preoccupazione il fatto che le scorte alimentari globali non siano abbondanti come in passato e, considerata la minaccia posta dal cambiamento climatico e dalle calamità naturali, sostengo quanto affermato dalla relazione in merito alla creazione di un sistema globale per lo sviluppo delle scorte alimentari.</p>
    </intervention>
    <intervention id="2-297-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore del presente documento. Vista la rapida crescita della popolazione mondiale, il settore agricolo deve rispondere a un bisogno crescente di cibo sicuro e sufficiente, nonostante gli ostacoli posti dalla limitatezza delle risorse naturali, dai prezzi elevati dell’energia e dal cambiamento climatico. Secondo l’Organizzazione per l’alimentazione e l’agricoltura delle Nazioni Unite (FAO), la produzione alimentare deve aumentare perlomeno del 70 per cento per rispondere alla domanda crescente di una popolazione mondiale in aumento, che dovrebbe superare i 9 miliardi entro il 2050. Inoltre, circa 900 milioni di persone nel mondo soffrono di fame cronica a causa della loro situazione di indigenza, mentre ben 2 miliardi non possono contare su una reale sicurezza alimentare a lungo temine perché vivono in una condizione più o meno a rischio di povertà. Pertanto, l’accessibilità del cibo resta una questione fondamentale da affrontare. Concordo con l’idea che la nuova PAC da introdurre dopo il 2013 debba promuovere non soltanto la competitività, ma anche l’agricoltura tradizionale, i piccoli allevamenti, l’agricoltura biologica e la distribuzione locale per contribuire alla sicurezza alimentare. Inoltre, nel contesto dell’invecchiamento della popolazione rurale, ritengo che sia fondamentale garantire ai giovani coltivatori accesso alla terra e al credito e mantenere prezzi ragionevoli per i consumatori e un reddito sufficiente per gli agricoltori.</p>
    </intervention>
    <intervention id="2-298-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="it">Ho votato a favore della relazione perché fame e povertà permangono nell’Unione europea. Settantanove milioni di cittadini comunitari ancora vivono al di sotto della soglia di povertà. I miei emendamenti sottolineano il fatto che il diritto di nutrirsi è un diritto umano fondamentale che trova realizzazione quando chiunque ha accesso fisico, sociale ed economico a cibo sufficiente, sicuro e nutriente per soddisfare le proprie esigenze nutrizionali in maniera da poter condurre una vita sana e attiva. Vorrei sottolineare in particolare l’importanza della diversità dell’agricoltura europea, ragion per cui occorre garantire la coesistenza dei diversi modelli agricoli, nonché la diversità e la qualità del cibo e della nutrizione nell’intera Europa.</p>
    </intervention>
    <intervention id="2-299-000" speaker_id="4507" name="Bas BELDER" is_mep="True" mode="written" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="it">Ho votato a favore della risoluzione. Nel suo programma, il mio partito, la delegazione del partito politico riformato olandese (Staatkundig Gereformeerde Partij , SGP), ha chiaramente messo in luce l’interesse strategico del settore agricolo e l’agricoltura è stata addirittura definita la base della sicurezza aumentare. Tuttavia, per quanto nobili possano essere le idee, desidero formulare due osservazioni a margine sul testo. L’Unione non dovrebbe interferire con i programmi per la distribuzione di frutta o latte nelle scuole. Lasciamo la scelta agli Stati membri se così intendono operare. Ho inoltre votato anche contro il paragrafo relativo alla liberalizzazione e alla promozione delle importazioni di organismi geneticamente modificati. Il mio partito è dell’idea che gli OGM non rappresentino la soluzione alla questione dell’approvvigionamento alimentare globale. Non si è dimostrato alcun nesso tra modificazione genetica e rese superiori. A nostro parere, dobbiamo inoltre porci interrogativi etici in merito alla modificazione genetica.</p>
      <p sl="it">Mi compiaccio, a ogni modo, per il tono complessivo della risoluzione che ancora una volta ha dimostrato quanto sia importante garantire un finanziamento adeguato e solido della PAC dopo il 2013. Penso inoltre che l’invito rivolto ai paesi in via di sviluppo affinché utilizzino la loro terra per garantire l’approvvigionamento alimentare innanzi tutto delle loro stesse popolazioni rivesta grande importanza e sia estremamente urgente.</p>
    </intervention>
    <intervention id="2-300-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="it">Assicurare accesso al cibo a tutti, in un contesto di domanda globale crescente e carenze alimentari per diversi miliardi di persone nel mondo, è una sfida impegnativa e fondamentale. Nella sola Unione europea, il 16 per cento dei cittadini vive al di sotto della soglia di povertà e combatte per soddisfare le esigenze più basilari: alloggio, salute e, ovviamente, cibo.</p>
      <p sl="it">Proprio alla luce di tale situazione e per alimentare il dibattito, abbiamo votato per una risoluzione che riconosce l’agricoltura come settore strategico nel contesto della sicurezza alimentare. In un momento in cui stiamo valutando il futuro della PAC, pare necessario non sottovalutare tale esigenza e tale diritto, che dovrebbe essere universale, al cibo per tutti.</p>
      <p sl="it">Uno dei nostri obiettivi è combattere la speculazione nel settore agricolo: chiediamo una revisione della normativa sugli strumenti finanziari. Abbiamo bisogno di meno volatilità dei prezzi e più trasparenza. Proponiamo altresì l’idea di un sistema globale mirato di scorte alimentari per gestire più efficacemente le crisi e invitiamo la Commissione a riflettere su questo tipo di misura.</p>
    </intervention>
    <intervention id="2-301-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="it">È un dovere dell’Unione europea raccogliere le sfide poste dalla sicurezza alimentare, dalla fornitura di cibo di alta qualità, dalla salvaguardia dell’ambiente, dalla diversità delle zone rurali e dal mantenimento dell’equilibrio territoriale attraverso il miglioramento delle condizioni di vita di tali zone. La politica agricola comune offre risposte e soluzioni a tali sfide del futuro. È importante che gli obiettivi e gli strumenti identificati da tale politica si adoperino per rispondere quanto più è possibile al bisogno di integrare una dimensione nazionale specifica nella struttura della politica agricola comune. I coltivatori hanno ovviamente bisogno di un cospicuo sostegno diretto, anche in futuro. Tuttavia, le attuali disparità tra Stati membri in termini di pagamento diretto non possono più sussistere perché ciò ha un impatto diretto sulla competitività dei produttori agricoli nel mercato unico.</p>
      <p sl="it">La PAC deve assumersi la responsabilità del modo in cui viene speso il denaro comunitario concentrando i pagamenti unicamente sulle zone coltivate e, nel caso dell’allevamento, unicamente sugli animali effettivamente presenti in azienda nell’esercizio corrispondente ai pagamenti. Il primo pilastro della PAC dovrebbe coprire le indennità alle zone meno favorite dal punto di vista agricolo e i pagamenti agroambientali, contribuendo in tal modo a evitare che i terreni agricoli siano abbandonati e ricompensando i benefici ambientali derivanti da pratiche agricole estensive.</p>
    </intervention>
    <intervention id="2-302-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Ho votato a favore dell’odierna relazione in quanto la sicurezza alimentare è un diritto umano realizzato quando chiunque ha accesso a cibo sano, sicuro e nutriente in grado di soddisfare le proprie esigenze per condurre una vita attiva e sana. In Europa, il 16 per cento dei cittadini ancora vive al di sotto della soglia di povertà e l’accessibilità del cibo resta un tema fondamentale da affrontare. La sicurezza alimentare richiede pertanto una politica agricola comune (PAC) solida. La nuova PAC, che dovrebbe entrare in vigore dopo il 2013, deve raccogliere la sfida della sicurezza alimentare e altre sfide, tra cui, in particolare, il cambiamento climatico, la crisi economica e il mantenimento dell’equilibrio territoriale nell’Unione. D’altro canto, gli obiettivi ambiziosi dell’Unione in tema di energia hanno incoraggiato la coltivazione di biocombustibili su larga scala, ma la produzione di biocombustibili è in concorrenza con la produzione alimentare per la terra, il che ha un impatto potenzialmente negativo sulla sicurezza alimentare.</p>
    </intervention>
    <intervention id="2-303-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="it">Ho votato contro la relazione nonostante contenga alcuni seri elementi positivi e riconosca il ruolo dell’agricoltura per la salvaguardia della sicurezza e dell’adeguatezza alimentare. La relazione presenta tuttavia una grave lacuna che non può essere sottovalutata. È stato adottato un punto specifico nel quale il Parlamento europeo chiede alla Commissione di proporre una procedura di approvazione più rapida all’interno dell’Unione per l’importazione di nuove varianti di mangimi geneticamente modificati nel momento in cui si è dimostrato che sono sicuri. La nostra posizione contro l’importazione e l’impiego di qualunque materiale modificato, sia esso cibo o mangime, resta ferma e non avrei potuto in alcun caso votare per una relazione che, per la prima volta, formula una posizione positiva per conto del Parlamento europeo sugli organismi modificati che il Commissario Barroso sta tentando con tanta pervicacia di introdurre in Europa.</p>
    </intervention>
    <intervention id="2-304-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">La sicurezza alimentare è un diritto umano fondamentale. Oggi si stima che circa 900 milioni di persone nel mondo soffrono di fame cronica, mentre molte altre non hanno cibo sano sufficiente perché vivono in una condizione più o meno a rischio di povertà. La sicurezza alimentare si realizza quando chiunque, sempre, ha accesso fisico ed economico a cibo sicuro e sufficiente che soddisfi le proprie esigenze nutrizionali. La sicurezza alimentare richiede una politica agricola comune solida, ma che sia anche coerente e affronti le preoccupazioni sociali. Deve essere coerente nel senso che non deve permettere eccedenze nella produzione che distorcono il mercato e causano problemi ambientali e socialmente impegnata nel senso che deve garantire a tutti l’accesso a cibo di qualità, prescindendo dal contesto sociale.</p>
      <p sl="it">D’altro canto, apprezzo il modo in cui ci si è accostati alla questione della diversità dell’agricoltura europea: competitività e innovazione possono e devono andare di pari passo con l’agricoltura tradizionale, i piccoli allevamenti, l’agricoltura biologica e la distribuzione locale. Investire finanziariamente in tali settori sarà fondamentale per un uso efficace della terra nelle diverse regioni, unitamente a investimenti a livello energetico, che riducono la dipendenza tra sicurezza alimentare e sicurezza energetica.</p>
    </intervention>
    <intervention id="2-305-000" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="it">La proposta di risoluzione sul riconoscimento dell’agricoltura quale settore strategico nel contesto della sicurezza alimentare è estremamente necessaria e attuale, come è emerso proprio quando si è osservato un aumento sempre più rapido dei prezzi di parecchi prodotti alimentari. Le raccomandazioni contenute nella relazione sono realistiche e pertinenti in quanto affrontano i problemi che realmente esistono in tale ambito. Vorrei citare l’importanza attribuita alla formazione e all’incentivazione di nuove generazioni di coltivatori nell’Unione, iniziative fondamentali visto l’invecchiamento della popolazione, così come ribadirei l’attenzione rivolta al mantenimento della diversità dell’agricoltura nell’Unione per dare un’altra possibilità anche all’agricoltura tradizionale.</p>
    </intervention>
    <intervention id="2-306-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Poiché il diritto alla sicurezza alimentare è un diritto umano fondamentale, penso che l’Unione europea debba creare condizioni migliori per la realizzazione di programmi di nutrizione negli Stati membri, così come programmi di distribuzione di frutta e latte nelle scuole.</p>
    </intervention>
    <intervention id="2-307-000" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="it">Si tratta di una relazione di iniziativa della commissione per l’agricoltura e lo sviluppo rurale che contiene idee e suggerimenti provenienti da tutti i gruppi politici. Pertanto, al fine di giungere a compromessi praticabili, abbiamo formulato un testo estremamente completo legato da un denominatore comune con il quale in generale concordo. Oltre a ritenere che la sicurezza alimentare sia un diritto umano fondamentale, credo anche che l’agricoltura sia un settore strategico assolutamente essenziale per il futuro del nostro continente. In altre parole, la considero una parte inalienabile della nostra sovranità come unione di popoli e paesi. Nel dirlo, intendo affermare che il diritto alla sicurezza alimentare, oltre a essere un diritto umano fondamentale, deve essere garantito dalla nostra produzione interna. È dunque essenziale una politica agricola comune (PAC) per conseguire tale obiettivo. Vorrei pertanto ribadire che l’obiettivo fondamentale della PAC dovrebbe essere mantenere la competitività dell’agricoltura europea e sostenere l’agricoltura nell’Unione in maniera da garantire la produzione alimentare, principalmente a livello locale, e uno sviluppo territoriale equilibrato. Ritengo infine che si debbano assicurare giusti ritorni nel settore agricolo perché è possibile stimolare sistemi produttivi sostenibili ed etici soltanto se i coltivatori sono debitamente ricompensati per l’investimento effettuato e l’impegno profuso.</p>
    </intervention>
    <intervention id="2-308-000" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l´agricoltura ha un ruolo strategico nello sviluppo delle comunità. La qualificazione dei relativi prodotti quale settore primario in ambito produttivo non corrisponde solo alla sequenza storica del relativo sviluppo, ma soprattutto al ruolo che esso riveste nella stabilità delle società e delle relative economie. Una equilibrata produzione agricola deve prestare attenzione non solo alle quantità prodotte, ma anche e soprattutto alla qualità delle produzioni, affinché esse favoriscano un sano sviluppo delle persone. In tale prospettiva, quindi, la sicurezza delle produzioni alimentari riveste un ruolo strategico e la relativa tutela, soprattutto nei confronti dei prodotti tipici e locali, incrementa le opportunità di sviluppo diffuso nel territorio. La correlazione positiva tra sicurezza alimentare e qualità e sanità delle produzioni agricole comprende anche il rafforzamento dell´ecocompatibilità delle stesse, con particolare attenzione all´effetto domino dell´introduzione non controllata degli OGM, affinché preliminarmente vi siano le opportune certezze sulle conseguenze a medio e lungo termine che tali prodotti possono avere sulla salute e sulle economie locali.</p>
    </intervention>
    <intervention id="2-309-000" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="it">Siamo a un bivio nella definizione di ciò che la futura riforma della politica agricola comune dovrebbe essere. È una questione che riguarda naturalmente gli europei, ma anche i cittadini di tutto il mondo. La nuova politica dovrebbe dunque rientrare in una visione globale ponendosi una sfida importante: riuscire a rispondere al raddoppiamento della domanda di produzione e approvvigionamento alimentare che si verificherà entro il 2050 in un contesto contraddistinto da scarsità di acqua, diminuzione delle terre coltivabili e nuova situazione energetica dettata dalla lotta al cambiamento climatico. L’organizzazione globale dei mercati agricoli deve essere ripensata tenuto conto delle due principali aspirazioni della politica agricola comune: garantire la sicurezza alimentare e risparmiare il sangue vitale dei piccoli coltivatori e delle loro famiglie, sia sul nostro territorio sia nei paesi più poveri del mondo. Ciò ci porta anche alla questione della creazione di un sistema globale mirato di scorte alimentari consistente in scorte di emergenza per ridurre la fame e scorte da utilizzare per regolamentare i prezzi dei prodotti di base, sistema che dovrebbe essere gestito dall’ONU attraverso la sua Organizzazione per l’alimentazione e l’agricoltura (FAO).</p>
    </intervention>
    <intervention id="2-310-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="it">Novecento milioni di persone nel mondo soffrono di fame cronica a causa dell’estrema povertà. Nonostante l’apparente sufficienza degli approvvigionamenti, una quota significativa della popolazione mondiale non è in grado di permettersi i prodotti alimentari di base di cui ha bisogno. L’accessibilità del cibo resta un tema fondamentale da affrontare.</p>
      <p sl="it">L’obiettivo della sicurezza alimentare non può essere conseguito senza affrontare due delle questioni più importanti e di maggiore attualità: la volatilità dei mercati e dei prezzi e la riduzione delle scorte alimentari. In tale contesto, dovremmo appoggiare una revisione della normativa esistente sugli strumenti finanziari, che dovrebbe prevedere forme di commercio più trasparenti e soglie minime per gli operatori che possono negoziare su tali mercati.</p>
      <p sl="it">Per di più, le scorte mondiali di alimenti di base sono molto più limitate di quanto fossero in passato, con le riserve alimentari globali calate a un livello record . Da ultimo, è necessario che la PAC risponda chiaramente e inequivocabilmente alla sfida posta dalla sicurezza alimentare e altre sfide, tra cui, segnatamente, il cambiamento climatico e la crisi economica nell’Unione europea.</p>
    </intervention>
    <intervention id="2-311-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione sul riconoscimento dell’agricoltura quale settore strategico nel contesto della sicurezza alimentare perché formula importanti proposte su come la politica agricola comune da introdurre dopo 2013 dovrà rispondere alle sfide poste, tra l’altro, dalla sicurezza alimentare, dal cambiamento climatico, dalla crisi economica e dal mantenimento dell’equilibrio territoriale nell’Unione.</p>
    </intervention>
    <intervention id="2-312-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">L’Organizzazione per l’alimentazione e l’agricoltura delle Nazioni Unite (FAO) ha recentemente lanciato un monito in merito a un possibile aumento dei prezzi degli alimenti 2011 dopo che avevano raggiunto nuovi picchi storici nel 2010 sulla scia della crisi alimentare del giugno 2008. L’indice dei prezzi dei prodotti alimentari della FAO, che compendia 55 prodotti di base, è aumentato per il sesto mese consecutivo raggiungendo 214,7 punti, più del precedente picco storico di 213,5 punti raggiunto nel giugno 2008.</p>
      <p sl="it">I prezzi di zucchero e carne stanno raggiungendo nuovi record epocali e, a meno che non si registri un aumento perlomeno del 2 per cento della produzione di cereali, i prezzi di questi prodotti di base continueranno ad aumentare. Tale iniziativa dovrebbe pertanto essere accolta con favore e, come ho sottolineato in un’interrogazione posta alla Commissione europea la scorsa settimana, visto che la volatilità dei prezzi interessa chiunque sia coinvolto nel mercato, credo che si debbano intraprendere misure specifiche rispetto alla politica agricola comune per aumentare la produzione, approvvigionare meglio i mercati e garantire una maggiore stabilità dei prezzi, oltre a garantire che la produzione risponda alle esigenze produttive dell’Europa. Come ho già affermato, l’agricoltura andrebbe vista come un settore strategico, specialmente nei momenti di crisi.</p>
    </intervention>
    <intervention id="2-313-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Poiché la sicurezza alimentare è un diritto umano, è necessario che le istituzioni dell’Unione europea vi prestino particolare attenzione. Oltre all’esigenza che il settore agricolo garantisca un approvvigionamento alimentare sicuro, è anche fondamentale che tale approvvigionamento sia sufficiente. Per questo non possiamo dimenticare le raccomandazioni dell’Organizzazione per l’alimentazione e l’agricoltura delle Nazioni Unite in merito all’urgenza di un aumento della produzione alimentare perlomeno del 70 per cento per nutrire una popolazione mondiale che, si prevede, entro il 2050 raggiungerà i 9 miliardi. Sono lieto che questa risoluzione sia stata adottata perché riconosce il ruolo dell’Autorità europea per la sicurezza alimentare quale organismo responsabile del monitoraggio e della segnalazione dei rischi intrinseci della catena alimentare incoraggiando gli Stati membri a istituire analoghi organismi con i quali collaborare. Vorrei altresì sottolineare il riconoscimento dell’agricoltura tradizionale, specialmente agricoltura biologica e piccoli allevamenti, che esistono nelle regioni più svantaggiate e rappresentano non soltanto un patrimonio economico, bensì, soprattutto, un patrimonio ambientale poiché sono essenziali per preservare la biodiversità. Spero che la nuova politica agricola comune risponda in maniera efficace ai temi che principalmente interessano il settore: cambiamento climatico, stabilità dei prezzi al consumo e garanzia dei redditi dei coltivatori.</p>
    </intervention>
    <intervention id="2-314-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">La relatrice affronta un tema scottante sottolineando i problemi corrispondenti che minacciano la sicurezza alimentare come la volatilità dei prezzi a causa della speculazione finanziaria, l’usurpazione delle terre nei paesi in via di sviluppo o l’insufficienza delle scorte alimentari. Nondimeno, l’approccio assunto nei confronti di ciascuno di questi problemi, come nei confronti di altri riguardanti la sicurezza alimentare, è molto incompleto, talvolta contraddittorio e, a tratti, sbagliato. Le conseguenze delle attuali politiche agricole, specificamente la politica agricola comune e le sue successive riforme, sono omesse, come lo sono la liberalizzazione dei mercati e lo smantellamento degli strumenti normativi con conseguente rovina di migliaia di produttori piccoli e medi, i quali devono confrontarsi con prezzi dei loro prodotti che spesso non coprono i costi di produzione.</p>
      <p sl="it">Si afferma sempre più spesso che dovremo avvalerci di tutte le forme di agricoltura per poter nutrire l’Europa e i paesi terzi: questa è un’argomentazione implicitamente a favore di modelli di produzione insostenibili che producono intensivamente e per l’esportazione, nonché di colture geneticamente modificate. La relazione chiede anche che il processo di approvazione dell’importazione di tali prodotti geneticamente modificati sia snellita e accelerata. Infine, la relatrice accoglie con favore la proposta di regolamento della Commissione sugli strumenti derivati [OTC], proposta che il relatore speciale delle Nazioni Unite sul diritto al cibo condanna in quanto non evita la speculazione.</p>
    </intervention>
    <intervention id="2-315-000" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Mi esprimo a favore della relazione della collega Sârbu. Proprio in questo periodo, in cui ci apprestiamo a riformare la Politica Agricola Comune post-2013, il voto di oggi indica la direzione che il Parlamento intende intraprendere: per assicurare un approvvigionamento sicuro di prodotti alimentari a prezzi accessibili, l'UE deve dotarsi di una forte politica agricola comune che scoraggi la speculazione su materie prime alimentari e aiuti i giovani a intraprendere l'attività d'agricoltore. Ritengo importante sottolineare come la PAC del futuro dovrà anche offrire ai cittadini l'accesso a un adeguato approvvigionamento di cibo, permettere la diffusione d'informazioni nutrizionali e migliorare le condizioni per la realizzazione di programmi quali "Latte nelle scuole" e "Frutta nelle scuole". Inoltre, con il voto di oggi si indica alla Commissione di valutare come realizzare un "sistema globale mirato di riserve alimentari" con riserve di emergenza per combattere la fame e riserve invece da utilizzare per regolare i prezzi delle materie prime. Particolare attenzione va inoltre riservata al tema degli OGM: in quanto questione delicata, bisogna usare una certa cautela, evitando un'apertura indiscriminata e selvaggia.</p>
    </intervention>
    <intervention id="2-316-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Il raggiungimento della sicurezza e dell'indipendenza alimentare in Europa è fondamentale, ed è per questo motivo che mi sono espresso favorevolmente in tal senso. Plaudo al fatto che si faccia riferimento ad una visione della PAC ambiziosa. Dobbiamo ricordare che la Politica Agricola Comune é fondamentale per il sostegno degli agricoltori che, oltre a produrre materie prime e beni pubblici, mantengono e curano i nostri territori. Per far fronte alle nuove sfide alimentari che si prospettano per il futuro dobbiamo fare in modo di diventare dei produttori autosufficienti, importando sempre meno prodotti agricoli da paesi terzi, in quanto non solo non rispettano le normative sul rispetto dell'ambiente e della salute, ma neanche i diritti dei lavoratori.</p>
    </intervention>
    <intervention id="2-317-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Il miglioramento della sicurezza alimentare è una delle sfide che dovrà affrontare la riforma della PAC dopo il 2013.</p>
      <p sl="it">La capacità di garantire provvigioni alimentari in quantità sufficienti ai propri cittadini deve tenere conto del notevole aumento della domanda mondiale di cibo previsto per il 2050. In quest'ottica è prioritario che l'Unione europea continui a farsi garante di questo diritto umano fondamentale all'interno e all'esterno delle sue frontiere, cercando di aumentare la produttività dell'agricoltura e assicurando al tempo stesso un approvvigionamento sicuro e a prezzi accessibili, oltre che la tutela ormai imprescindibile dell'ambiente rurale europeo.</p>
      <p sl="it">Non possiamo permettere che la speculazione finanziaria continui a determinare un incontrollato rialzo dei prezzi e la volatilità dei mercati dei generi alimentari a livello globale. Per salvaguardare la produzione europea, è necessario riequilibrare le relazioni contrattuali tra i produttori e la distribuzione moderna.</p>
      <p sl="it">Non dobbiamo sottovalutare che spesso, infatti, le diseguaglianze del potere contrattuale, le pratiche anticoncorrenziali e la mancanza di trasparenza sono alla base di distorsioni di mercato con pesanti ricadute sulla competitività della catena di approvvigionamento alimentare nel suo complesso.</p>
    </intervention>
    <intervention id="2-318-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="it">Sì, il settore agricolo è un settore strategico e la sicurezza alimentare è un imperativo. Ci sono voluti decenni affinché l’Europa se ne rendesse conto. Il titolo della relazione è però fuorviante. Non denuncia in alcun punto le conseguenze devastanti del libero scambio globale e della logica di mercato.</p>
      <p sl="it">Continueremo a mangiare fragole in inverno prescindendo dal fatto che provengano dall’emisfero meridionale o da serre che succhiano energia e acqua. Continueremo a promuovere l’importazione dei fagiolini africani a spese delle colture alimentari locali e in concorrenza con i nostri produttori.</p>
      <p sl="it">Continueremo a chiedere la regolamentazione dei mercati dei prodotti agricoli e dei loro derivati anche se quest’ultima nozione è assurda e dovremmo promuovere un’agricoltura di qualità e circuiti alimentari corti perseguendo impietosamente gli abusi degli intermediari e dei grandi rivenditori.</p>
      <p sl="it">Resteremo impotenti mentre i paesi stranieri, esaurito il loro potenziale, assumono il controllo delle terre coltivabili dei paesi più vulnerabili lasciandoci sempre più preoccupati, ma incapaci di agire di fronte a quella che potrebbe rivelarsi una situazione esplosiva.</p>
      <p sl="it">Avete compiuto progressi, ma la strada è ancora lunga. Rifiutandovi di affrontare il sistema che ha generato questi nostri problemi, siete destinati a fallire.</p>
    </intervention>
    <intervention id="2-319-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="it">La sicurezza alimentare è un tema centrale al quale l’Unione europea deve rispondere in maniera efficace. Per questo ho avallato la relazione della collega socialdemocratica che sostiene una PAC forte e responsabile rivolta ai giovani coltivatori, propone di combattere la speculazione sui mercati agricoli e la volatilità dei prezzi che ne deriva e ribadisce che la lotta alla povertà nell’Unione europea e nel mondo deve diventare una priorità rendendo la sicurezza alimentare e l’accesso al cibo un diritto umano fondamentale. L’Unione deve affrontare le odierne sfide alimentari e anticipare le future difficoltà in tale ambito. Per questo l’idea di creare un sistema globale mirato di scorte alimentari dal mio punto di vista è assolutamente pertinente, anche se non di facile attuazione.</p>
    </intervention>
    <intervention id="2-320-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="it">Ho votato contro la relazione Sârbu nonostante contenga diversi elementi validi. Il cibo è un tema fondamentalmente importante, che assumerà una rilevanza crescente. È essenziale che l’Unione assuma una posizione coordinata in merito al suo settore agricolo per affrontare le sfide che la attendono. Non ritengo tuttavia che gli OGM possano svolgere un ruolo legittimo in vista del conseguimento della sicurezza degli approvvigionamenti alimentari e non potrei appoggiare una relazione che propone di dare il via libera alla modificazione genetica.</p>
    </intervention>
    <intervention id="2-321-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Concordo con la presente relazione perché la sicurezza alimentare è un diritto umano che garantisce una vita attiva e sana. Molte persone nel mondo soffrono di fame cronica o non possono contare su una vera sicurezza alimentare a lungo termine. Nonostante l’apparente sufficienza degli approvvigionamenti, una quota significativa della popolazione mondiale non è in grado di permettersi i prodotti alimentari di base di cui ha bisogno. L’accessibilità del cibo resta un tema fondamentale da affrontare con urgenza. È importante essere certi che il cibo sia accessibile a tutte le fasce sociali della popolazione. L’obiettivo della sicurezza alimentare non può essere conseguito senza affrontare due delle questioni più importanti e di maggiore attualità: la volatilità dei mercati e dei prezzi (fortemente influenzata dalla speculazione sui mercati dei prodotti di base) e la riduzione delle scorte alimentari. Non possiamo in alcun caso tollerare che vi sia speculazione sui prezzi dei prodotti alimentari. Dobbiamo promuovere non soltanto la competitività, bensì anche l’agricoltura tradizionale, i piccoli allevamenti, l’agricoltura biologica e la distribuzione locale, garantendo la diversità agricola in tutta Europa. Inoltre, nel contesto dell’invecchiamento della popolazione rurale, ritengo che sia fondamentale garantire ai giovani coltivatori accesso alla terra e al credito. Il nostro obiettivo è mantenere prezzi ragionevoli per i consumatori e un reddito dignitoso per i coltivatori. Tuttavia, non approverò in alcun caso l’impiego di materiali geneticamente modificati, la loro importazione per il consumo e altre attività né l’autorizzazione di tecniche di produzione applicate in paesi terzi perché non esistono dati che ci inducano ragionevolmente a credere che non nuoceranno alla salute umana o all’ambiente.</p>
    </intervention>
    <intervention id="2-322-000" speaker_id="97014" name="Karin KADENBACH" is_mep="True" mode="written" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="it">Purtroppo, a causa dei voti dei membri conservatori, nel testo è stata inserita una clausola che propone un processo di approvazione più rapido nell’Unione europea per l’importazione di una nuova variante di mangime geneticamente modificata una volta che si è dimostrato che è sicura. La domanda di cibo, tuttavia, non deve essere in alcun caso soddisfatta con metodi di ingegneria genetica. Continuo a essere categoricamente contraria agli alimenti geneticamente modificati e vorrei rammentare alla Commissione europea il principio di precauzione: anche laddove sussistano studi scientifici che reputano gli alimenti geneticamente modificati non nocivi per la salute, forse non disponiamo di metodi di prova giusti per confermarlo. In ultima analisi, dobbiamo rispettare i desideri dei consumatori, che respingono questo tipo di alimenti.</p>
    </intervention>
    <intervention id="2-323-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="it">L’agricoltura è straordinariamente importante per la sicurezza alimentare globale e, pertanto, dobbiamo agire. Garantire i redditi dei coltivatori e un approvvigionamento adeguato di cibo di buona qualità deve pertanto essere un obiettivo fondamentale della politica agricola comune. Le fluttuazioni dei prezzi di mercato nel settore agricolo rappresentano anch’esse fattori di incertezza che vanno affrontati. Appoggio la relazione che dimostra chiaramente come la sicurezza alimentare sia una preoccupazione fondamentale anche dell’Unione europea e impone il coordinamento degli ambiti delle singole politiche. Si potranno ottenere miglioramenti soltanto se gli ambiti della politica agricola, della politica per lo sviluppo, della politica commerciale, della politica finanziaria e della politica energetica, nonché della ricerca, lavoreranno insieme.</p>
    </intervention>
    <intervention id="2-324-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della relazione Sârbu perché garantire approvvigionamenti alimentari costanti ma anche sicuri: questo è il ruolo principale che la società attribuisce all'agricoltura. La sicurezza alimentare è un diritto fondamentale dell'umanità attraverso il quale tutti dovrebbero avere, in qualsiasi momento, un accesso fisico, sociale ed economico ad una nutrizione sufficiente, sana e nutriente tale da svolgere una vita attiva. Si tratta di un diritto spesso contrastato, in alcune aree del mondo, e poco garantito, in altre, per effetto di molteplici cause ed elementi che concorrono a mettere seriamente a repentaglio la salute dei consumatori. In una fase come quella attuale, caratterizzata dal dibattito sulla PAC post 2013, attraverso questa relazione, possiamo tracciare alcune linee guida circa il ruolo etico, sociale ed economico che l'agricoltura deve svolgere anche per il prossimo futuro, puntando il dito verso i fattori di rischio che la minacciano e cogliendo le opportunità per renderla il baluardo per la lotta globale alla fame.</p>
    </intervention>
    <intervention id="2-325-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="it">Ho votato a favore della relazione Sârbu sul riconoscimento dell’agricoltura come settore strategicamente importante nel contesto della sicurezza alimentare. Storicamente, la sicurezza alimentare è stata tra le massime priorità di tutti i governi. Pertanto, i fattori decisivi non possono essere i criteri finanziari ed economici.</p>
      <p sl="it">La produzione di cibo di buona qualità a un prezzo accessibile è molto importante dal punto di vista del mercato e del potere di acquisto dei cittadini, specialmente quelli con basso reddito. Ancora più importante, tuttavia, è la capacità di produrre cibo. Non possiamo tollerare una situazione in cui importiamo cibo soltanto perché qualcuno in quel momento ce lo vende a un prezzo inferiore. Possiamo importare, ma dobbiamo mantenere la nostra capacità di produrre la quantità di cibo che ci occorre.</p>
    </intervention>
    <intervention id="2-326-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="it">Nell’attuale congiuntura in cui i prezzi degli alimenti stanno costantemente aumentando e sempre più si parla di una futura crisi alimentare, una larga fetta della popolazione dell’Unione vive al di sotto della soglia di povertà e per noi è fondamentale garantire che sia disponibile cibo per ogni ceto sociale. Ho votato a favore dell’odierna relazione perché ritengo che l’Unione europea abbia bisogno di una politica agricola forte basata sull’innovazione e principalmente volta a creare stabilità sui mercati incoraggiando e sostenendo i coltivatori. Nel contempo, i consumatori europei hanno il diritto di accedere a cibo sano e di alta qualità a prezzi ragionevoli, che sono i principali obiettivi della politica agricola comune (PAC) e gli obiettivi fondamentali dell’Unione europea.</p>
    </intervention>
    <intervention id="2-327-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore della relazione, ma mi sono astenuto sulle tre parti dell’emendamento n. 14 riguardanti gli OGM. Non sono intrinsecamente contrario agli alimenti geneticamente modificati, ma mi preoccupa questo tentativo di accelerare l’importazione di materiale geneticamente modificato e l’uso di tecniche di produzione applicate in paesi terzi. Le conferme scientifiche della sicurezza del materiale geneticamente modificato devono essere fondate e il pubblico deve avere piena fiducia nel fatto che le autorità competenti hanno adottato tutte le precauzioni di sicurezza del caso e svolto prove rigorose. Non possiamo essere precipitosi.</p>
    </intervention>
    <intervention id="2-328-000" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="it">La relazione ribadisce che la sicurezza alimentare è un diritto umano fondamentale. In tale contesto, due dei temi principali che tale diritto dovrebbe affrontare sono la volatilità dei prezzi sui mercati, fortemente influenzata dalla speculazione, e la riduzione delle riserve alimentari. La relazione osserva che la speculazione è stata responsabile del 50 per cento dei recenti picchi dei prezzi e, pertanto, avalla una revisione della normativa sugli strumenti finanziari esistente nell’interesse della trasparenza, ponendoli al servizio dell’economia e della produzione agricola ed evitando che la speculazione metta a repentaglio le aziende agricole efficienti. In una situazione in cui il prezzo del cibo è notevolmente influenzato dagli speculatori che non hanno alcun interesse per l’agricoltura, la relazione appoggia la limitazione dell’accesso ai mercati agricoli.</p>
      <p sl="it">Nondimeno, la finanziarizzazione dei mercati agricoli non viene messa in discussione in termini strutturali. La relazione propone altresì di creare un sistema globale di scorte alimentari gestito dalle Nazioni Unite, esortando inoltre la Commissione ad accelerare l’autorizzazione dell’importazione di alimenti geneticamente modificati, idea con la quale sono in totale disaccordo. Alla luce di ciò, ma al fine di incoraggiare le buone intenzioni e i validi suggerimenti contenuti nella relazione, ho scelto l’astensione.</p>
    </intervention>
    <intervention id="2-329-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">Osservare che la sicurezza alimentare è un diritto umano fondamentale che va garantito, chiedere che i coltivatori siano ricompensati per i loro sforzi e proporre un sistema di scorte alimentari gestito dalle Nazioni Unite sono tutte concessioni alle nostre tesi. Le accolgo con favore. Tenere conto della differenza, tra i prodotti finanziari, dei derivati sulle materie prime e limitare l’accesso dei mercati finanziari agricoli agli operatori legati alla produzione agricola sono elementi a anch’essi indicativi di un diverso atteggiamento.</p>
      <p sl="it">Tuttavia, la rilocalizzazione e la fine del produttivismo, necessarie per garantire l’autosufficienza alimentare e preservare la biodiversità, sono ancora lontane. La finanziarizzazione dei mercati agricoli non viene fondamentalmente rimessa in discussione. Peggio ancora, emergono autorizzazioni a varianti geneticamente modificate. Per incoraggiare le buone intenzioni, opto pertanto per l’astensione.</p>
    </intervention>
    <intervention id="2-330-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">Il concetto di sicurezza alimentare è molto chiaro e si concretizza quando tutti, sempre, hanno accesso fisico, sociale ed economico a cibo sufficiente, sicuro nutriente per rispondere alle proprie esigenze dietetiche e preferenze alimentari al fine di condurre una vita attiva e sana. Non vi è pertanto dubbio quanto al fatto che il costante aumento dei prezzi dei prodotti alimentari a seguito dell’aumento dei prezzi delle materie prime è una preoccupazione sempre più pressante per l’Unione. D’altro canto, il settore agricolo deve rispondere alle esigenze alimentari di un numero crescente di persone, nonostante debba far fronte alla diminuzione delle risorse maturali e all’aumento dei costi di produzione. In vista delle future esigenze, non vi è dubbio quanto al fatto che l’agricoltura debba diventare un settore strategico o comunque un settore cruciale per lo sviluppo economico dell’Unione e dell’intero mondo.</p>
    </intervention>
    <intervention id="2-331-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Parlando in particolare di sicurezza alimentare, vi è il problema che gli Stati membri dell’Unione stanno sempre più perdendo la propria autosufficienza. Non si è ancora dimostrato possibile porre un freno alla preoccupante tendenza all’abbandono della terra o dell’agricoltura a tempo pieno da parte dei coltivatori per svolgerla come attività collaterale. Se discutiamo di sicurezza alimentare, abbiamo bisogno di formulare piani per comprendere come arrestare questa preoccupante tendenza e migliorare la conoscenza dei prodotti regionali da parte dei consumatori. In tale contesto, è necessario in particolare controllare le sovvenzioni dell’Unione per poter valutare come ridurre il trasporto dei prodotti alimentari in transito nell’Unione, il che andrebbe non solo a beneficio dell’ambiente, rispetto al quale contribuirebbe ad attuare gli obiettivi di Kyoto concernenti la riduzione delle emissioni, ma conterrebbe anche l’inquinamento acustico, specialmente per chi vive o lavora lungo le vie di transito.</p>
      <p sl="it">Da ultimo, ma non meno importante, dovremmo considerare in che misura possiamo promuovere meglio sistemi di propulsione alternativi, perché la produzione di biocombustibili sta iniziando a minacciare l’agricoltura convenzionale spingendola verso carenze alimentari e prezzi più elevati. Tali aspetti non sono affrontati nella relazione, ragion per cui ho scelto di astenermi.</p>
    </intervention>
    <intervention id="2-332-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">La relatrice sottolinea l’importanza dell’agricoltura in relazione alle nuove sfide alimentari.</p>
      <p sl="it">La FAO ha dichiarato che la produzione alimentare dovrà crescere di almeno il 70%, in quanto nel 2050 la popolazione mondiale supererà i 9 miliardi. Così la sicurezza alimentare continua a richiedere una forte PAC.</p>
      <p sl="it">I principali obiettivi della PAC sono stati: aumentare la produttività dell'agricoltura, aiutare gli agricoltori a raggiungere uno standard di vita equo, stabilizzare i mercati e garantire un approvvigionamento sicuro di prodotti alimentari a prezzi accessibili. Tuttavia il suo successo ha portato ad una sovrapproduzione non intenzionale e ad eccedenze che hanno distorto il mercato e hanno sollevato preoccupazioni ambientali. Per questo la nuova PAC dovrà migliorare il sistema alimentare con l’aumento della produttività e nel contempo incoraggiare una produzione alimentare ecologicamente sostenibile. La relazione sottolinea che è essenziale che il finanziamento della PAC rifletta la sua visione ambiziosa e i suoi obiettivi politici.</p>
      <p sl="it">La PAC deve essere mantenuta ai livelli attuali garantendo prezzi supportabili dei prodotti alimentari e soprattutto un reddito dignitoso per gli agricoltori con l'obiettivo di assicurare la sicurezza alimentare. Migliorare e rafforzare i controlli di sicurezza alimentare nell'Unione e nei paesi terzi è indispensabile e per questo esprimo il mio parere positivo sulla risoluzione.</p>
    </intervention>
    <intervention id="2-333-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">La sicurezza alimentare è un diritto dell'uomo e la politica agricola comune deve avere come obiettivo una facile accessibilità per tutti di derrate alimentari tenendo conto dell'aumento della popolazione, dei cambiamenti climatici, dei costi alti dell'energia e degli ostacoli posti dalle limitate risorse naturali.</p>
      <p sl="it">Condivido e sostengo la relatrice Sârbu nel progetto di rendere la nuova PAC, dopo il 2013, capace di rispondere alle esigenze e alle sfide poste dalla sicurezza alimentare. È importante quindi favorire la diversificazione della produzione agricola, che va dalle grandi catene commerciali all'agricoltura tradizionale e ai piccoli allevamenti; garantire credito ai giovani agricoltori e favorire lo sviluppo di programmi di gestione delle scorte di prodotti alimentari, utili al commercio mondiale e alla riduzione dei prezzi sui mercati internazionali.</p>
      <p sl="it">Sono però contraria allo sviluppo di OGM e del loro utilizzo come varianti dei mangimi fin quando non sia accertata la loro sicurezza per gli animali d'allevamento e per i consumatori europei.</p>
    </intervention>
    <intervention id="2-334-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="it">Ho votato a favore della relazione. Mi rammarico tuttavia per il fatto che alcune importanti disposizioni siano state stralciate al momento della votazione come quella che comportava l’analisi della possibilità di autorizzare l’attuazione di tecniche di produzione applicate in paesi terzi per quanto concerne gli organismi geneticamente modificati. Alcuni Stati hanno compiuto enormi progressi in tal ambito, mentre l’Unione europea è rimasta al traino e non sta sfruttando l’intero potenziale disponibile. Mi dispiace anche che sia stato eliminato il punto riguardante il problema delle vaste aree di terra non coltivata in alcuni Stati membri.</p>
    </intervention>
    <intervention id="2-335-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="it">La relazione contiene alcune iniziative estremamente positive, come gli incentivi all’agricoltura organica e tradizionale, il sostegno ai piccoli coltivatori in particolare e la protezione dei coltivatori europei dalla pressione concorrenza dei paesi terzi con standard di qualità notevolmente inferiori. D’altro canto, la relatrice propugna l’uso degli OGM. Per questo mi sono astenuto dal voto.</p>
    </intervention>
    <intervention id="2-336-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="it">La sicurezza alimentare è una sfida fondamentale per l’agricoltura, non soltanto nell’Unione europea, ma in tutto il mondo, specialmente nei paesi in via di sviluppo. Secondo la FAO, la domanda alimentare mondiale sarà raddoppiata entro il 2050 e la popolazione mondiale passerà dagli attuali 7 miliardi a 9. La produzione alimentare globale dovrà pertanto aumentare di conseguenza in un contesto di pressione sulle risorse naturali. La produzione alimentare globale dovrà crescere riducendo nel contempo l’uso di acqua, energia, fertilizzanti, pesticidi e terreni. È preoccupante apprendere che vi è complessivamente più di 1 miliardo di persone che muore di fame, mentre nell’Unione più di 40 milioni di nostri concittadini vivono al di sotto della soglia di povertà. Anche per questo, credo che si debba sfruttare il progresso scientifico se è in grado di fornire soluzioni appropriate volte ad arginare la fame nel mondo, specialmente mediante un uso più efficace delle risorse. L’Unione deve continuare a garantire la sicurezza alimentare dei suoi cittadini e contribuire all’approvvigionamento alimentare dell’intero mondo. La cooperazione con il resto del mondo e, in particolare, con i paesi in via di sviluppo deve essere più intensa e coerente per aiutarli a giungere a uno sviluppo sostenibile a lungo termine dei settori agricoli. Anche per questo ho votato a favore dell’adozione della relazione sul riconoscimento dell’agricoltura come settore strategico nel contesto della sicurezza alimentare.</p>
    </intervention>
    <intervention id="2-337-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore della presente proposta di risoluzione del Parlamento concernente il riconoscimento dell’agricoltura come settore strategico nel contesto della sicurezza alimentare perché, in ragione dell’aumento del numero di consumatori, del gran numero di persone che soffrono la fame, della situazione con la quale devono confrontarsi i coltivatori, delle fluttuazioni dei prezzi dei prodotti alimentari e della speculazione sui titoli, è particolarmente importante avvalersi di alcune misure per regolamentare il settore agricolo. Soprattutto, è necessario compiere ogni sforzo, attraverso incentivi finanziari, per promuovere l’agricoltura tradizionale, i piccoli allevamenti o l’agricoltura biologica al fine di garantire la continuità della sicurezza alimentare. Visti i rischi per la salute pubblica posti dai materiali geneticamente modificati, non concordo con la proposta di autorizzare l’importazione di prodotti non geneticamente modificati nei quali vi è una presenza, per quanto ridotta, di materiali geneticamente modificati.</p>
      <p sl="lt">Dobbiamo intraprendere tutte le misure necessarie per garantire che l’importazione di una nuova variante di mangime geneticamente modificata nell’Unione europea e la possibilità di impiegare tecniche di produzione applicate in paesi terzi non siano approvate. Non possiamo risolvere i problemi che circondano l’accessibilità del cibo violando i requisiti della sicurezza alimentare e mettendo a repentaglio la salute dei consumatori. Visto il crescente invecchiamento della popolazione rurale e per richiamare e incoraggiare i giovani affinché si dedichino all’agricoltura, è necessario prevedere condizioni preferenziali per l’ottenimento di credito a favore dei giovani coltivatori.</p>
    </intervention>
    <intervention id="2-338-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La sicurezza alimentare è un diritto fondamentale dell'umanità che si realizza quando tutti dispongono di un accesso fisico, sociale ed economico ad una nutrizione sufficiente. Nonostante la produzione di derrate alimentari sicure e sufficienti, una percentuale significativa della popolazione mondiale non può permettersi i prodotti alimentari di base di cui ha bisogno; circa 900 milioni di persone al mondo soffrono la fame a causa dell'estrema povertà. L'accessibilità dei prodotti alimentari permane un problema basilare da affrontare. La sicurezza alimentare continua a richiedere una forte politica agricola comune che possa aumentare la produttività, stabilizzare i mercati, ma soprattutto garantire un approvvigionamento sicuro dei prodotti alimentari a prezzi accessibili. Tuttavia, tale obiettivo non può essere raggiunto senza affrontare la volatilità del mercato e dei prezzi. Essendo il tema dell'alimentazione molto importante ho votato favorevolmente la relazione Sârbu, approvando inoltre un processo più rapido nell'UE per l'importazione di nuove varianti di mangimi geneticamente modificati, tenendo conto della possibilità di autorizzare tecniche di produzione applicate in paesi terzi. Il mio voto si pone inoltre a favore della presenza di piccole quantità di OGM nei prodotti importati nell'UE.</p>
    </intervention>
    <intervention id="2-339-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore della relazione Sârbu perché l’agricoltura è un settore importante in crescita che dovrebbe avere la priorità nell’agenda politica in ragione del suo ruolo strategico nel contesto della sicurezza alimentare. La revisione della politica agricola comune per il 2013 dovrebbe formulare proposte al riguardo. La recente volatilità dei prezzi dei prodotti alimentari e di base ha destato notevoli preoccupazioni in Europa e nel mondo. La crisi finanziaria e i fenomeni meteorologici sempre più estremi che si sono verificati nel 2010, con siccità prolungata e incendi in Russia e gravi alluvioni in Pakistan, hanno contribuito a un’instabilità notevole. L’Unione non può continuare a dipendere dalle decisioni protezionistiche di paesi come Russia e Ucraina, che esportano circa il 30 per cento del grano del mondo, o Argentina, grande produttore mondiale di carne. Credo che l’Unione abbia il dovere di nutrire i cittadini europei e la popolazione mondiale, che si prevede aumenterà di 2 miliardi, per cui avrà bisogno di un aumento del 70 per cento dell’approvvigionamento alimentare entro il 2050. La maggiore produzione dovrà rispondere ai criteri previsti per l’ambiente, la sicurezza alimentare, il benessere degli animali e il lavoro. La distribuzione si è spostata nei paesi meno sviluppati, che tuttavia non sembrano avere la capacità di rispettare tali criteri.</p>
    </intervention>
    <intervention id="2-340-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">La sicurezza alimentare è un diritto fondamentale ostacolato dalle limitate risorse naturali, dai prezzi alti dell'energia e dai cambiamenti climatici.</p>
      <p sl="it">Secondo la FAO la produzione dovrà aumentare del 70 per cento entro il 2050 dato che circa 900 milioni di persone al mondo soffrono la fame e solo in Europa il 16 per cento della popolazione vive al di sotto della soglia di povertà. È indispensabile una forte politica agricola comune e la PAC si è orientata in questo senso, ma occorre una riforma della stessa che da un lato crei una "PAC sostenibile" e dall'altro migliori la sicurezza alimentare. Tale obiettivo può essere raggiunto solo risolvendo il problema della volatilità dei prezzi (causato da speculazione) e il depauperamento delle risorse alimentari.</p>
      <p sl="it">In questo contesto il testo sostiene la necessità di revisionare la vigente normativa in materia di strumenti finanziari e la creazione di un sistema di sicurezza globale delle scorte alimentari per favorire il mercato globale in casi di impennate di prezzi ed eventuali protezionismi. La nuova PAC dopo il 2013 dovrà essere pronta a tutto ciò ed è per questo che sostengo il testo in favore di competitività, agricoltura tradizionale, accesso alla terra e al credito per i giovani, maggiore integrazione di derrate alimentari ed energia.</p>
    </intervention>
    <intervention id="2-341-000" speaker_id="photo_generic" name="Marit Paulsen, Olle Schmidt e Cecilia Wikström" is_mep="True" mode="written">
      <p sl="it">Su un pianeta che presto avrà 9 miliardi di abitanti, il futuro approvvigionamento alimentare è un tema fondamentale. La presente relazione si concentra su questa enorme sfida e pone diversi interrogativi importanti, per esempio rispetto al problema dell’accaparramento della terra, e questo è ovviamente un aspetto che sosteniamo. Nel contempo, la relazione purtroppo contiene richieste riguardanti alcune misure congiunte come un programma nutrizionale europeo, i programmi di distribuzione di frutta e latte nelle scuole, nonché un aumento di bilancio per tali programmi, che riteniamo siano invece appannaggio dei singoli Stati membri. Al voto finale abbiamo pertanto scelto di astenerci.</p>
    </intervention>
    <intervention id="2-342-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="it">Secondo l’Organizzazione per l’alimentazione e l’agricoltura delle Nazioni Unite (FAO), la produzione alimentare deve aumentare perlomeno del 70 per cento per rispondere alla domanda crescente della popolazione mondiale, che dovrebbe superare i 9 miliardi entro il 2050. Inoltre, circa 900 milioni di persone soffrono di fame cronica a causa della loro situazione di indigenza, mentre ben 2 miliardi non possono contare su una reale sicurezza alimentare a lungo temine perché vivono in una condizione più o meno a rischio di povertà. Poiché la domanda alimentare è in costante aumento e il 16 per cento dei cittadini dell’Unione vive al di sotto della soglia di povertà, il diritto e l’accesso al cibo stanno diventando prioritari. Per questo, al fine di giungere alla sicurezza alimentare, abbiamo costantemente bisogno di una politica agricola comune (PAC) forte, orientata al mercato, disaccoppiata e responsabile dal punto di vista ambientale, che abbia anche una notevole componente di sviluppo rurale e affronti altre sfide, in particolare il cambiamento climatico, la crisi economica e il mantenimento dell’equilibrio territoriale nell’Unione. L’obiettivo della sicurezza alimentare non può essere conseguito senza affrontare due delle questioni più importanti e di maggiore attualità: la volatilità dei mercati e dei prezzi e la riduzione delle scorte alimentari.</p>
    </intervention>
    <intervention id="2-343-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Ho sottolineato la natura fondamentale della questione della sicurezza alimentare in più occasioni. Nell’attuale contesto, gli Stati membri non dovrebbero vedere l’agricoltura come una semplice questione economica, bensì come una questione di difesa strategica. A tal fine, è fondamentale, come ribadisce la stessa relatrice, garantire che la nuova politica agricola comune post 2013 possa dare una risposta adeguata alle difficili sfide con le quali oggi il settore è chiamato a confrontarsi, soprattutto in termini di stabilità dei prezzi, e sia in grado di salvaguardare gli interessi dei coltivatori e rafforzare le riserve alimentari.</p>
    </intervention>
    <intervention id="2-344-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mi congratulo con la collega Sârbu. Per assicurare un approvvigionamento sicuro di prodotti alimentari a prezzi accessibili, l'UE deve dotarsi di una forte Politica agricola comune (PAC) che scoraggi la speculazione su materie prime alimentari e aiuti i giovani a intraprendere l'attività di agricoltore.</p>
      <p sl="it">Infatti, la PAC di domani dovrà assolutamente fare di più per i giovani agricoltori. Solo il 7% degli agricoltori europei ha meno di 35 anni, mentre l'UE avrà bisogno di 4.5 milioni di agricoltori nei prossimi 10 anni. Chiedo pertanto di rafforzare le misure esistenti per attrarre i giovani verso l'agricoltura, come i premi d'installazione e i tassi d'interesse agevolati sui prestiti.</p>
      <p sl="it">Inoltre, al fine di garantire che gli strumenti finanziari esistenti aiutino gli agricoltori a far fronte alle crisi, piuttosto che aiutare gli speculatori a provocare una volatilità estrema dei prezzi, chiedo una revisione della legislazione europea in materia di prodotti finanziari per rendere le negoziazioni più trasparenti ed esorto la Commissione europea a introdurre urgentemente misure forti e permanenti per mettere chiari paletti alla speculazione e contrastare l'instabilità dei mercati dei generi alimentari.</p>
    </intervention>
    <intervention id="2-345-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">La relazione è stata adottata senza il sostegno del gruppo Verts/ALE che ha votato contro. Tale voto negativo è stato determinato dal fatto che nel testo è rimasto il paragrafo 14 in cui “invita la Commissione a proporre una soluzione tecnica al problema della presenza di piccole quantità di OGM nelle importazioni di prodotti non OGM e a proporre un processo di approvazione più rapido all'interno dell'Unione europea per l'importazione di nuove varianti di mangimi geneticamente modificati una volta dimostratane la sicurezza, tenendo conto al contempo della possibilità di autorizzare tecniche di produzione applicate in paesi terzi”.</p>
    </intervention>
    <intervention id="2-346-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La sicurezza alimentare è un diritto fondamentale dell'umanità e può dirsi realizzata solo quando è possibile soddisfare il fabbisogno energetico di una persona per permetterle di svolgere una vita sana e attiva.</p>
      <p sl="it">Soprattutto in previsione della revisione del Piano agricolo comune prevista per il 2013, il sostegno che verrà accordato agli agricoltori europei dovrà sempre e comunque permettere loro il pieno rispetto degli standard in materia di sicurezza alimentare ed ambientale. Nonostante l'efficienza delle produzioni europee, ancora oggi circa 80 milioni di persone vivono al di sotto della soglia di povertà e molte di loro sono aiutate attraverso programmi di aiuti alimentari. Una PAC forte è in grado di preservare non solo il ruolo economico degli agricoltori in quanto produttori di alimenti, ma anche di garantire il sostentamento e l'occupazione ad oltre 28 milioni di cittadini impiegati nelle zone rurali europee.</p>
      <p sl="it">Anche alla luce della crisi economica, sarà doveroso mantenere i pagamenti diretti agli agricoltori dopo il 2013, per stabilizzarne il reddito e aiutarli a resistere alla volatilità del mercato. Infine saranno previste iniziative specifiche per incoraggiare i giovani ad entrare nel settore agricolo, rendendo più agevole l'accesso ai prestiti, promuovendone la formazione professionale e l'istruzione tecnica specifica, oltre alla divulgazione delle "buone prassi" nel settore dell'agricoltura su scala europea.</p>
    </intervention>
    <intervention id="2-347-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">A parte la dubbia citazione di dati relativi all'aumento della popolazione mondiale, che non tiene conto della recente riduzione della natalità di diversi paesi extraeuropei, la sicurezza alimentare è sicuramente legata al buon uso dell'agricoltura.</p>
      <p sl="it">È quindi chiaro che una PAC che punta ad aumentare l'attività dell'agricoltura nel rispetto della qualità e dell'ambiente e ad aiutare gli agricoltori a raggiungere un adeguato livello di vita è auspicabile. Anche in riferimento alle politiche energetiche, che entrano nel settore agricolo per l'uso dei biocombustibili, è un argomento che va ulteriormente approfondito in quanto è una produzione in competizione con quella alimentare. Anche la conclusione della relazione è condivisibile, non possiamo pensare di ridurre il bilancio destinato alla PAC.</p>
    </intervention>
    <intervention id="2-348-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="it">Nel complesso la relazione rappresenta un valido contributo alla discussione sul ruolo dell’agricoltura nell’approvvigionamento alimentare. Il Parlamento ha giustamente identificato i problemi con i quali i coltivatori devono confrontarsi in un momento di estrema volatilità dei prezzi e dei mercati richiamando l’attenzione sulle difficoltà che i coltivatori stanno attualmente vivendo al riguardo. La Commissione deve formulare misure rigorose e durature per affrontate la volatilità dei mercati agricoli. Ciò è fondamentale per mantenere la produzione nell’Unione europea. I notevoli aumenti dei prezzi sui mercati finanziari per i prodotti agricoli di base sono stati in larga misura causati dalla speculazione. Il comportamento speculativo rappresenta quasi il 50 per cento dei recenti aumenti di prezzo.</p>
      <p sl="it">È un bene che il Parlamento europeo abbia appoggiato le conclusioni del relatore speciale delle Nazioni Unite sul diritto al cibo in merito al ruolo disastroso dei grandi investitori istituzionali come i fondi di copertura, i fondi pensionistici e le banche di investimento, perché incidono sugli indici dei prezzi delle materie prime attraverso le loro attività sui mercati degli strumenti derivati. Il Parlamento ha prodotto un’analisi generalmente fondata della situazione, ma poi ha totalmente mancato l’obiettivo omettendo di formulare nella relazione le necessarie osservazioni sul ruolo nell’agricoltura degli organismi modificati. Questa discussione viene condotta altrove e non ci appartiene, ragion per cui ho infine votato contro la relazione.</p>
    </intervention>
    <intervention id="2-349-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="it">Non posso appoggiare un’iniziativa che agevola o accelera l’importazione di materiale vegetale geneticamente modificato. Le caratteristiche eccellenti dei terreni agricoli nell’Unione europea permette a molti paesi, tra cui Ungheria, Polonia, Italia e Francia, di produrre mangime di buona qualità. Non abbiamo bisogno di varianti di mangime geneticamente modificate. Non appoggio neppure l’importazione di prodotti geneticamente modificati nell’Unione europea a causa del loro effetto nocivo a lungo termine sulla salute.</p>
    </intervention>
    <intervention id="2-350-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="it">L’espressione “sicurezza alimentare” sottolinea la necessità di intraprendere misure concrete per aumentare le scorte alimentari globali, un diritto umano che include l’accesso fisico ed economico a cibo sano, sufficiente e nutriente. Considero l’adozione della presente relazione che sottolinea la rilevanza del settore agricolo sia estremamente importante. La crescita della popolazione prevista e la persistente povertà significano che serve un aumento perlomeno del 70 per cento della produzione alimentare per soddisfare le esigenze della popolazione. I fenomeni climatici, la speculazione e la volatilità dei prezzi hanno prodotto un impatto negativo sulla capacità dei coltivatori.</p>
      <p sl="it">Occorre una politica agricola comune dopo il 2013 che sia in grado di garantire il diritto alla sicurezza alimentare impegnandosi fortemente per la competitività e l’innovazione, oltre che per l’aumento del numero di giovani agricoltori in grado di rispondere alle nuove sfide globali. La politica agricola deve essere adeguata e promuovere l’agricoltura locale e tradizionale, non da ultimo gli alimenti biologici prodotti in loco.</p>
    </intervention>
    <intervention id="2-351-000" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="it">Il Parlamento europeo ha adottato una relazione sul riconoscimento dell’agricoltura in merito alla quale ho dovuto optare per l’astensione. La relazione tiene conto delle tante preoccupazioni che rivestono un’importanza fondamentale per i coltivatori come l’assistenza alla produzione su piccola scala, i giovani coltivatori e la lotta alla speculazione sui prezzi. La relazione sottolinea inoltre la necessità che si mettano a disposizione fondi cospicui per la futura politica agricola comune.</p>
      <p sl="it">Tuttavia, anche se la relazione nel complesso è positiva, contiene una misura inaccettabile: l’accelerazione delle procedure di autorizzazione degli OGM da parte della Commissione.</p>
      <p sl="it">Tale misura si rifiuta di considerare adeguatamente l’esigenza di valutare i prodotti prima che siano immessi sul mercato e non cita in alcun modo i rischi, denunciati ripetutamente, che derivano dalla commercializzazione degli OGM.</p>
      <p sl="it">La misura non tiene minimamente conto della sicurezza alimentare né del principio di precauzione. È dunque una misura pericolosa ed è scandaloso che sia stata inserita in una relazione volta a tener conto dell’importanza strategica dell’agricoltura.</p>
      <p sl="it">La questione degli OGM dovrebbe essere l’oggetto di una discussione in separata sede che le istituzioni europee si rifiutano di condurre.</p>
    </intervention>
    <intervention id="2-352-000" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="it">Ho votato a favore della presente risoluzione, che sottolinea la necessità per la politica europea di dare la priorità all’agricoltura. I cittadini europei formulano richieste sempre più pressanti rispetto alla sicurezza alimentare, che deve essere garantita in tutta la catena di produzione trasformazione e distribuzione. Le sfide da affrontare per garantire un’agricoltura sostenibile, sicura ed equa sono molteplici: adeguamento al cambiamento climatico, controllo degli effetti della globalizzazione, preservazione della biodiversità, mantenimento del tenore di vita dei coltivatori e garanzia della nostra autosufficienza alimentare in un mercato globale sottoposto a forti pressioni. L’agricoltura è parte integrante del nostro patrimonio e ha sempre forgiato la nostra identità, il nostro stile di vita e i nostri paesaggi. Apprezzo l’impegno dell’Unione in campo agricolo, ma occorre ancora svolgere un lavoro importante in relazione alla riforma della PAC. Invito pertanto l’Unione a concentrare i propri sforzi sui piccoli coltivatori, che rappresentano il gruppo più numeroso, ma soprattutto più vulnerabile. Riconoscere che l’agricoltura è un settore strategico dovrebbe essere un’occasione per rafforzarne la dimensione sociale, alla quale sinora si è prestata scarsa attenzione. Anche i coltivatori hanno bisogno di sicurezza.</p>
    </intervention>
    <intervention id="2-353-000" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="it">Sono abbastanza sicura che il riconoscimento dell’agricoltura quale settore strategico consentirà di creare condizioni migliori per l’attuazione di programmi di assistenza e informazione. Non vi può essere dubbio quanto al fatto che per le componenti più povere della società si dovrebbero introdurre programmi di aiuto alimentare. Spesso dimentichiamo che quasi 80 milioni di persone nell’Unione europea vivono al di sotto della soglia di povertà.</p>
      <p sl="it">Oltre a programma di assistenza, dovremmo anche sviluppare programmi che promuovano un’alimentazione sana, soprattutto per i bambini e gli alunni delle scuole secondarie. Le conseguenze derivanti dalla disattenzione per tali aspetti sono visibili con estrema chiarezza negli Stati Uniti, dove il numero di adolescenti obesi negli ultimi anni si è triplicato. È particolarmente importante che i programmi di promozione del consumo di frutta e latte siano attuati negli istituti scolastici in quanto acquisire corrette abitudini alimentari avrà un impatto positivo sulla salute dei giovani europei, riducendo così la futura spesa sociale e sanitaria. Nella realizzazione di programmi del genere si dovrebbe coinvolgere il maggior numero possibile di produttori e distributori di alimenti locali perché ciò rafforzerebbe la posizione delle aziende agricole di piccole e medie dimensioni.</p>
    </intervention>
  </section>
  <section id="creitem15" title="9. Correzioni e intenzioni di voto: vedasi processo verbale"/>
  <section id="creitem16" title="10. Approvazione del processo verbale della seduta precedente: vedasi processo verbale"/>
  <section id="creitem17" title="11. Presentazione di documenti: vedasi processo verbale"/>
  <section id="creitem18" title="12. Ora delle interrogazioni al Presidente della Commissione">
    <intervention id="2-360-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca l’ora delle interrogazioni al Presidente della Commissione. Adotteremo la procedura consueta, vale a dire interrogazioni di un minuto e risposte della medesima durata. Nel caso in cui ci fosse un’interrogazione supplementare, vengono concessi trenta secondi, e altrettanti ne vengono concessi anche alla risposta. Le prime interrogazioni al Presidente della Commissione verranno rivolte dai leader o rappresentanti dei gruppi politici.</p>
    </intervention>
    <intervention id="2-361-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">a nome del gruppo PPE. – Signor Presidente, Presidente Barroso, vorrei rivolgerle un’interrogazione in Aula concernente il fondo europeo d’emergenza. Vorrei cogliere l’occasione per porre l’accento sul fatto che lei è stato coinvolto nella discussione sul tema in quanto si tratta di un fondo d’emergenza europeo. Vorrei chiederle qual è la sua opinione circa l’ampliamento di tale fondo. Lei si è già espresso in materia, ma vorrei principalmente sapere in che maniera verrà assicurata la dotazione del fondo e per quale periodo. La situazione attuale del mercato obbligazioni statali è attualmente piuttosto tranquilla, ma potrebbe cambiare in qualsiasi momento. Di qui la mia domanda: qual è la sua posizione in merito all’espansione del fondo di emergenza?</p>
    </intervention>
    <intervention id="2-362-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, vorrei innanzi tutto ringraziare l’onorevole Wortmann-Kool.</p>
      <p sl="en">Quella che sto per illustrare non è di fatto soltanto la mia posizione, ma rispecchia la posizione unanime in seno alla Commissione. Nel documento sulla valutazione annuale della crescita si legge che la Commissione ritiene che la capacità finanziaria effettiva dello strumento europeo per la stabilità finanziaria (EFSF) debba essere rafforzata e il suo campo di attività ampliato. A nostro avviso, si tratta di una risposta parziale e non, naturalmente, di una risposta completa. Tale documento riporta solamente una frase sull’EFSF. Riguarda altresì la riforma strutturale, il consolidamento fiscale e misure per incentivare la crescita.</p>
      <p sl="en">Di fatto, rafforzare la capacità di erogazione di prestiti è tuttavia importante per la stabilità della zona dell’euro in quanto, come sapete, l’EFSF presenta attualmente una dotazione pari a 440 miliardi di euro. Non sto chiedendo di aumentare tale tetto, ma tutti sappiamo che l’EFSF non è di fatto in grado di concedere prestiti per 440 miliardi di euro in caso di necessità, in quanto occorre garantire un rating “tripla A” per l’EFSF. Pertanto, il minimo che possiamo e dobbiamo fare è incrementare la capacità del fondo. Secondo me si tratta di una proposta molto costruttiva che andrebbe adottata quanto prima.</p>
    </intervention>
    <intervention id="2-363-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">a nome del gruppo PPE. – Signor Presidente, avrei un’interrogazione supplementare: lei ha affermato “quanto prima”. Che cosa intende dire esattamente? Infatti, a mio parere garantire la stabilità dei mercati finanziari nei mesi a venire è una questione urgente. Un intervento risoluto in tal senso sarebbe utile. Al momento, l’unica cosa a cui assistiamo sono discussioni tra i leader di governo e i ministri delle Finanze, pertanto a che tipo di tempistiche si riferisce quando afferma “quanto prima”? Potrebbe fornire una risposta più precisa?</p>
    </intervention>
    <intervention id="2-364-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, “quanto prima” significa proprio questo, che non dovremmo rinviare oltre tale intervento. In passato abbiamo constatato come molti analisti del mercato ritengano che l’Unione europea e la zona dell’euro abbiano assunto un atteggiamento reattivo invece che attivo. Dobbiamo precedere la curva, non seguirla, pertanto ci muoveremo il prima possibile!</p>
      <p sl="en">Pare tra l’altro che la riunione della zona dell’euro di ieri e la riunione ECOFIN di oggi abbiano messo a segno dei progressi. Stiamo prendendo contatto con i nostri Stati membri. Ritengo che sia importante. Inoltre, visto che il 4 febbraio si terrà il Consiglio europeo, credo che sarebbe saggio affrontare tali questioni in quella sede. Siamo pronti a farlo. La Commissione è pronta a trattare tali questioni il 4 febbraio.</p>
    </intervention>
    <intervention id="2-365-000" speaker_id="1407" name="Stephen HUGHES" is_mep="True" mode="spoken" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">a nome del gruppo S&amp;D. – Signor Presidente, Presidente Barroso, so che la Confederazione europea dei sindacati ha già sollevato forti obiezioni riguardo le interferenze specifiche nei mercati del lavoro greco e irlandese ad opera della Commissione, che ha calpestato i contratti collettivi e il dialogo sociale. La vostra nuova valutazione annuale della crescita fa presagire ulteriori interventi analoghi. I vostri funzionari chiedono una revisione delle clausole di indicizzazione e degli accordi salariali, la promozione del lavoro flessibile, una rivisitazione dei sussidi di disoccupazione e una riduzione della protezione eccessiva dei lavoratori.</p>
      <p sl="en">Non conviene con me che la Commissione dovrebbe adoperarsi per promuovere il dialogo sociale e i contratti collettivi invece che comprometterli? Inoltre, visto che la questione salariale è esplicitamente esclusa dal capitolo sociale del trattato, di quale base giuridica si avvale la Commissione per interferire con i sistemi nazionali della contrattazione collettiva? Per di più, raddoppiare gli sforzi in materia di consolidamento sociale, come auspicato dalla valutazione, minerà sul nascere qualsiasi possibilità di conseguire gli obiettivi del processo 2020. Qual è la sua posizione in proposito?</p>
    </intervention>
    <intervention id="2-366-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, mi consenta di ribadire, senza alcuna ambiguità, che noi sosteniamo appieno il dialogo sociale. Lo facciamo a livello europeo, ma dobbiamo poi anche farlo a livello nazionale; è una responsabilità che pertiene agli Stati membri. Personalmente, promuovo attivamente tale dialogo sociale con la CES, con BusinessEurope e con altri partner rilevanti; ora però siamo convinti di dover creare maggiori incentivi a favore del lavoro; dobbiamo affrontare la situazione dei nostri mercati del lavoro. Ritengo che faccia parte delle riforme strutturali necessarie per aumentare la competitività dell’Europa.</p>
    </intervention>
    <intervention id="2-367-000" speaker_id="1407" name="Stephen HUGHES" is_mep="True" mode="spoken" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">a nome del gruppo S&amp;D. – Signor Presidente, Presidente Barroso, come mai ho l’impressione che l’accento venga sempre e solo posto sui mercati del lavoro? Cosa mi dice degli altri mercati che dobbiamo considerare in questa sede – il mercato finanziario, il mercato interno, i mercati delle materie prime? Sembra che l’enfasi venga posta solamente sui mercati del lavoro. Perché tocca ai meno abbienti, ai lavoratori, sostenere il costo della recessione e sobbarcarsi l’onere di porvi rimedio?</p>
    </intervention>
    <intervention id="2-368-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, l’accento non viene posto solamente sul mercato del lavoro. Stiamo riformando i mercati finanziari con il sostegno e la partecipazione attiva di questo Parlamento. Inoltre, abbiamo anche discusso a lungo la necessità di approfondire la riforma del mercato interno nella valutazione annuale della crescita. In questo momento la discussione verte specificamente sui mercati dell’energia, ma il mercato del lavoro fa anch’esso parte delle riforme strutturali necessarie a potenziare la competitività dell’Europa, soprattutto nei paesi divenuti recentemente più vulnerabili. Come saprete, alcuni di essi stanno già intraprendendo importanti riforme del mercato del lavoro.</p>
    </intervention>
    <intervention id="2-369-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, so che ha espresso le sue preoccupazioni sul caso Khodorkovsky in un colloquio privato col Presidente Medvedev. Se il caso Khodorkovsky fosse un banco di prova per lo stato di diritto in Russia, dovremmo naturalmente dichiarare fallita tale prova. Come se non bastasse, il 31 dicembre è stato arrestato Boris Nemtsov. L’articolo 31 della costituzione russa garantisce tuttavia la libertà di assemblea.</p>
      <p sl="en">Come saprete, l’opposizione organizza una riunione di protesta il 31 di ogni mese. A quanto mi sembra, nel 2011 vi sono sette mesi con 31 giorni. Ciò significa che, se tale situazione dovesse persistere, potrebbero verificarsi eventi analoghi all’arresto di Boris Nemtsov nel 2011. Quale azione congiunta possono pertanto adottare le istituzioni europee in materia. La Russia è membro del Consiglio d’Europa, dell’OCSE, del G8 e potenzialmente anche dell’OMC. Ritengo che occorra un intervento urgente da parte delle istituzioni europee.</p>
    </intervention>
    <intervention id="2-370-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, onorevole Verhofstadt, come lei ha ricordato, abbiamo sollevato ripetutamente la questione con i nostri partner russi e, di fatto, l’Unione europea ha già reagito pubblicamente al procedimento intentato contro Mikhail Khodorkovsky e Platon Lebedev mediante la dichiarazione rilasciata dall’Alto rappresentante Catherine Ashton.</p>
      <p sl="en">Riteniamo che l’indipendenza della magistratura e il diritto di ciascun cittadino a un equo processo – come sancito dalla Convenzione europea per la salvaguardia dei diritti dell’uomo, sottoscritta dalla Russia – siano d’importanza cruciale per il partenariato strategico tra Unione europea e Federazione russa. Lo stato di diritto rappresenta inoltre un punto saliente del partenariato per la modernizzazione che stiamo attualmente sviluppando con la Russia.</p>
      <p sl="en">Continueremo a seguire da vicino e a sollevare tale questione in diverse occasioni e incontri con la Russia, come sottolineato nell’ultimo vertice Unione europea-Russia del 7 dicembre a Bruxelles. L’Unione europea esige che la Russia rispetti gli impegni internazionali nel campo dei diritti umani e che si attenga anche allo stato di diritto.</p>
    </intervention>
    <intervention id="2-371-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, vorrei ora esprimere un parere e non rivolgere un’interrogazione. Ritengo che quest’Assemblea debba gestire tale problema con la maggiore urgenza possibile. Le cose non possono continuare così nella Federazione russa. Non ritengo che si debba tacere sulla questione in virtù dei numerosi, importanti legami commerciali che intratteniamo con questo paese – al contrario.</p>
    </intervention>
    <intervention id="2-372-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signor Presidente, in Russia la libertà di stampa e dei media rappresenta effettivamente un problema ingente. Se vuole uscire a testa alta da questa discussione, Presidente Barroso, non può soprassedere su quello che sta attualmente accadendo in Ungheria. Vorrei chiederle perché la Commissione ha adottato un atteggiamento così accondiscendente nei confronti della legge sui media approvata in Ungheria, in quanto promuove una violazione costante di principi in vigore in Europa e altrove.</p>
      <p sl="de">Abbiamo chiesto un parere legale in materia. In sintesi, ne consegue che tale legge viola i criteri di Copenaghen, l’Atto finale di Helsinki, la direttiva SMA, la Convenzione europea per la salvaguardia dei diritti dell’uomo, la Convenzione UNESCO, che tratta anche i media, il trattato di Lisbona e la Carta dei diritti fondamentali dell’Unione europea. Potrei andare avanti, ma mi fermerò qui. Vorrei pertanto chiederle quando promuoverete un intervento adeguato in Ungheria. Qual è la tempistica prevista? Perché non è stata ancora avviata alcuna procedura di infrazione? La mia critica si basa anche sulla giurisprudenza esistente in materia.</p>
    </intervention>
    <intervention id="2-373-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, con l’Ungheria, così come con ogni altro paese membro, dobbiamo applicare il diritto europeo in maniera obiettiva e imparziale. Dobbiamo esaminare con molta cautela la questione da un punto di vista giuridico, dobbiamo pertanto seguire una metodologia chiara.</p>
      <p sl="en">è quello che abbiamo fatto – nella persona del Vicepresidente Kroes, che ieri ha fornito un rendiconto dettagliato alla commissione per le libertà civili, la giustizia e gli affari interni e alla commissione per la cultura e l’istruzione. La legge ungherese nel campo dei media suscita in noi non poche perplessità. Entro la fine della settimana invieremo una prima leggera al governo ungherese, a cui dovrebbero rispondere le autorità del paese.</p>
      <p sl="en">Ve lo ripeto: dobbiamo attenerci a procedure chiare, obiettive, imparziali e legalmente giustificate, in quanto l’Ungheria, come qualsiasi altro paese membro dell’UE, ha diritto all’imparzialità da parte della Commissione. Vi posso tuttavia assicurare che stiamo seguendo la questione con molta attenzione.</p>
    </intervention>
    <intervention id="2-374-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signor Presidente, vorrei chiedere che siano resi disponibili per essere esaminati tutti i documenti trasmessi alla Commissione dall’Ungheria. Gradiremmo poter giudicare la questione in maniera autonoma, e ritengo che sia giunto il momento di esprimere un giudizio in merito. Sospettiamo tuttavia che l’Ungheria possa non aver fornito il testo integrale dell’atto legislativo, che stia cercando di prendere tempo. Per favore, trasmetteteci i documenti!</p>
      <p sl="de">In aggiunta a ciò, reputo che sia decisamente difficile fare politica – ad esempio nei negoziati di adesione con la Turchia – e insistere ripetutamente sui criteri di Copenaghen per poi dimenticarli quando il paese in questione è uno degli Stati membri dell’Unione europea.</p>
    </intervention>
    <intervention id="2-375-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, stiamo ovviamente tenendo sempre informato questo Parlamento. Come vi dicevo poc’anzi, la Vicepresidente della Commissione Kroes ha incontrato ieri le commissioni competenti di questo Parlamento.</p>
      <p sl="en">Al contempo, comprenderete che tali questioni presentano una dimensione giuridica e che dobbiamo attenerci alla metodologia in maniera molto chiara e obiettiva. La Commissione gode di un’eccellente reputazione e di un’ottima credibilità in tutte le suddette questioni, che noi non vogliamo certamente pregiudicare. Vi posso assicurare che stiamo seguendo la questione con grande attenzione e che abbiamo già espresso tali perplessità. Ho affrontato personalmente la questione col Primo ministro Orbán, che domani verrà al Parlamento. Possiamo trattare la questione a livello politico, ma dobbiamo anche seguire procedure chiare in materie.</p>
    </intervention>
    <intervention id="2-376-000" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">a nome del gruppo ECR. – Signor Presidente, qualche giorno fa la commissione internazionale per l’aviazione, che sta conducendo un’inchiesta a Mosca, ha pubblicato le proprie conclusioni sulle cause del disastro del 10 aprile dello scorso anno a Smoleńsk. L’opinione pubblica polacca ha espresso sorpresa dinanzi a tali conclusioni e le considera un documento tutt’altro che imparziale. Negli ultimi giorni è già stato dimostrato che sono stati celati fatti che potrebbero risultare scomodi per la Russia, mentre il taglio dato alla relazione è tale da attribuire la responsabilità del tragico incidente di Smolensk alla Polonia. In Polonia, nessuna persona ragionevole mette in dubbio il fatto che siano stati commessi degli errori durante l’intero processo di preparazione e svolgimento della visita del defunto Presidente. Tuttavia, la relazione russa assomiglia in tutto e per tutto a una manovra politica tesa ad assolvere i russi da ogni colpa.</p>
      <p sl="pl">In questo frangente, vorrei rivolgere la seguente interrogazione: come vede la Commissione tale relazione e che cosa intende fare per fare luce sulle cause della tragedia di Smoleńsk in cui hanno perso la vita il capo di un paese membro e numerosi rappresentanti dell’élite politica del mio paese?</p>
    </intervention>
    <intervention id="2-377-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, vorrei rassicurare l’onorevole Kamiński sul fatto che nessuno dimenticherà mai questa tragedia terribile, né in Polonia né altrove. Abbiamo deplorato profondamente la morte del Presidente Kaczynski e di tutti coloro che lo accompagnavano in quella giornata terribile. Sono naturalmente al corrente della relazione russa pubblicata la scorsa settimana e sono anche a conoscenza delle reazioni polacche che ne sono seguite, che comprendo appieno, alla luce dell’entità della tragedia.</p>
      <p sl="en">Detto ciò, in questi casi la Commissione può intervenire solamente quando dispone della base giuridica appropriata per farlo. A tale proposito, non siamo mai stati interpellati dalle autorità polacche per intervenire in materia, pur essendo disposti a fare tutto ciò che rientri nelle nostre competenze giuridiche, nel caso dovessimo ricevere tale richiesta.</p>
    </intervention>
    <intervention id="2-378-000" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">a nome del gruppo ECR. – Signor Presidente, vorrei accertarmi di aver inteso correttamente le sue parole. Fino ad ora, il governo polacco non ha chiesto alla Commissione di indagare sulle cause del disastro di Smoleńsk. Tuttavia, se il governo polacco dovesse chiedere aiuto alla Commissione europea, tale aiuto verrebbe garantito?</p>
    </intervention>
    <intervention id="2-379-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, come vi dicevo, dovremmo valutare se esiste una base giuridica per intervenire. In base alle informazioni di cui dispongo, si trattava di un volo militare e di una visita di Stato, e la norma è entrata in vigore dopo il terribile incidente. Pertanto, da un punto di vista giuridico, pare che non sussistano molte argomentazioni che la Commissione potrebbe addurre per giustificare un eventuale intervento. Possiamo ovviamente sempre discutere della questione in via informale con le autorità polacche o con altre autorità che ci dovessero interpellare in materia.</p>
    </intervention>
    <intervention id="2-380-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, Presidente Barroso, siamo tutti consapevoli dell’importanza della stabilità dell’euro. Alla luce di ciò, c’è una circostanza che trovo di difficile comprensione. Mi riferisco alla discussione sull’incremento del pacchetto di aiuti, per il quale lei ha concesso l’autorizzazione, mentre il Cancelliere Merkel l’ha negata. Le chiedo pertanto se di solito cerchiate o meno di coordinarvi. Posso comprendere che a volte queste cose accadano, ma non è la prima volta che mi capita di assistere o a una situazione analoga o di sentirne parlare. Nel frattempo, i media hanno seguito con notevole interesse la questione. Eppure non si tratta di un semplice battibecco interno tra lei e il Cancelliere Merkel. Si tratta di una questione politica importante. Lo posso capire – mi creda, nemmeno io sono sempre d’accordo col Cancelliere – ma occorre chiedersi se opinioni così pubblicamente divergenti non vadano a vantaggio degli speculatori finanziari.</p>
    </intervention>
    <intervention id="2-381-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, in seno all’Unione europea, ogni istituzione e ogni governo detiene le proprie responsabilità. La Commissione ha in parte la responsabilità di presentare quella che ritiene essere la strada giusta da seguire per l’area dell’euro e per l’Unione e di conseguenza, in un documento molto completo concernente la valutazione annuale della crescita, abbiamo espresso il nostro parere. Ritengo che avessimo non solo il diritto, ma anche il dovere di farlo.</p>
      <p sl="en">Ecco quello che abbiamo fatto, e ritengo che, come abbiamo constatato negli ultimi giorni, i mercati abbiano accolto con molto favore tale iniziativa, in quanto hanno capito che adesso siamo veramente disposti a muoverci in maniera risoluta su tutti gli aspetti di una risposta complessiva, anche sull’EFSF.</p>
      <p sl="en">L’analisi del mercato è unanime, occorre fare di più in materia. Non è solo la Commissione a essere di questo parere; lo condivide anche la Banca centrale europea, che l’ha espresso in termini estremamente espliciti. Auspico che gli Stati membri raggiungano un accordo sulla base della posizione della Commissione.</p>
    </intervention>
    <intervention id="2-382-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, Presidente Barroso, comprendo appieno che lei abbia espresso la sua opinione, e accetto la relazione. Ma la mia domanda rimane – su una questione così importante, che scatena le speculazioni sull’euro, in un momento così importante come quello attuale, com’è possibile che il vostro parere sia così poco coordinato con quello del Cancelliere Merkel, del Presidente Sarkozy o di altri capi di governo. In ogni caso, è questa la percezione del pubblico.</p>
    </intervention>
    <intervention id="2-383-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, alla Commissione non serve l’autorizzazione degli Stati membri per esprimere un parere. La proposta che abbiamo formulato era più o meno in linea con le conclusioni dell’ultimo Consiglio europeo, in cui gli Stati membri si erano dichiarati disposti a fare il possibile per tutelare la stabilità finanziaria dell’area dell’euro. Avevano citato espressamente l’EFSF e ribadito la loro disponibilità a rafforzarlo. Di conseguenza, non vi è stata di fatto alcuna contraddizione.</p>
      <p sl="en">Non posso esprimermi sui pareri altrui, ma posso ricordarvi qual è la posizione della Commissione: è una posizione unanime condivisa dal Presidente della Banca centrale europea: è la posizione delle altre istituzioni competenti che stanno vigilando con molta attenzione sulla stabilità finanziaria della zona dell’euro. Credo che dovremmo sottolineare quello che ci unisce invece di questioni specifiche sulla maniera in cui comunichiamo.</p>
    </intervention>
    <intervention id="2-384-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, la scorsa settimana in membro della Corte dei conti europea, che è andato di recente in pensione dopo 15 anni di servizio, ha espresso delle accuse molto gravi nei mezzi di comunicazione. Tali accuse, che non mi hanno affatto sorpresa, riguardavano essenzialmente la mancanza di autonomia dei revisori contabili dell’UE, a discapito del livello di trasparenza nella segnalazione delle irregolarità.</p>
      <p sl="en">La lettera di spiegazione pubblicata ieri da Maarten Engwirda non fa altro che confermare il potere della Commissione sui revisori contabili e mette in discussione la base sulla quale questo Parlamento ha approva il discarico del bilancio nell’arco degli ultimi 15 anni.</p>
      <p sl="en">è tempo che questo Parlamento esiga che il bilancio e i conti comunitari vengano sottoposti alla revisione di un ente veramente indipendente, esterno alle istituzioni comunitarie. In assenza di una revisione contabile indipendente, il Consiglio e il Parlamento non possono continuare ad approvare il discarico delle scaricare responsabilità finanziarie della Commissione.</p>
      <p sl="en">Presidente Barroso, consentirà a un revisore contabile esterno di esaminare i conti e di dirci la verità su come vengono spesi i soldi dei contribuenti europei?</p>
    </intervention>
    <intervention id="2-385-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, mi preme precisare che la Corte dei conti europea è un organo completamente indipendente. La Commissione non esercita assolutamente alcuna influenza sui suoi metodi e priorità di revisione, né cercheremmo mai di esercitare un’influenza del genere. è nell’interesse della stessa Commissione, nonché nell’interesse europeo, rispettare l’indipendenza del suo revisore contabile esterno.</p>
      <p sl="en">Non ho mai espresso pareri negativi sulle sentenze delle corti, che si tratti delle corti costituzionali, della Corte di giustizia europea o della Corte dei conti. Si tratta di un principio di base delle democrazie: rispetto per lo stato di diritto e rispetto per le istituzioni indipendenti.</p>
      <p sl="en">Sussiste naturalmente un dialogo continuo tra la Commissione come organo soggetto a revisione contabile e la Corte in qualità di revisore, come parte del processo di audit. Si tratta di una procedura normale e necessaria per garantire un corretto funzionamento del processo di audit e una base solida per tutte le conclusioni del processo stesso. Tale dialogo è pienamente in linea con tutti gli standard internazionali. Dovrei forse anche precisare che negli anni scorsi la Commissione è stata oggetto di relazioni estremamente critiche da parte della Corte dei conti. Credo che dovremmo rispettare le nostre istituzioni, segnatamente le istituzioni indipendenti.</p>
    </intervention>
    <intervention id="2-386-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, Presidente Barroso, dissento con la sua risposta. In reazione alle critiche avanzate dalla Corte dei conti europea negli ultimi dieci anni, la Commissione si è rivolta ai revisori contabili – e i mezzi di comunicazione l’hanno rilevato – chiedendo loro di cambiare il loro metodo di lavoro per far sì che la relazione sulle spese comunitarie mostrasse cifre più vantaggiose.</p>
      <p sl="en">Nei miei 30 anni di esperienza professionale nel settore contabile e della revisione dei conti, non ho mai visto un organo soggetto a revisione istruire il revisore contabile su come svolgere il proprio lavoro. E adesso come possiamo sapere se una riduzione dell’indice di errore sia riconducibile al cambio di metodologia richiesto dalla Commissione o a un miglioramento dei controlli?</p>
    </intervention>
    <intervention id="2-387-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, la Commissione, come il Parlamento europeo, ha il diritto di esprimere il proprio parere sul processo di audit. Voi state esprimendo il proprio parere, e avete tutto il diritto di farlo. La Commissione è anche un organo politico. Siamo stati eletti da questo Parlamento, abbiamo quindi il diritto di esprimere il nostro parere. Questa non può essere considerata in alcun modo una forma di pressione, a meno che non si considerino anche i vostri commenti alla stregua di pressioni intollerabili.</p>
      <p sl="en">Si tratta di fatto di un esercizio di trasparenza. Pertanto, una volta per tutte, noi rispettiamo profondamente la Corte dei conti, non esercitiamo pressioni sulla Corte dei conti e cerchiamo di fare del nostro meglio per attuare le raccomandazioni di un’istituzione di revisione contabile indipendente qual è la Corte dei conti.</p>
    </intervention>
    <intervention id="2-388-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signor Presidente, Gerusalemme è l’unica, eterna e indivisibile capitale dello Stato ebraico di Israele. Gerusalemme, dal suo confine più orientale a quello più occidentale, è e rimarrà sempre in territorio israeliano.</p>
      <p sl="nl">L’Unione europea ha tutti i diritti di essere orgogliosa di Israele. è l’unica democrazia del Medio Oriente, un’isola circondata da un mare di regimi dittatoriali.</p>
      <p sl="nl">Nella sua battaglia contro la jihad islamica, Israele sta difendendo non solo se stesso, ma anche tutto ciò che rappresenta l’Europa, con i suoi valori giudaico-cristiani. La Commissione non potrà che convenire con me su questo punto.</p>
      <p sl="nl">Pertanto, il sostegno dell’Unione europea allo Stato ebraico di Israele dovrebbe essere indiscutibile. L’Unione europea deve trasmettere alla comunità internazionale un segnale chiaro sul fatto che la rappresentanza diplomatica dell’UE deve semplicemente ed esclusivamente risiedere a Gerusalemme. Per questo mi preme chiedere al Presidente Barroso se conviene con me che l’UE dovrebbe trasferire immediatamente la propria rappresentanza diplomatica in Israele da Ramat Gan alla capitale di Israele, Gerusalemme. Se non è d’accordo con me, mi può spiegare per quale motivo?</p>
      <p sl="nl">Lo stesso dovrebbe ovviamente valere anche per l’ubicazione futura dell’ambasciata europea a Gerusalemme. Siamo in generale contrari a tale ambasciata, ma se dovesse essere istituita, quella israeliana dovrebbe risiedere a Gerusalemme.</p>
    </intervention>
    <intervention id="2-389-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="unknown">Signor Presidente, in primo luogo, conoscete la posizione della Commissione europea su Israele. Appoggiamo appieno l’esistenza di Israele. Come ha ricordato, si tratta di uno Stato democratico in un contesto molto difficile, e riconosciamo pienamente il diritto di Israele ad esistere. Al contempo, vorremmo che Israele rispettasse il diritto all’autodeterminazione del popolo palestinese, e riteniamo che la soluzione migliore consista nella coesistenza di due Stati – Israele e lo Stato palestinese – che si rispettino vicendevolmente e che si attengano al diritto internazionale.</p>
      <p sl="unknown">Per quanto riguarda la questione del cambio della capitale o della nostra rappresentanza in Israele, non vediamo alcun motivo per apportare cambiamenti.</p>
    </intervention>
    <intervention id="2-390-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signor Presidente, la sua risposta naturalmente mi delude, ma di fatto lei si riferisce a Gerusalemme est e al fatto che questa settimana la Commissione ha condannato Israele per aver iniziato a edificare 1 400 abitazioni a Gilo. Ora, mi chiedo come debba reagire nello specifico l’autorità locale di Gerusalemme a tale condanna, visto che riceve domande di permessi edilizi riguardanti sia Gerusalemme est, sia Gerusalemme ovest.</p>
      <p sl="nl">Tale autorità effettivamente rilasciando tali permessi sia agli arabi sia agli israeliani, per entrambe le zone della città, ma quello che la Commissione sta affermando adesso, e ha affermato anche la scorsa settimana, è che gli israeliani di Gerusalemme est devono essere discriminati, in quanto la città è comunque considerata un’entità unica, circostanza che non può essere cambiata, la città è soggetta a un’unica autorità locale. Qual è dunque il vostro messaggio per il consiglio di amministrazione dell’autorità locale di Gerusalemme? Cosa deve rispondere agli israeliani che, secondo una logica perfettamente giustificabile, inoltrano domanda di permessi edilizi relativamente a un’area in cui hanno tutti i diritti di vivere?</p>
    </intervention>
    <intervention id="2-391-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, credo che la posizione dell’Unione europea relativamente agli insediamenti abbia pienamente rispecchiato quella della comunità internazionale, che comprende gli alleati più stretti di Israele. Reputiamo che il modo in cui il governo in carica ha gestito la questione degli insediamenti non sia stato sempre utile in termini di sforzi per il ripristino della pace nella regione.</p>
      <p sl="en">Le sue osservazioni dimostrano per l’appunto il motivo per cui non dovremmo avere una rappresentanza a Gerusalemme, a causa della situazione difficile in cui versa questa città, estremamente importante per Israele e per tutti noi.</p>
      <p sl="en">Vi invito pertanto a riaffermare il nostro impegno per la pace, a continuare a sostenere Israele e, al contempo, a non dimenticare i diritti del popolo palestinese. Anch’esso merita la nostra attenzione e il nostro sostegno.</p>
    </intervention>
    <intervention id="2-392-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Passiamo ora alla seconda parte dell’ora delle interrogazioni, un tema specifico e concreto sull’innovazione e l’energia.</p>
    </intervention>
    <intervention id="2-393-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Signor Presidente, Presidente Barroso, la Commissione sta incoraggiando l’innovazione in svariate aree del nostro sistema energetico. Tra queste figurano i biocarburanti di seconda generazione, la fusione, la fissione di quarta generazione, le reti intelligenti, le fonti di energia rinnovabile in generale, l’efficienza energetica in generale, l’impiego dell’idrogeno nelle celle a combustibile, la cattura, il trasporto e lo stoccaggio del biossido di carbonio, i veicoli elettrici, e l’elenco potrebbe continuare.</p>
      <p sl="es">Le risorse sono scarse, signor Presidente, e non si può fare tutto. Molti europei si chiedono su quali di questi punti si concentrerà la Commissione nelle difficili circostanze attuali, e io oggi voglio esprimerle proprio questa preoccupazione. Su quale o quali di queste priorità porrà l’accento la Commissione?</p>
    </intervention>
    <intervention id="2-394-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, si tratta di una domanda a cui è difficile rispondere, in quanto tutte le priorità sono legate tra loro, pertanto occorre portare a compimento il mercato energetico – ci serve un mercato energetico integrato. In questo modo ci assicureremo anche le energie rinnovabili e l’efficienza energetica: quest’ultima è sicuramente una priorità, ma dobbiamo anche investire nelle tecnologie a basso impiego di carbonio, in quanto sussiste anche una dimensione esterna; dobbiamo perseguire le nostre ambizioni esterne e parlare a una voce con i nostri partner in campo energetico, per quanto possibile.</p>
      <p sl="en">Sono quattro le priorità su cui auspicherei che si concentrasse il Consiglio europeo il 4 febbraio: completamento del mercato energetico e applicazione di tutte le norme in materia di mercato interno; efficienza energetica; tecnologie a basso consumo di carbonio; disponibilità a iniziative congiunte nel caso in cui sia coinvolta la dimensione esterna.</p>
    </intervention>
    <intervention id="2-395-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signor Presidente, in base allo stato attuale delle cose, l’Unione europea deve ridurre le sue emissioni di gas serra del 20 per cento entro il 2020. Tuttavia, a livello politico stiamo anche valutando un traguardo più ambizioso e sappiamo che, a tale proposito, lo scotto lo pagherebbero i settori rientranti nel sistema di scambio dei diritti di emissione (ETS), e l’energia in particolare.</p>
      <p sl="sl">Gradirei pertanto un suo parere personale su quando si verificheranno le condizioni per permetterci di fissare un traguardo persino più ambizioso.</p>
      <p sl="sl">Le chiedo quali misure supplementari dovrebbe introdurre l’Unione europea nel settore dell’energia, o se tali misure comprendono anche le condizioni da lei citate in risposta all’interrogazione del mio onorevole collega.</p>
    </intervention>
    <intervention id="2-396-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, si tratta di un processo anche globale, non soltanto europeo. Cancún ha segnato un passo avanti significativo nei negoziati sul clima. Si è riusciti per lo meno a mantenere in vita il processo multilaterale, e questo è un risultato positivo, ma di fatto non sufficiente dal nostro punto di vista.</p>
      <p sl="en">Per poter progredire e impegnarsi su obiettivi vincolanti, credo che dovremmo chiedere agli altri, segnatamente ai principali inquinatori, le economie in via di sviluppo ed emergenti, di compiere uno sforzo analogo. Fino ad oggi non si sono ancora impegnate in tal senso.</p>
      <p sl="en">Per questo dobbiamo individuare il modo giusto per convincerle a intervenire. Al contempo, i paesi che sono pronti a procedere e ad assumersi ulteriori impegni possono e devono farlo, e la maniera concreta che ho intenzione di proporre al Consiglio europeo il 4 febbraio consiste nel concentrarsi sull’efficienza energetica, un’area in cui siamo rimasti indietro rispetto agli obiettivi prefissati.</p>
      <p sl="en">Per quanto riguarda le rinnovabili, credo che siamo sulla buona strada per conseguire il nostro obiettivo per il 2020, ma non sull’efficienze energetica, che rappresenta infatti un’area concreta in cui mettere a segno maggiori progressi.</p>
    </intervention>
    <intervention id="2-397-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, per garantire sicurezza energetica e costi bassi ai consumatori futuri, l’Europa deve ricorrere a tutti i tipi di energia a basso impiego di carbonio, tra cui la tecnologia per la combustione pulita del carbone – un’area in cui lo sviluppo è stato sinora molto lento. Il Presidente della Commissione può pertanto assicurarci che in futuro proseguirà il sostegno alla ricerca sulla cattura e lo stoccaggio del carbonio?</p>
    </intervention>
    <intervention id="2-398-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, vi posso assicurare che cercheremo di conseguire tale obiettivo. Ma come sapete, sono gli Stati membri ad avere l’ultima parola sui finanziamenti alla ricerca. Tratteremo tale questione quando presenteremo le prospettive finanziarie pluriennali.</p>
      <p sl="en">Spero indubbiamente che gli Stati membri diano la precedenza agli investimenti nelle rinnovabili e nelle tecnologie a basso consumo di carbonio, e si concentrino sulle priorità tecnologiche stabilite nel quadro del piano strategico europeo per le tecnologie energetiche.</p>
      <p sl="en">Lo vogliamo infatti proporre al prossimo Consiglio europeo.</p>
    </intervention>
    <intervention id="2-399-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, Presidente Barroso, ha appena affermato che gli Stati membri stanno conseguendo meno della metà degli obiettivi prefissati in merito al traguardo del 20 per cento di risparmio energetico entro il 2020, perciò perché la Commissione non si impone per rendere tale traguardo vincolante per gli Stati membri?</p>
    </intervention>
    <intervention id="2-400-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, stiamo cercando di imporci. Stiamo cercando di inserire tale questione all’ordine del giorno del prossimo Consiglio europeo. L’efficienza energetica procede ancora a rilento, come lei ha rilevato. La situazione non mi soddisfa e la Commissione intende intervenire per cambiarla.</p>
      <p sl="en">L’efficienza energetica è ora parte integrante dell’obiettivo primario della strategia UE 2020. Sono in corso i colloqui con gli Stati membri per istituire obiettivi nazionali che sostengano tale finalità. Abbiamo già stimato che, con le politiche e misure esistenti, il risparmio nel 2020 non andrà oltre la soglia del 10 per cento.</p>
      <p sl="en">Tuttavia, gli obiettivi indicativi nazionali combinati emersi nelle discussioni su Europa 2020 fanno trapelare un risultato che è evidentemente più ambizioso del 10 per cento, ma che presumibilmente sarà ben al di sotto del 20 per cento. Per tale ragione intendiamo seguire un approccio in due fasi, monitorando da vicino i progressi conseguiti con la realizzazione degli obiettivi nazionali definiti in Europa 2020, e sottoponendo tali progressi a revisione nel 2013. Se da tali revisioni dovesse emergere l’improbabilità di conseguire il nostro obiettivo del 20 per cento, la Commissione valuterà se proporre obiettivi nazionali legalmente vincolanti per il 2020.</p>
    </intervention>
    <intervention id="2-401-000" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">Signor Presidente, Presidente Barroso, vorrei rivolgerle un’interrogazione sull’armonizzazione della tariffa di riacquisto in seno all’Unione. Il Commissario Oettinger, deputato all’energia, sta perseguendo una strategia che, a nostro parere e anche secondo il ministro tedesco dell’Ambiente, segnerebbe la fine del programma di innovazione più efficace che la Germania ha a disposizione nel campo dell’energia rinnovabile.</p>
      <p sl="de">Che cosa intendete fare per impedire che la tariffa di riacquisto tedesca venga distrutta nel nome dell’armonizzazione, impedendo così l’innovazione nell’area dell’energia rinnovabile? Inoltre, cosa intendete fare per garantire che il Commissario Oettinger non prenda tempo in questo modo quando si tratta di efficienza energetica? Non vuole fare nulla fino al 2012, benché lei stesso abbia appena affermato che è già evidente che gli obiettivi non vincolanti non sono sufficienti. Come ha intenzione di accelerare le cose?</p>
    </intervention>
    <intervention id="2-402-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, vorrei innanzi tutto precisare che è il Commissario che sta proponendo questo approccio supplementare all’efficienza energetica, e io confido pienamente nel fatto che stia facendo del proprio meglio per conseguire tale obiettivo. Stiamo anche cercando di collegare tale questione energetica ad altri obiettivi di politica, come la lotta contro il cambiamento climatico.</p>
      <p sl="en">Detto ciò, riteniamo che non si tratti soltanto di fissare degli obiettivi, ma anche di metterli in pratica negli Stati membri, per questo crediamo che sia più opportuno che gli Stati membri stabiliscano i propri obiettivi nazionali per poi decidere come muoverci. Se sono sulla buona strada, bene. Se non lo sono, proporremo per lo meno una legislazione vincolante.</p>
      <p sl="en">Tuttavia, spesso per ottenere dei risultati è meglio partire da obiettivi in un certo senso volontari. Per lo meno, è così che ci siamo mossi in passato, e l’approccio si è dimostrato vincente. Non escludiamo – anzi – la possibilità di introdurre obiettivi vincolanti Stato per Stato, ma cerchiamo prima di attribuire agli Stati membri la responsabilità di tale politica e vediamo come sviluppano la loro strategia.</p>
    </intervention>
    <intervention id="2-403-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, il 4 febbraio si terrà il vertice sull’energia. Al momento, sono due le direttive oggetto di discussione: da una parte la direttiva quadro sulle acque, e dall’altra l’EIP – la direttiva sulle valutazioni dell’impatto ambientale. In entrambi i casi dobbiamo capire come rendere le due varianti compatibili l’una con l’altra nel lungo periodo. Le questioni in gioco sono l’ambiente e la generazione di energia elettrica. Sono del parere che le procedure di approvazione in questo campo non dovrebbero protrarsi oltre l’anno. La Commissione ha proposto un periodo di cinque anni. Vista la situazione attuale, non credo che ci possiamo permettere di mettere in conto cinque anni – che d’altra parte coinciderebbero con un’intera legislatura!</p>
      <p sl="de">La Commissione è disposta ad abbreviare tali tempistiche? è possibile adeguare la direttiva quadro sulle acque in modo tale che, in futuro, le centrali di stoccaggio dell’elettricità possano avere la possibilità di garantire un equilibrio tra l’energia solare da un lato e l’eolica dall’altro?</p>
    </intervention>
    <intervention id="2-404-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, in generale la Commissione desidera accorciare il più possibile i tempi di adozione e attuazione. Il fatto è che gli Stati membri ci chiedono solitamente un periodo di tempo realistico per procedere ad un’attuazione per quanto possibile coerente, evitando distorsioni sul mercato interno, o per lo meno in quello che riteniamo dovrebbe essere il mercato interno. Uno dei punti dolenti del settore energetico è proprio il fatto che vigano ancora normative molto diverse.</p>
      <p sl="en">Sono stati messi a segno dei progressi, e adesso non stiamo ripartendo da zero. Il 4 febbraio verranno trattate le comunicazioni da noi presentate di recente, unitamente al pacchetto storico (penso che a questo punto lo possiamo definire così) sul clima e l’energia da noi presentato anni fa nella mia precedente Commissione.</p>
      <p sl="en">Siamo disponibili a ridurre le tempistiche, ma è importante che gli Stati membri intervengano più o meno contemporaneamente, per evitare tali problemi di distorsione della concorrenza nel mercato interno.</p>
    </intervention>
    <intervention id="2-405-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Signor Presidente, la ricerca e l’innovazione sono essenziali per la competitività delle nostre economie. Lo scorso anno, per la prima volta, un’università europea si è classificata prima nelle tabelle mondiali della ricerca scientifica. Mi riferisco all’Università di Cambridge, che ha sede nella regione da me rappresentata.</p>
      <p sl="en">In quell’ateneo, così come in molti altri istituti e imprese grandi e piccole meno note, ho constatato che vengono svolte ricerche all’avanguardia finanziate dall’Unione nell’ambito del programma quadro con una dotazione di 50 miliardi di euro. Purtroppo, tale programma quadro ha anche la fama di essere il più complesso e burocratico del mondo. Lo scorso autunno, questo Parlamento si è espresso all’unanimità a favore di una serie di raccomandazioni tese a snellire tale burocrazia. Cosa sta facendo la Commissione per attuare tali riforme?</p>
    </intervention>
    <intervention id="2-406-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, vorrei innanzi tutto estendere i miei complimenti all’Università di Cambridge e alla sua regione.</p>
      <p sl="en">In secondo luogo, spero che il suo gruppo mi sostenga nella discussione sul quadro pluriennale per impegni di bilancio appropriati volti a sostenere la ricerca, la tecnologia e l’innovazione a livello europeo. Cambridge è una delle università più avanzate del mondo, ma ci sono altri atenei nelle regioni più povere d’Europa che purtroppo non godono delle medesime possibilità di accesso.</p>
      <p sl="en">Terzo punto, la semplificazione rappresenta di fatto una delle nostre priorità per l’energia e l’innovazione e, in questo caso, per la ricerca. Inoltre, parleremo di innovazione in un altro frangente in seno al Consiglio europeo. Sicuramente è una delle nostre priorità, e siamo lieti di poter contare sull’appoggio del Parlamento europeo in tal senso. Auspichiamo inoltre di ricevere il sostegno della Corte dei conti e di altre istituzioni. è importante comprendere quanto sia importante per gli scienziati non sprecare tanto tempo sulla documentazione e dedicare invece maggior tempo a quello che sanno fare meglio, vale a dire sulla ricerca.</p>
    </intervention>
    <intervention id="2-407-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, Presidente Barroso, nel nome del consolidamento finanziario, i cosiddetti programmi di austerità stanno esacerbando le disparità nell’Unione europea, promuovendo politiche antisociali, mettendo a rischio i diritti dei lavoratori e tagliando gli investimenti pubblici, soprattutto nell’area dell’innovazione e dell’energia.</p>
      <p sl="pt">Vale a dire che se continueranno a essere applicate le medesime linee guida, politiche e pressioni al Portogallo e ad altri paesi con economie più fragili, le divergenze si acuiranno e la situazione degenererà a causa della mancata solidarietà dell’Unione europea.</p>
      <p sl="pt">La domanda da porsi è pertanto la seguente: quali misure verranno adottate per cambiare la situazione, per garantire efficacemente il sostegno all’innovazione in paesi come il Portogallo e altri, nei quali non sono previsti investimenti pubblici sufficienti in tali aree e, alla luce dei prezzi elevati praticati e dalle difficoltà riscontrate in molti campi, per garantire l’accesso all’energia di privati e industrie?</p>
    </intervention>
    <intervention id="2-408-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Signor Presidente, onorevole Figueiredo, conosce la nostra posizione sul consolidamento di bilancio, particolarmente irrinunciabile per un paese come il Portogallo, che deve affrontare determinati problemi legati al debito sovrano, ma che va preso in considerazione anche per l’Unione europea in generale. Tuttavia, nelle raccomandazioni da noi formulate in un documento testè pubblicato, abbiamo esortato gli Stati membri a non ridurre gli investimenti nell’istruzione e nella ricerca, laddove possibile, e soprattutto non nel settore energetico. Inoltre, alcuni Stati membri hanno intrapreso questo cammino con ottimi risultati: si tratta di Stati membri che stanno attuando iniziative di consolidamento di bilancio ma che al contempo stanno persino incrementando i finanziamenti alla ricerca e all’istruzione.</p>
      <p sl="pt">Per quanto riguarda i paesi con maggiori difficoltà finanziarie, dobbiamo muoverci in modo da non dimenticare la solidarietà e la coesione. Per questo non mi stancherò di perorare la causa della coesione economica, sociale e territoriale a livello europeo. La solidarietà è importante. La solidarietà non può essere una parola vuota. Dobbiamo, perdonatemi l’espressione, rendere operativa la solidarietà.</p>
    </intervention>
    <intervention id="2-409-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, l’innovazione cambierà la nostra economia e la nostra società e dovrebbe anche creare occupazione; ciò rende l’innovazione una delle iniziative più importanti dell’Unione europea. Chiederei pertanto a tutte le Direzioni generali della sua Commissione di adottare congiuntamente un approccio più onnicomprensivo. Ad esempio, sono di fatto in corso partenariati sull’innovazione che rientrano principalmente nel mandato di un’unica Direzione generale. Tuttavia, l’approccio dev’essere più olistico. Ritengo inoltre che i fondi andrebbero maggiormente unificati e che dovremmo impedire la frammentazione. La situazione ideale sarebbe istituire un unico fondo che comprenda anche i fondi strutturali. Vi chiedo di riflettere attentamente su questo punto e di imprimere, in cooperazione con gli Stati membri, un unico, forte slancio all’innovazione.</p>
      <p sl="nl">Ancora un appunto sull’energia. Di solito tendiamo a prediligere il contesto più ampio. Anche per l’innovazione va considerato il contesto più ampio, ma talvolta la risposta è da ricercarsi nelle piccole cose. Mi pare che venga prestata pochissima attenzione all’energia generata a livello locale, che invece è vitale per la responsabilizzazione dei nostri cittadini. Posso pertanto unirmi a tutti i miei onorevoli colleghi per chiedervi di istituire obiettivi vincolanti?</p>
    </intervention>
    <intervention id="2-410-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, vi preoccupa, a ragione, il problema dell’assenza di sinergie a livello europeo. Per questo mi aspetto che il Consiglio europeo affronti la questione in maniera completa.</p>
      <p sl="en">Di fatto, i partenariati europei per l’innovazione sono uno strumento per creare sinergie tra programmi già esistenti ai livelli europeo, nazionale e regionale. Riunendoli sotto un unico ombrello, credo che potremo attingere al loro potenziale innato di innovazione per formulare soluzioni europee che affrontino le sfide della comunità.</p>
      <p sl="en">Uno degli obiettivi consiste pertanto nell’accelerare la transizione dalla ricerca al mercato, dalle innovazioni orientate al mercato a prodotti e servizi orientati al mercato.</p>
      <p sl="en">In questo modo si incentiverà la partecipazione. Di conseguenza, siamo alla ricerca – nella Commissione e ora con gli Stati membri – di questo approccio onnicomprensivo all’innovazione, esulando da portafogli delle Direzioni generali e persino dalla provenienza nazionale.</p>
    </intervention>
    <intervention id="2-411-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, secondo le ricerche scientifiche pubblicate nella stampa internazionale e, di recente, con una maggiore frequenza nella stampa greca, israeliana e cipriota, nel mar Egeo a sud dell’isola di Creta vi sono giacimenti estesi di gas naturale e di petrolio. Sono pertanto presenti risorse energetiche nell’area territoriale dell’Unione europea, all’interno dei suoi confini territoriali.</p>
      <p sl="el">Alla luce di ciò, la Commissione europea come intende incoraggiare e sostenere la ricerca per localizzare e sfruttare tali fonti di energia che possono comunque essere trasportate più facilmente nell’Unione europea, meglio di quanto possa fare qualsiasi oleodotto o gasdotto in via di realizzazione?</p>
      <p sl="el">Vorrei cogliere l’occasione, signor Presidente e signor Presidente della Commissione, che vi considero molto fortunati, alla luce di quanto vi ha riservato il destino. Lei, signor Presidente, è a capo di un Parlamento dotato di poteri più ampi dopo l’applicazione del trattato di Lisbona e lei, signor Presidente della Commissione, sta gestendo un’importante crisi economica in Europa. Appoggio tutte le azioni intraprese dal Presidente Barroso in tal senso, ma vorrei aggiungere una cosa: esiste anche il metodo americano, il metodo dell’alleggerimento quantitativo. Vi invito a esplorare la …</p>
      <a text="(Il Presidente interrompe l’oratore)"/>
    </intervention>
    <intervention id="2-412-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="unknown">Signor Presidente, ha interrotto l’onorevole deputato proprio quando stava per dire qualcosa di bello sul mio conto, e per questo lo ringrazio.</p>
      <p sl="unknown">Per quanto riguarda la prima parte del suo intervento, non abbiamo i mezzi – e non è una nostra attuale priorità – per esplorare o per sostenere l’esplorazione di altre fonti di energia in Europa. La nostra priorità in termini di infrastruttura consiste nello stabilire delle interconnessioni, in quanto ciò presenta una dimensione europea cruciale.</p>
      <p sl="unknown">Formuleremo proposte sul tema al Consiglio europeo. Qualche risultato è stato già raggiunto – cito ad esempio il BEMIP, il piano di interconnessione del mercato energetico del Baltico, per i paesi baltici. Al momento siamo anche al lavoro con i paesi dell’Europa centrale e orientale per stabilire, se possibile, delle interconnessioni nord-sud, e le cose procedono secondo i piani. Mi sono appena recato in Azerbaijan e Turkmenistan in relazione al corridoio meridionale del gas, un nuovo, potenziale mezzo di fornitura dell’energia – in questo caso, il gas– all’Europa. è qui che ritengo che l’Unione europea possa effettuare investimenti nelle infrastrutture energetiche.</p>
    </intervention>
    <intervention id="2-413-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Signor Presidente, Presidente Barroso, la Commissione ha presentato un’iniziativa a me oltremodo gradita per migliorare l’infrastruttura energetica in tutta l’Unione europea – in termini sia di reti elettriche, sia di interconnessioni per le reti del gas. Secondo la vostra relazione, i costi dovrebbero aggirarsi sui 200 miliardi di euro. La relazione precisa inoltre che circa metà dell’importo, cioè 100 miliardi di euro, proverrà dal settore privato. La domanda che vorrei rivolgerle è la seguente: i restanti 100 miliardi di euro che serviranno per migliorare le reti energetiche entro il 2020 – da dove verranno attinti tali fondi? Saranno fondi comunitari, saranno obbligazioni emesse specificamente per tale progetto, o altre fonti di finanziamento? Grazie.</p>
    </intervention>
    <intervention id="2-414-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, lei ha affermato giustamente che serviranno 200 miliardi di euro di investimenti per le infrastrutture del gas e le reti elettriche di qui al 2020. Si stima che 100 miliardi di euro dell’investimento totale dovranno essere reperiti in tempo facendo affidamento solo sul mercato, mentre gli altri 100 miliardi di euro necessiteranno di un’azione pubblica per autorizzare e utilizzare il capitale privato necessario.</p>
      <p sl="en">Per questo la nostra proposta attuale prevede, a titolo di esempio, l’unbundling. Stiamo proponendo molte misure che renderebbero tale investimento privato più utile e razionale. Esamineremo inoltre con maggiore attenzione le pratiche di regolamentazione tariffaria, al fine di applicare i principi di un’adeguata allocazione dei costi.</p>
      <p sl="en">Per colmare il restante divario, la Commissione propone un nuovo strumento finanziario a sostegno di progetti di interesse europei per la nuova prospettiva finanziaria dopo il 2013. Oltre alle sovvenzioni, potrebbero essere proposte altre soluzioni innovative basate sul mercato quali partecipazioni azionarie, garanzie e prestiti per partenariati pubblici-privati. Come sapete, ho già citato i fondi europei derivanti da obbligazioni concepite specificamente per questo genere di progetti.</p>
    </intervention>
    <intervention id="2-415-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, Presidente Barroso, la direttiva 77/2001/CE fissa la definizione di fonti rinnovabili per individuare quelle per le quali sono ammissibili degli incentivi pubblici.</p>
      <p sl="it">Dalle fonti rinnovabili è escluso l'incenerimento della parte non biodegradabile dei rifiuti. L'Italia, sin dal 1992, ha incentivato attraverso un aumento della bolletta energetica dei cittadini la costruzione di inceneritori, scientificamente dannosi per la salute e per l'ambiente e per questo posti dall'Unione europea come opzione residuale per la gestione integrata di rifiuti. Con riferimento a questi incentivi, ci sono state ben due procedure di infrazione e, nonostante formali interventi legislativi, in Italia l'incenerimento di rifiuti viene ancora oggi incentivato come assimilato alle rinnovabili, uno su tutti il caso di Acerra.</p>
      <p sl="it">Mi rendo conto che potrà risultarle difficile ricordare i dettagli della situazione dei Cip 6, è per questo che ho presentato un'interrogazione scritta. Le domando però di confermarmi che non è possibile incentivare come rinnovabile l'incenerimento di rifiuti non biodegradabili e che non è prevista alcuna deroga in tal senso.</p>
      <p sl="it">Inoltre, vorrei sapere se non risulta incoerente che la direttiva rifiuti ponga l'incenerimento come opzione residuale per lo smaltimento dei rifiuti, mentre la direttiva 77/2001 incentiva come fonte rinnovabile l'incenerimento. La Commissione prevede un intervento di revisione a questo proposito?</p>
    </intervention>
    <intervention id="2-416-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, come ha giustamente rilevato l’onorevole Alfano, si tratta di un’interrogazione che richiede una risposta dettagliata. Non posso essere a conoscenza dei dettagli di tutte le procedure di infrazione. Permettetemi di ricordarvi – credo che sia importante – che soltanto per l’energia e il mercato interno abbiamo attualmente in corso 77 procedure di infrazione con gli Stati membri in generale e 55 sul mercato interno. Se mi trasmetterà la sua interrogazione per iscritto, sarò più che lieto di risponderle per iscritto.</p>
    </intervention>
    <intervention id="2-417-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, innovazione, protezione del clima, energia rinnovabile – se si legge la strategia UE 2020, si può avere veramente l’impressione che l’UE prenda molto seriamente le proprie misure di politica ambientale ed energetica. Tuttavia, se si guarda oltre la facciata della protezione ambientale, emerge molto rapidamente una strategia energetica molto diversa: l’energia atomica quale fonte energetica cosiddetta meno inquinante. Nel rispondermi a un’interrogazione che gli avevo rivolto, il Commissario Oettinger ha messo in chiaro la propria posizione affermando che l’energia nucleare sta attualmente offrendo un contributo importante alla generazione di elettricità a basso impiego di carbonio nell’UE e continuerà a farlo nell’immediato futuro. La Commissione europea non ha in programma una direttiva sulla durata delle centrali nucleari. E tutto questo 25 anni dopo Chernobyl – festeggeremo infatti un anniversario molto triste il 26 aprile.</p>
      <p sl="de">La mia domanda, Presidente Barroso, è la seguente: crede anche lei che possiamo veramente – e con la coscienza pulita – vendere energia atomica ai cittadini europei quale forma pulita di energia meno dannosa per il clima?</p>
    </intervention>
    <intervention id="2-418-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, conoscete la posizione della Commissione sull’energia nucleare. Nel pieno rispetto della sussidiarietà in questo settore, alcuni Stati membri ce l’hanno e altri no. Nessuno è obbligato a utilizzare l’energia nucleare ma, di fatto, è vero che l’energia nucleare, in termini di cambiamento climatico, è meno inquinante di altre fonti di energia.</p>
      <p sl="en">Detto ciò, alla Commissione competono determinati obblighi ai sensi del trattato Euratom. Agli albori dell’Unione europea c’era la comunità Euratom, e la Commissione ha non solo il diritto, ma anche il dovere di fornire assistenza agli Stati membri che la richiedono nei campi della sicurezza nucleare o della ricerca su problematiche inerenti il nucleare. Ed è sicuramente quello che intendiamo fare.</p>
    </intervention>
    <intervention id="2-419-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Signor Presidente, ci porta un messaggio ottimista dall’Azerbaijan e dal Turkmenistan. L’unica cosa che manca sono le cifre. Mi rendo conto che, in questa fase, non si possono stabilire cifre con l’Azerbaijan e il Turkmenistan in termini di milioni di metri cubi di gas, ma la Commissione dispone di stime o aspettative proprie, ovviamente non vincolanti, che indichino se sarà in grado di assicurare il corridoio meridionale nel suo complesso o il Nabucco in particolare, che dovrebbe fornire 31 milioni di metri cubi?</p>
    </intervention>
    <intervention id="2-420-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, dalla visita in Azerbaijan e Turkmenistan è emerso l’impegno chiaro di entrambi i paesi ad appoggiare incondizionatamente l’Unione europea per quanto riguarda il corridoio meridionale. Ho di fatto sottoscritto una dichiarazione congiunta con il Presidente dell’Azerbaijan Aliyev, e il Presidente del Turkmenistan Berdimuhamedov ha dichiarato pubblicamente di essere pronto a fornire gas a sufficienza per il fabbisogno europeo – addirittura oltre il nostro attuale fabbisogno.</p>
      <p sl="en">Detto ciò, ci sono altri problemi da affrontare: alcuni riguardano le decisioni commerciali prese dalle società coinvolte, altri il modo in cui si possono realizzare e sviluppare i diversi gasdotti. Tuttavia, se gli Stati membri dell’Unione europea si dimostreranno disponibili a collaborare con tali paesi e altri per rendere fattibile tale progetto – il Nabucco o altri progetti nel corridoio meridionale – ci sarà gas a sufficienza per il fabbisogno comunitario.</p>
    </intervention>
    <intervention id="2-421-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, poiché sempre più famiglie europee, soprattutto nel contesto della crisi economica e dell’ascesa del tasso di disoccupazione, spendono più del 10 per cento del loro reddito mensile per le bollette dell’energia, vorrei chiederle quali misure specifiche intende prendere la Commissione europea per ridurre la povertà energetica.</p>
      <p sl="ro">Le vorrei anche chiedere se intendete aumentare sensibilmente la percentuale del Fondo europeo per lo sviluppo regionale che può essere impiegata dagli Stati membri per migliorare l’efficienza energetica residenziale, a partire dalla prospettive finanziarie future.</p>
    </intervention>
    <intervention id="2-422-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, la legislazione in materia di mercato interno dell’energia stabilisce standard elevati di tutela del consumatore per quanto riguarda l’erogazione di un servizio minimo, la trasparenza della fatturazione, una gestione efficace delle lamentele e così via, e garantisce ai consumatori di poter scegliere. Potrei citare molte altre aree in cui stiamo proponendo misure che si occupano direttamente di questioni che stanno a cuore ai consumatori.</p>
      <p sl="en">Per quanto riguarda una riduzione delle bollette energetiche, riteniamo che, per lo meno nel medio termine, in un mercato dell’energia veramente integrato la concorrenza autentica possa conseguire risultati migliori di quelli attuali, che denotano molti cattivi funzionamenti ed esempi di posizioni di mercato dominanti.</p>
      <p sl="en">Per quel che concerne il finanziamento di progetti in materia di sicurezza energetica, come vi dicevo poc’anzi, intendiamo sicuramente proporlo nelle prossime prospettive finanziarie. Parte di tali fondi deve provenire da soluzioni del mercato, ma parte deve essere generata dagli investimenti pubblici. La Commissione europea sta mettendo a punto alcune proposte in questa direzione per le prossime prospettive finanziarie.</p>
    </intervention>
    <intervention id="2-423-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Colleghi, grazie della discussione sull’innovazione e l’energia, un tema molto importante, come sappiamo molto bene. Ringraziamo anche lei, signor Presidente della Commissione. Oggi è la seconda volta che partecipa a una discussione difficile in seno al Parlamento europeo.</p>
    </intervention>
  </section>
  <section id="creitem19" title="13. Diritti dei pazienti relativi all’assistenza sanitaria transfrontaliera (discussione)">
    <intervention id="2-426-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la raccomandazione per la seconda lettura della commissione per l’ambiente, la sanità pubblica e la sicurezza alimentare sulla posizione del Consiglio in prima lettura in vista dell’adozione della direttiva del Parlamento europeo e del Consiglio concernente l’applicazione dei diritti dei pazienti relativi all’assistenza sanitaria transfrontaliera [11038/2/2010 - C7-0266/2010 - 2008/0142(COD) ]</p>
      <p sl="unknown">(Relatore: Françoise Grossetête) (A7-0307/2010).</p>
    </intervention>
    <intervention id="2-427-000" speaker_id="2025" name="Françoise GROSSETÊTE" is_mep="True" mode="spoken" role="relatore" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, parlerò per quattro minuti e utilizzerò i due minuti che rimangono per intervenire alla fine della discussione.</p>
      <p sl="fr">Signor Presidente, Presidente Győri, Commissario, finalmente vediamo la luce in fondo al tunnel per questo tema, estremamente importante per i pazienti.</p>
      <p sl="fr">Non potevamo più convivere con una situazione confusa in cui il diritto viene decretato dalla Corte di giustizia dell’Unione europea. La direttiva stabilisce ora delle norme chiare per la mobilità dei pazienti in seno all’Europa. Che tipo di cura si può ricevere all’estero? Come e sulla base di quali criteri avviene il rimborso? Come vengono ripartite le responsabilità tra lo Stato membro di affiliazione e il paese membro di cura? Tutte le risposte a queste domande sono ora inserite nel progetto di direttiva.</p>
      <p sl="fr">Consentitemi innanzi tutto di ringraziare la Presidenza belga per il lavoro eccellente svolto nel corso dei negoziati. La sua capacità di persuasione ha svolto un ruolo decisivo, perché va evidenziato che diversi Stati membri non volevano questa direttiva. Credo che fosse una questione di irresponsabilità.</p>
      <p sl="fr">Mi preme inoltre rendere omaggio al mio amico ed ex eurodeputato Bowis, che siede nella galleria. In veste di relatore in prima lettura, è stato anche coinvolto nella formulazione di questa direttiva e si è sempre battuto per i diritti dei pazienti. Inoltre, vorrei naturalmente ringraziare anche il Commissario Dalli e i miei relatori ombra, che hanno offerto tutti un contributo molto attivo alla conclusione dei negoziati, e senza i quali nulla sarebbe stato possibile.</p>
      <p sl="fr">Qual è la posta in gioco per i pazienti? I progressi in campo medico significano che l’assistenza sanitaria non può essere fornita a livello locale per tutte le patologie e che talvolta va erogata a livello transfrontaliero. Mi riferisco a pazienti che vivono in regioni di confine, in cui l’assistenza sanitaria erogata all’estero è talvolta più vicina di quella del loro paese di residenza. Un altro caso è quello in cui uno Stato membro offre maggiori risorse e competenze, come ad esempio per determinate cure altamente specializzate.</p>
      <p sl="fr">Infine, per alcuni cittadini potrebbe essere semplicemente più comodo ricevere assistenza sanitaria al di fuori del loro paese di affiliazione perché hanno dei parenti che vivono in un altro paese membro. I consumatori, i lavoratori, gli studenti e adesso anche i pazienti potranno beneficiare dei diritti di mobilità in seno all’Unione grazie a una legislazione chiara.</p>
      <p sl="fr">L’idea non è ovviamente quella di incoraggiare un qualsiasi tipo di turismo medico, in quanto i sistemi di sicurezza sociale, la loro organizzazione e la loro gestione continuano a rientrare nella piena responsabilità degli Stati membri. In generale, i pazienti potranno ora ricevere tutta l’assistenza sanitaria a cui hanno diritto nel loro paese in un altro paese membro ed essere rimborsati fino al livello di costi previsto dal loro stesso sistema.</p>
      <p sl="fr">Per le terapie ospedaliere che prevedono un pernottamento o l’utilizzo di tecnologie specializzate o altamente costose, lo Stato membro può stabilire un sistema di autorizzazione preventiva. Ciò permetterà di tener conto delle esigenze di pianificazione e investimento degli Stati membri nella loro struttura sanitaria. Il Parlamento è riuscito a garantire che le condizioni in base alle quali viene respinta l’autorizzazione preventiva siano limitate e inserite in una lista completa, per dare ai pazienti la certezza del diritto.</p>
      <p sl="fr">Il Parlamento ha messo a segno dei progressi anche su altri aspetti: ogni Stato membro dovrà istituire dei punti di contatto nazionali per fornire ai pazienti le migliori informazioni e orientamenti possibili sulla base delle loro esigenze. Ogni punto di contatto nazionale fungerà da sportello unico e dovrà collaborare con gli altri punti di contatto nazionali. In questo modo, i pazienti riceveranno informazioni chiare e accurate.</p>
      <p sl="fr">Alla questione del rimborso, che di fatto rappresenta un ostacolo fondamentale, sono stati apportati notevoli miglioramenti, e può essere utilizzato un meccanismo di compensazione, come accade attualmente nel caso del regolamento (CE) 883/2004 sulla sicurezza sociale, oppure il paziente dovrà pagare anticipatamente e verrà rimborsato il più celermente possibile.</p>
      <p sl="fr">Siamo infine riusciti a garantire che i pazienti affetti da malattie rare non vengano abbandonati a se stessi, bensì possano accedere a competenze esterne per la diagnosi della malattia e la certezza che venga concessa l’autorizzazione preventiva per l’assistenza sanitaria.</p>
      <p sl="fr">Concluderò affermando che, grazie alla cooperazione europea in aree quali le reti di riferimento europee, i pazienti potranno accedere a cure altamente specializzate, allo scopo di incoraggiare la condivisione delle esperienze e migliorare i risultati, la diagnosi e le terapie nell’interesse dei pazienti.</p>
      <p sl="fr">Ecco perché oggi possiamo affermare di aver conseguito il nostro obiettivo, e vorrei ringraziare nuovamente tutti i miei onorevoli colleghi. Potrei dire che questa direttiva contribuisce a costruire un’Europa della salute.</p>
    </intervention>
    <intervention id="2-428-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signor Presidente, onorevole Grossetête, onorevoli deputati, vorrei proseguire nella mia lingua madre, l’ungherese.</p>
      <p sl="hu">Mi fa molto piacere poter partecipare alla discussione sulla direttiva concernente l’applicazione dei diritti dei pazienti relativi all’assistenza sanitaria transfrontaliera. è un momento molto importante perché oggi, dopo due anni e mezzo, si stanno concludendo le nostre discussioni sull’atto legislativo in oggetto. Vorrei innanzi tutto esprimere i miei ringraziamenti a tutti coloro che hanno reso possibile il raggiungimento di questo importantissimo accordo. In primo luogo, ringrazio i membri passati del trio di presidenza, il Belgio e il suo predecessore, la Spagna, per il lavoro eccellente con cui hanno contribuito al raggiungimento di questo compromesso nel Consiglio. Inoltre, a nome del Consiglio, vorrei ringraziare il Parlamento europeo per la cooperazione eccellente e la volontà di trovare un compromesso, da cui è scaturito questo accordo. Sono certa che l’accordo si tradurrà in numerosi vantaggi per i pazienti dell’Unione europea, e che costituisca un altro passo in avanti importante per la garanzia dei diritti dei pazienti europei.</p>
      <p sl="hu">Come tutti ricorderemo, il dialogo tra le tre istituzioni non è stato facile, ma è sempre stato costruttivo e orientato ai risultati, fino alla fine, ed è stato pervaso dallo spirito del compromesso. Prendo atto del fatto che nemmeno le discussioni in seno al Parlamento europeo sono state semplici, e che la relazione su cui voterete domani è il risultato di un compromesso anche tra i gruppi politici parlamentari. Vorrei pertanto esprimere anche il mio apprezzamento a tutti coloro il cui lavoro ha contribuito alla definizione di un’unica posizione in Assemblea e, in particolare, all’onorevole Grossetête, al cui fianco siedo da quasi un anno qui in Aula, e a tutti i co-relatori, senza la cui cooperazione non saremmo riusciti a portare a termine il processo legislativo.</p>
      <p sl="hu">Sono convinta che il testo adottato creerà un equilibrio adeguato tra i diritti dei pazienti relativamente all’assistenza sanitaria transfrontaliera e gli obblighi degli Stati membri di organizzare ed erogare i servizi di assistenza sanitaria e le cure mediche. Nel corso delle consultazioni tra le tre istituzioni, sono state individuate soluzioni accettabili per tutti per diverse questioni politiche. Abbiamo soprattutto trovato un accordo sulle questioni relative alla qualità e alla sicurezza dei servizi sanitari. Abbiamo stabilito i criteri per l’autorizzazione preventiva e delineato le condizioni generali applicabili per il rimborso dei costi dell’assistenza sanitaria transfrontaliera.</p>
      <p sl="hu">Ci siamo inoltre accordati su questioni relative alla cura dei pazienti affetti da malattie rare, nonché su un’ulteriore cooperazione tra gli Stati membri in relazione ai sistemi di sanità elettronica. Il Consiglio ritiene che abbiamo conseguito il risultato più importante, segnatamente il consolidamento della giurisprudenza della Corte di giustizia europea in materia di libera circolazione di beni e servizi nell’area dell’assistenza sanitaria. Sussistono tuttavia altri fattori importanti che potrebbero contribuire a facilitare l’accesso dei pazienti ai servizi di assistenza sanitaria transfrontaliera in futuro. Tra questi figurano i punti di contatto nazionali che dovranno essere creati dagli Stati membri e che serviranno a fornire informazioni ai pazienti.</p>
      <p sl="hu">Inoltre, altri passi significativi sono il reciproco riconoscimento delle prescrizioni tra gli Stati membri, nonché l’assistenza e la cooperazione reciproche. Infine ma non da ultimo, la direttiva chiarirà il rapporto con il regolamento (CE) 883/2004 sul coordinamento dei sistemi di sicurezza sociale, garantendo così ai pazienti una maggiore certezza del diritto. Nel corso della trasposizione della direttiva, gli Stati membri si ispireranno a principi che sono già stati riconosciuti dal Parlamento europeo, dal Consiglio e dalla Commissione in diverse occasioni. Sono i principi di universalità, il diritto a cure di buona qualità, all’equità e alla solidarietà. Vorrei inoltre aggiungere che questa volta riusciremo anche a prendere una decisione su misure che sono efficienti e che, nel contempo, migliorano la competitività.</p>
      <p sl="hu">Signor Presidente, onorevoli parlamentari, la Presidenza ungherese si impegnerà per far sì che il Consiglio adotti quest’atto legislativo il prima possibile. In base alla procedura giuridica, il Consiglio adotterà il testo dopo il consueto perfezionamento giuridico e linguistico, e a quel punto la direttiva potrà essere pubblicata nella Gazzetta ufficiale dell’Unione europea il prima possibile. Grazie molte, e consentitemi di complimentarmi ancora una volta con tutti coloro il cui lavoro ha contribuito alla creazione di questa direttiva.</p>
    </intervention>
    <intervention id="2-430-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signor Presidente, vorrei complimentarmi col Parlamento per questo traguardo importante, vale a dire il raggiungimento di un accordo sulla direttiva in oggetto. Sono particolarmente grato alla relatrice, onorevole Grossetête, e ai relatori ombra per il duro lavoro e l’impegno nei confronti dei diritti dei pazienti. Vorrei inoltre ringraziare le due precedenti presidenze – Spagna e Belgio – per l’arduo lavoro svolto al fine di portare a compimento tale fascicolo.</p>
      <p sl="en">A mio parere, la nuova direttiva si tradurrà in un insieme coerente e uniforme di norme per i pazienti di tutta Europa. Inaugurerà inoltre una nuova fase di cooperazione tra i 27 sistemi sanitari nazionali.</p>
      <p sl="en">La via che ha condotto alla conclusione soddisfacente di oggi è stata tutt’altro che semplice. Mi ricordo che l’anno scorso, quando mi sono insediato, mi era stato detto che i negoziati sulla direttiva si trovavano a un punto morto. La direttiva rappresenta un esempio illuminante della necessità di leadership politica: dimostra che, con coraggio e determinazione, è possibile prendere decisioni che sono importanti per i nostri cittadini. Credo che i legislatori non debbano permettere alla Corte di giustizia di decidere al loro posto, né consentire che i cittadini non possano veder riconosciuti i loro diritti se non ricorrendo ai tribunali.</p>
      <p sl="en">La Corte ha riconosciuto il diritto alla mobilità dei pazienti ai sensi del trattato. è compito del legislatore decidere come garantire l’applicazione di tali diritti.</p>
      <p sl="en">Consentitemi ora di esprimervi qualche osservazione sulla direttiva. In primo luogo, la stessa chiarisce che tutti gli Stati membri hanno il dovere di investire a livello nazionale per fornire tempestivamente ai propri cittadini l’assistenza sanitaria di cui hanno bisogno.</p>
      <p sl="en">La direttiva contribuirà pertanto a ridurre le disuguaglianze in termini di accesso alle cure, contribuendo a limitare i ritardi in tutta l’UE. I pazienti potranno richiedere l’assistenza sanitaria di base a fornitori da essi scelti in tutta Europa. Per quanto riguarda le cure ospedaliere, la direttiva prevede che, nel caso in cui il ritardo – intendo dire il tempo di attesa per una determinata terapia – sia eccessivo, il paziente potrà scegliere un fornitore di un altro Stato membro ed essere rimborsato. Andrà tuttavia attentamente valutato e definito il significato preciso dell’espressione “tempo di attesa accettabile”.</p>
      <p sl="en">Rispetto alla legislazione esistente, il progresso più saliente di questa direttiva è che i pazienti potranno scegliere il proprio fornitore di assistenza sanitaria e avere accesso a informazioni sulla qualità e sicurezza del trattamento che riceveranno. Vi assicuro che la Commissione vigilerà con attenzione sul modo in cui gli Stati membri recepiranno la direttiva in tal senso.</p>
      <p sl="en">In secondo luogo, la direttiva garantirà ai pazienti l’accesso a informazioni sui loro diritti e sull’assistenza sanitaria transfrontaliera – informazioni convalidate dai punti di contatto nazionali, e non derivanti da iniziative private, attinte su Internet o da altre fonti.</p>
      <p sl="en">In terzo luogo, nel campo della qualità delle cure, la direttiva offre trasparenza e attribuzione delle responsabilità in relazione agli standard nazionali. In tal modo, si dovrebbe gradualmente pervenire a una certa convergenza sulla qualità e sicurezza delle cure in tutta Europa.</p>
      <p sl="en">Infine, la direttiva getta le fondamenta per una collaborazione europea nel campo della salute. Benché le reti di cooperazione istituite dalla direttiva siano volontarie, sono convinto che tutti gli Stati membri si renderanno conto che hanno molto da guadagnare dalla collaborazione. è una questione di solidarietà europea. Conto pertanto sugli Stati membri per l’avvio di iniziative di cooperazione in aree chiave, quali la sanità elettronica e le valutazioni delle tecnologie sanitarie.</p>
      <p sl="en">La direttiva prevede inoltre centri di riferimento europei che faciliteranno la condivisione delle competenze e la loro diffusione in tutta Europa. A mio avviso, questi centri possono portare a un miglioramento dell’assistenza sanitaria per i nostri cittadini.</p>
      <p sl="en">Signor Presidente, signor ministro, onorevoli deputati, il compromesso finale che abbiamo oggi davanti a noi rispecchia lo spirito essenziale e la finalità fondamentale di questa direttiva: rafforzare i diritti dei pazienti all’assistenza sanitaria transfrontaliera tenendo contemporaneamente conto della sostenibilità dei sistemi sanitari. Oggi è una giornata memorabile per la costruzione di una “Europa della salute”.</p>
      <p sl="en">Vorrei concludere con la seguente dichiarazione su un aspetto istituzionale del testo:</p>
      <p sl="en">“La Commissione nutre dei dubbi sul fatto che alcuni degli atti futuri che l’atto legislativo le ha concesso il potere di adottare siano atti di esecuzione. Al momento di esercitare i suoi poteri di esecuzione, la Commissione, sulla base dei poteri ad essa concessi, non adotterà atti che considera atti delegati ai sensi dell’articolo 290 del trattato sul funzionamento dell’Unione europea”.</p>
    </intervention>
    <intervention id="2-431-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">a nome del gruppo PPE. – Signor Presidente, Presidente Győri, Commissario Dalli, onorevoli colleghi, oggi è una giornata veramente importante per i pazienti di tutta Europa. Era del tutto inaccettabile che la Corte di giustizia dell’Unione europea avesse concesso ai pazienti il diritto di recarsi in un altro Stato membro, ma che molti paesi membri non avessero messo in pratica tale sentenza.</p>
      <p sl="de">L’unica alternativa per ogni paziente è stata intraprendere le vie legali e di arrivare persino a presentare le proprie istanze individuali dinanzi alla Corte di giustizia. Lo ritengo un approccio cinico, perché non stiamo parlando di persone in salute. Sono cittadini malati, altrimenti non avrebbero bisogno di cure e, nel peggiore dei casi, potrebbero morire prima della sentenza della Corte sulla loro istanza. Per questo è giunto il momento di fare luce sulla situazione giuridica.</p>
      <p sl="de">L’onorevole Grossetête e tutte le altre persone coinvolte hanno anche conseguito ottimi risultati per i pazienti nei paesi in cui la sentenza è stata attuata in misura maggiore o minore, tra cui l’istituzione di punti di contatto nazionali e di reti di riferimento europee. Ne è conseguito un miglioramento della situazione nei paesi in cui la sentenza della Corte è stata applicata in linea di principio, e tale miglioramento si è esplicitato in un progresso verso un’Europa dei pazienti e un’Europa della salute, come ricordato dal Commissario.</p>
      <p sl="de">Non mi rimane molto tempo, pertanto vorrei utilizzare gli ultimi 15 secondi per ringraziare la relatrice, i relatori ombra, il Commissario Dalli, che si è veramente impegnato su questo fronte e, soprattutto, l’onorevole Bowis, che ci segue dalla galleria e che è il fautore di questa direttiva. I miei ringraziamenti e complimenti più sinceri vanno a tutti coloro che hanno offerto il loro contributo.</p>
    </intervention>
    <intervention id="2-432-000" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, onorevoli colleghi, questa legislazione è in verità superflua, e spero che continuerà a essere superflua perché i pazienti non avranno necessità di ricorrervi. In un mondo ideale, i pazienti ricevono tempestivamente la migliore assistenza sanitaria nel loro paese di nascita o di residenza.</p>
      <p sl="de">Il fatto che oggi ne stiamo discutendo e che domani adotteremo la legislazione è indicativo di un approccio cinico tra i paesi membri, come ha ricordato a ragione l’onorevole Liese. Significa che gli Stati membri non hanno ancora riconosciuto quello a cui i loro cittadini hanno diritto, in altre parole un’assistenza sanitaria rapida, efficace e di alta qualità. Dimostra inoltre che preferiscono investire in altro piuttosto che in queste aree che erogano servizi per i loro cittadini, e questo è vergognoso. Inoltre, i negoziati in sede di Consiglio su questo tema non devono renderci orgogliosi. Tuttavia, se a un certo punto tale legislazione verrà effettivamente applicata perché i pazienti lo necessitano, il che non è da considerarsi positivo, mi riterrò soddisfatta di quello che abbiamo conseguito. Sono grata alla relatrice, onorevole Grossetête, e ai miei onorevoli colleghi per la cooperazione.</p>
      <p sl="de">Abbiamo raggiunto ottimi risultati. Siamo finalmente riusciti a porre l’accento sulle malattie rare. I cittadini affetti da tali patologie sono stati sempre emarginati e hanno avuto difficoltà a ricevere qualsiasi genere di terapia. Siamo finalmente riusciti a istituire negli Stati membri dei punti informativi che illumineranno i cittadini sui loro diritti. In passato non esisteva niente del genere. Se in futuro verranno istituite le reti di riferimento, gli Stati membri potranno finalmente condividere le migliori pratiche, le informazioni sugli standard di riferimento e il progresso scientifico, aspetti che finora non sono stati coordinati. Vi sono singoli esempi di eccellenza, ma nessun coordinamento.</p>
      <p sl="de">Tutti questi aspetti rappresentano risultati notevoli, unitamente all’assistenza ambulatoriale e ad altre aree su cui mi soffermerò adesso. Ho avuto anche dei motivi di delusione, naturalmente. Avrei preferito evitare i nervosismi e i battibecchi sull’autorizzazione preventiva, il che dimostra semplicemente che gli Stati membri non hanno riconosciuto gli aspetti veramente importanti. Vi sono però fortunatamente alcuni paesi membri con cui si può collaborare in maniera proficua, e l’abbiamo dimostrato proprio oggi. Il nostro obiettivo dev’essere garantire che il sistema sanitario di ogni paese sia così soddisfacente da non indurre nessuno a recarsi in un altro paese di cui non parla la lingua. Se quello che stiamo facendo oggi e che faremo domani rappresenta un piccolo passo verso questo obiettivo, visto che emergerà con chiarezza quali paesi offrono buoni servizi e quali invece scadenti, quali si interessano ai propri cittadini e quali no, allora avremo conseguito un ottimo risultato.</p>
      <p sl="de">Spero che uno degli effetti collaterali minori di tutto questo percorso sia la trasparenza. Dobbiamo sapere quali paesi membri offrono standard elevati e quali si assestano su un livello basso. Io provengo da un paese in cui posso permettermi di non preoccuparmi troppo. Sono tuttavia consapevole dei problemi che affliggono i cittadini in molti altri Stati membri e me ne vergogno, perché un’Unione europea come la nostra non si merita una situazione del genere.</p>
      <p sl="de">Vorrei ringraziare la relatrice per l’arduo lavoro svolto e in particolare la Commissione, il Commissario Dalli e i suoi collaboratori, che hanno offerto al Parlamento europeo e al padre di questa legislazione nella scorsa legislatura, l’onorevole Bowis, il sostegno che abbiamo sempre desiderato. Vorrei inoltre ringraziare la Presidenza belga, che oggi non è presente ma che ha fatto il possibile per garantire il successo di tale processo. Benché la Presidenza belga si sia adoperata con impegno, non è sempre riuscita a conseguire grandi risultati, a causa degli atteggiamenti talvolta ostinati e antidiluviani degli altri Stati membri. E comunque qualcosa è andato in porto, e ritengo che domani potremo votare a favore di questa legislazione con la coscienza pulita.</p>
      <a text="(Applausi)"/>
    </intervention>
    <intervention id="2-433-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">a nome del gruppo ALDE. – Signor Presidente, se ripenso a quattro anni fa, quando il gruppo ALDE ha lanciato la campagna “L’Europa per i pazienti”, ho ottime ragioni per accogliere con favore l’accordo raggiunto col Consiglio in dicembre. Vorrei innanzi tutto congratularmi con la nostra relatrice, onorevole Grossetête, oltre che con i relatori ombra, per la cooperazione proficua e il lavoro eccellente che hanno svolto, e mi complimento anche col padre di quest’iniziativa, il nostro onorevole collega John Bowis.</p>
      <p sl="en">Il Parlamento è rimasto unito e ha dato prova di fermezza durante i negoziati col Consiglio. Ci siamo schierati dalla parte dei pazienti e, per la prima volta, ci sarà un quadro legislativo chiaro a livello comunitario per i pazienti che desiderano curarsi in un altro Stato membro. L’accordo raggiunto va considerato un piccolo passo, ma è una vera conquista per i pazienti europei, in quanto rafforzerà i loro diritti concentrandosi al contempo sulle loro esigenze, sulle informazioni a loro disposizione e sulla qualità e sicurezza delle cure.</p>
      <p sl="en">Tuttavia, sono certa che il Parlamento avrebbe avallato un risultato più ambizioso. Pur riconoscendo l’esigenza che gli Stati membri abbiano la possibilità di concedere o meno un’autorizzazione preventiva per mantenere la sostenibilità dei loro sistemi sanitari, deploro che gli stessi – inclusa la Presidenza belga – abbiano a volte anteposto le considerazioni di tipo organizzativo agli interessi e alle esigenze dei pazienti. Ma noi rappresentiamo i nostri cittadini e abbiamo la responsabilità di far sentire la loro voce qui in Assemblea.</p>
      <p sl="en">Vorrei farvi soltanto un esempio: qualità e sicurezza. Pur essendosi dimostrati desiderosi di stabilire qualità e rischi per la sicurezza quale criterio per rifiutare l’autorizzazione preventiva, gli Stati membri hanno mostrato una certa riluttanza ad accettare qualsiasi sistema di condivisione delle informazioni e di aggiornamento dei requisiti in questo campo a livello comunitario – e si sono infatti opposti.</p>
      <p sl="en">Il gruppo ALDE accoglie con favore la direttiva futura, ma saremo rigorosi con la sua attuazione e ci assicureremo che vengano istituiti meccanismi adeguati per il controllo e la rendicontazione, al fine di garantire una trasposizione corretta del testo e impedire che le disposizioni sull’autorizzazione preventiva e i rimborsi diventino un ostacolo ingiustificato per i pazienti.</p>
      <p sl="en">Vorrei infine esprimervi uno dei miei rimpianti: la scarsa ambizione dimostrata per le disposizioni in materia di cooperazione nel campo della sanità elettronica, riconducibile ancora una volta alla forte opposizione messa in campo dagli Stati membri più avanzati nel settore. La proposta iniziale della Commissione è stata notevolmente diluita. Vorrei pertanto rivolgere la seguente domanda al Commissario Dalli. La Commissione prenderebbe in considerazione la formulazione di una proposta isolata sulla sanità elettronica, che promuova la cooperazione e consenta l’interoperabilità dei dati e la sicurezza dei pazienti, traducendo tutto questo in realtà in Europa?</p>
    </intervention>
    <intervention id="2-434-000" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signor Presidente, molti onorevoli colleghi si ricorderanno che in prima lettura questo era un tema estremamente scottante, e ritengo che siano emerse solo alcune delle divergenze che sussistono tra noi. Sono state espressi timori sul fatto che le forze di mercato avrebbero prevalso sui servizi di interesse generale, mentre chi si preoccupava del diritto dei pazienti di scegliere e di recarsi in un altro paese veniva aizzato contro coloro che si chiedevano quali pazienti avrebbero effettivamente esercitato tale diritto.</p>
      <p sl="en">Penso che quello che abbiamo davanti, tutto considerato, sia un compromesso ragionevole. Come precisato da alcuni oratori, nei casi in cui vi sia la necessità medica e l’esigenza di un trattamento urgente, disponiamo già di un sistema di coordinamento della sicurezza sociale. Questa direttiva si occupa piuttosto del sistema di mercato, della scelta, della possibilità dei cittadini di decidere dove andare e di poter avere la certezza del rimborso. Adesso abbiamo fatto chiarezza sulla questione, in quanto gli Stati membri possono adoperarsi per garantire il soddisfacimento delle esigenze.</p>
      <p sl="en">La direttiva andrebbe inoltre appoggiata perché tratta le questioni della dimensione giuridica e della certezza del diritto, della responsabilità inerente alle terapie successive, dell’indennizzo in caso di problemi e del garantire che le procedure vengano svolte da professionisti medici qualificati.</p>
      <p sl="en">Anche sulla problematica delle malattie rare abbiamo raggiunto un compromesso migliore di quello auspicato in prima lettura.</p>
      <p sl="en">Come è stato già ribadito, tale sistema funzionerà per molti pazienti, ma dobbiamo anche occuparci dei nostri pazienti nei nostri Stati membri.</p>
    </intervention>
    <intervention id="2-435-000" speaker_id="28324" name="Milan CABRNOCH" is_mep="True" mode="spoken" nationality="Czechia" birth_date="06-08-1962" birth_place="Čáslav" p_group="European Conservatives and Reformists Group" m_state="CZ">
      <p sl="cs">a nome del gruppo ECR. – Signor Presidente, vorrei esordire ringraziando entrambi i relatori, gli onorevoli Grossetête e Bowis. Sono passati esattamente due anni, sei mesi e 16 giorni da quando la Commissione europea ha presentato la tanto attesa direttiva sui diritti dei pazienti nell’assistenza sanitaria transfrontaliera, ma la storia di questa direttiva è ancora precedente, in quanto la questione faceva originariamente parte della direttiva sui servizi. Ora comprendiamo quanto sia stato imperdonabile l’errore di escludere i servizi sanitari dalla direttiva sui servizi. Non dobbiamo dimenticare che la direttiva convenuta riguarda solamente i diritti dei pazienti, mentre la questione della libera circolazione dei servizi sanitari nell’UE rimane irrisolta. Il sistema sanitario degli Stati membri potrà anche ispirarsi ai medesimi principi generali, ma l’organizzazione dell’erogazione dell’assistenza sanitaria varia enormemente da paese a paese.</p>
      <p sl="cs">Il testo su cui voteremo domani, che io appoggio, rappresenta un compromesso notevole tra i diritti dei cittadini e dei pazienti, e le preoccupazioni dei governi nazionali. Malgrado le numerose concessioni e riluttanze, la proposta presentata rappresenta un progresso piccolo ma importante. La direttiva proposta chiarisce, anche se in modo imperfetto, quali sono i diritti dei pazienti, e garantisce loro l’accesso alle informazioni, confermando con convinzione, in linea col principio di sussidiarietà, la responsabilità esclusiva dei governi dei paesi membri di organizzare e finanziare l’assistenza sanitaria e di garantire la qualità, la sicurezza e l’accessibilità alla cura nei loro territori, concedendo loro la possibilità di specificare le norme ai sensi delle quali un cittadino, se del caso, deve ottenere un’autorizzazione prima di ricevere cure all’estero.</p>
      <p sl="cs">Onorevoli colleghi, spero che l’Assemblea continui a lavorare su questa direttiva anche negli anni a venire, e che miglioreremo i diritti dei pazienti nell’UE.</p>
    </intervention>
    <intervention id="2-436-000" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">a nome del gruppo GUE/NGL. – Signor Presidente, domani è il grande giorno, il giorno in cui l’assistenza sanitaria diventerà un prodotto del mercato interno. La nuova direttiva tratta l’assistenza sanitaria alla stregua di un bene commercialmente scambiabile. I più benestanti saranno i primi ad accedere alle strutture che offrono l’assistenza sanitaria più ampia e più economica. Questa proposta, tuttavia, è destinata a mantenere in vita l’attuale sistema sanitario a due livelli. Mi chiedo quanti dei miei onorevoli colleghi si ritrovino in quello che sto dicendo. L’assistenza sanitaria è un’esigenza di base, alla quale tutti dovrebbero avere pari accesso. Chi di voi domani voterà per la direttiva, penserà probabilmente di fare un favore ai pazienti, ma vi assicuro che non è assolutamente così. Sono favorevole a qualsiasi iniziativa promuova i diritti dei pazienti, ma se adotteremo questa direttiva, ci ritroveremo sommersi da problematiche proprio nell’area dei diritti dei pazienti; vi voglio fare qualche esempio.</p>
      <p sl="nl">Le compagnie di assicurazione non vedranno l’ora di spedire i pazienti oltre confine, se un altro Stato offre alternative sanitarie più a buon mercato. In tal modo, verrà meno la fornitura di assistenza sanitaria nei paesi d’origine dei pazienti. Le terapie che non saranno più redditizie non verranno più offerte nelle regioni più costose. Invece che concedere ai pazienti maggiori diritti, non lasceremo loro altra scelta e li costringeremo a rivolgersi oltre confine. Inoltre, i pazienti provenienti da regioni in cui le cure sono meno costose non potranno recarsi in altre regioni, in quanto non verrebbero loro automaticamente rimborsati i costi supplementari che tale scelta comporterebbe. Il turismo della salute, che rappresenta l’obiettivo dichiarato di questa direttiva, sarà pertanto limitato solamente ai ricchi.</p>
      <p sl="nl">Passiamo ora alle regioni in cui l’assistenza sanitaria costa poco e a quelle in cui i tempi di attesa sono brevi. Alla fine, si ritroveranno a gestire un afflusso così ingente di turisti della salute che finiranno per respingere i pazienti locali. Un esempio illuminante di ciò era riportato sull’edizione di lunedì del quotidiano belga De Standaard , e posso assicurarvi che esempi del genere si moltiplicheranno. Ritengo che ogni paziente abbia diritto a cure di qualità, prestate nella sua lingua, nel luogo in cui risiede, vicino alla propria famiglia. L’Europa sta invece incoraggiando i pazienti a rivolgersi all’estero e a lasciare il proprio destino in balia delle forze di mercato. Chi è disposto ad accettare una situazione del genere si esprimerà a favore domani; chi invece è d’accordo con me dovrebbe indubbiamente votare contro.</p>
    </intervention>
    <intervention id="2-437-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">a nome del gruppo EFD . – Signor Presidente, onorevoli colleghi, inizialmente la direttiva presentava punti critici. In sede di discussione in commissione e nel trilogo si è raggiunto un accordo su un testo nel complesso equilibrato, che tiene conto delle esigenze di qualità e di sicurezza dell'assistenza sanitaria, dei principi generali dei rimborsi, dell'autorizzazione preventiva, della cooperazione transfrontaliera per la cura delle malattie rare e dei servizi di sanità elettronica.</p>
      <p sl="it">L'obiettivo che si è cercato di raggiungere è di riconoscere a tutti i pazienti il diritto all'assistenza sanitaria transfrontaliera, scongiurando il turismo sanitario. Le spese che vengono sostenute dal servizio sanitario per curare un cittadino di un altro Stato membro devono, giustamente, essere a carico dello Stato di origine del paziente.</p>
      <p sl="it">Avremmo voluto altresì inserire l'obbligo per gli Stati membri di garantire dei livelli essenziali di assistenza sanitaria, ma non è stato possibile. Il nostro voto, visto il lavoro di mediazione migliorativo del testo, sarà a favore, come lo sarà anche sull'altro testo in discussione riguardante l'iniziativa europea sulla malattia di Alzheimer e le altre forme di demenza, testo propedeutico alla presentazione di una proposta legislativa volta a creare un'integrazione tra le diverse politiche esistenti.</p>
      <p sl="it">L'obiettivo comune di tutti e due i provvedimenti è di sottolineare l'esigenza di un miglior coordinamento fra gli Stati membri nell'interesse esclusivo dei cittadini.</p>
    </intervention>
    <intervention id="2-438-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signor Presidente, Presidente Győri, onorevoli colleghi, sono personalmente favorevole alla relazione sull’applicazione dei diritti dei pazienti nell’assistenza sanitaria transfrontaliera. Numerosi esempi hanno dimostrato che innumerevoli pazienti si rivolgono ad altri Stati membri per ottenere servizi sanitari adeguati. Conosciamo tutti il caso Kohl in Lussemburgo, una testimonianza positiva di questo fenomeno. Purtroppo, le disparità esterne e interne all’interno dell’UE, e mi riferisco alle differenze tra le regioni dell’Europa occidentale e quelle dell’Europa orientale, non sono esclusivamente di natura economica o correlate ai servizi sociali. Esiste un divario insormontabile anche rispetto all’assistenza sanitaria, ed è compito del Parlamento europeo ridurre tali differenze, vale a dire le disparità tra l’Europa occidentale e orientale, in quanto strutture sanitarie con uno standard di qualità uniformemente elevato possono contribuire a ridurre i casi di pazienti di uno Stato membro che ricorrono ai servizi sanitari di altri paesi. Inoltre, è essenziale uniformare il ruolo delle compagnie di assicurazione che offrono polizze sulla salute, per assicurarci che non venga pregiudicato il principio europeo universale della libertà di circolazione.</p>
      <p sl="hu">Ritengo inoltre che sia importante coordinare le raccomandazioni degli ordini professionali per far sì che i singoli Stati membri applichino le medesime terapie alle stesse categorie di patologie. La salute non dev’essere un privilegio, e la stessa patologia non può essere curata diversamente in Ungheria e in Svezia soltanto perché il primo paese si trova in Europa orientale e i cittadini sono in una situazione finanziaria meno favorevole, mentre il secondo paese fa parte dell’Europa occidentale e i suoi cittadini sono più abbienti.</p>
    </intervention>
    <intervention id="2-439-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Signor Presidente, credo che il voto di domani sia uno dei più importanti a cui abbia partecipato nei miei sei anni di servizio al Parlamento europeo. Non tanto perché riguarda molte persone – è naturale che tutti vogliano ricevere cure adeguate e tempestive nel paese in cui vivono, e che ne abbiano il diritto. La votazione di domani è importante perché potrebbe veramente fare la differenza per i cittadini da essa interessati. Potrebbe addirittura essere una questione di vita o di morte. Riguarda anche l’idea fondamentale della cooperazione europea – la libertà di circolazione. In effetti, è scandaloso che stiamo estendendo soltanto adesso la libertà di circolazione a coloro che ne hanno più bisogno, ai malati, ai pazienti.</p>
      <p sl="sv">Si tratta di un compromesso, e so che sia io sia i miei colleghi del gruppo del Partito Popolare Europeo (Democratico Cristiano) ci saremmo volentieri spinti oltre sotto molti punti di vista, ma non dobbiamo dimenticare come stavano le cose poco tempo fa, con tutti quei discorsi sul turismo sanitario, la minaccia di tracollo dei sistemi sanitari nazionali, l’obbligo di una notifica preventiva; in breve, come pazienti, eravamo obbligati a chiedere il permesso prima di esercitare i diritti che ci sono stati conferiti dalla Corte di giustizia europea. Le cose stavano così fino a poco tempo fa e, alla luce di ciò, il fatto di aver comunque preso una decisione rappresenta un ottimo risultato.</p>
      <p sl="sv">Non la considero una decisione presa sulla stregua delle iniziative intraprese dalla sinistra svedese o europea, anzi, è stata presa malgrado il loro operato. Ricordo la prima formulazione del testo e il fatto che, ad esempio, i socialdemocratici svedesi si erano astenuti dal voto in prima lettura. Ieri qualcuno ha chiesto l’introduzione della notifica preventiva in Svezia. Spero che la Svezia non l’accetti. Siamo sopravvissuti benissimo per tanti anni senza questa notifica e spero che continueremo così anche in futuro.</p>
      <p sl="sv">Tuttavia, la nostra decisione verrà presa qui in Parlamento domani, e poi la palla passerà agli Stati membri e alla Commissione. Cerchiamo di far passare la direttiva, per rafforzare i diritti dei pazienti invece che esautorarli. è questo l’appello che rivolgo ai paesi membri. Alla Commissione vorrei chiedere di vigilare sugli Stati membri, perché sappiamo che faranno di tutto per evitare il recepimento della direttiva.</p>
    </intervention>
    <intervention id="2-440-000" speaker_id="96948" name="Gilles PARGNEAUX" is_mep="True" mode="spoken" nationality="France" birth_date="24-03-1957" birth_place="Harcigny" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, Presidente Győri, Commissario, vorrei innanzi tutto esprimere la nostra soddisfazione per i progressi messi a segno dalla direttiva che adotteremo domani. Per anni è stato compito esclusivo della Corte di giustizia dell’Unione europea dirimere le controversie in materia di assistenza sanitaria transfrontaliera e di diritti dei pazienti.</p>
      <p sl="fr">Oggi la mobilità dei pazienti non è più un fenomeno isolato in Europa, è diventata parte della vita di ogni giorno. Le terapie transfrontaliere rappresentano oggigiorno l’1 per cento della spesa sanitaria complessiva in Europa.</p>
      <p sl="fr">Non dobbiamo tuttavia confondere la mobilità dei pazienti con il turismo medico che si è sviluppato negli ultimi anni. Quest’ultimo sta diventando un fenomeno organizzato e, purtroppo, si sta dimostrando sempre più redditizio. La salute sta a poco a poco diventando un mercato competitivo.</p>
      <p sl="fr">I tedeschi vanno in Ungheria per le cure dentistiche, i britannici – se se lo possono permettere – si recano in Francia per accelerare i tempi degli interventi chirurgici, e gli esempi si potrebbero moltiplicare. Tuttavia, dobbiamo adoperarci affinché la salute non venga trattata alla stregua di una merce, e assicurare la parità di trattamento per tutti. Per questa ragione, negli ultimi tre anni abbiamo difeso il principio di autorizzazione preventiva da parte dello Stato membro di affiliazione per i trattamenti ospedalieri e ambulatoriali.</p>
      <p sl="fr">Vorrei rendere omaggio al lavoro delle relatrici – l’onorevole Grossetête e la nostra relatrice socialista, onorevole Roth-Behrendt, a cui vanno i miei più sentiti complimenti. Grazie a loro sono stati compiuti ingenti progressi, ad esempio nel rimborso delle cure, nell’istituzione dei punti di contatto nazionali e delle reti europee di riferimento, nella cura delle malattie rare e nella promozione della cooperazione tra gli Stati membri.</p>
      <p sl="fr">Signor Presidente, Commissario, il nostro lavoro non è finito. Dobbiamo andare oltre, al di là dei progressi già realizzati, al fine di sradicare le disparità che ancora ci dividono in Europa, e so che insieme riusciremo a far sì che i pazienti e cittadini europei ricevano tutti lo stesso trattamento.</p>
    </intervention>
    <intervention id="2-441-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, Presidente Győri, Commissario, il merito principale di questo accordo è il fatto che offre una certa chiarezza giuridica, come hanno rilevato altri onorevoli colleghi. Fino ad oggi, tali questioni erano di competenza della Corte di giustizia, e ciò aveva generato l’incertezza del diritto che siamo ora in procinto di eliminare, e credo che dovremmo essere molto grati alla relatrice, onorevole Grossetête, ai relatori ombra e anche al Commissario Dalli per il lavoro svolto. La legislazione in oggetto migliora le informazioni dei pazienti, la qualità delle cure, i costi e le procedure di rimborso.</p>
      <p sl="fr">Accolgo inoltre con favore il sistema dell’autorizzazione preventiva per le cure più costose, incluse le terapie ospedaliere, le cure specializzate o le terapie che presentano particolare rischi per i pazienti. Lo scopo non consiste ovviamente nell’impedire ai pazienti di ricevere le cure all’estero, bensì nel prevenire il turismo medico e i rischi per i sistemi di sicurezza sociale.</p>
      <p sl="fr">Tuttavia, le condizioni di attuazione di tale procedura mi lasciano un po’ perplessa, in quanto potrebbero presentare rischi di trattamento non paritario per i pazienti degli Stati membri.</p>
      <p sl="fr">In primo luogo, che cosa significa “un tempo ragionevole”? Dobbiamo accertarci che il termine “ragionevole” non pregiudichi le necessità dei pazienti.</p>
      <p sl="fr">Dobbiamo inoltre vigilare affinché gli Stati membri istituiscano procedure finanziarie volte a garantire che i pazienti, soprattutto quelli meno abbienti, non debbano anticipare troppo denaro. Non sarebbe accettabile che le difficoltà amministrative pregiudicassero i diritti dei pazienti.</p>
      <p sl="fr">Infine, le diverse decisioni degli Stati membri circa il rimborso dei costi sostenuti per l’assistenza sanitaria potrebbero anche dare luogo a disuguaglianze tra i pazienti se fosse previsto un rimborso minimo da una parte, e qualcos’altro dall’altra.</p>
      <p sl="fr">Signor Presidente, Commissario, erano questi i punti sui cui desideravo soffermarmi.</p>
    </intervention>
    <intervention id="2-442-000" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Signor Presidente, onorevoli colleghi, onorevole Bowis, questa direttiva crea diritti chiari e trasparenti. Se volessi recarmi all’estero, la situazione sarebbe chiara e le decisioni non sarebbero più arbitrarie, come accadeva in alcuni paesi. Inoltre, se scegliessi di andare in un altro paese, avrei a disposizione informazioni più accurate. Tuttavia, la direttiva dovrà essere attuata dai governi nazionali. Ciò che la direttiva ha impedito che accadesse è la realizzazione di un sogno accarezzato da alcuni membri della Commissione e forse anche di questo Parlamento, vale a dire l’apertura delle frontiere per migliorare i sistemi sanitari nazionali. Sono orgoglioso del fatto che, con i due relatori, tra cui l’onorevole Grossetête, siamo riusciti a mantenere un certo equilibrio. Abbiamo dimostrato che ci opponiamo al turismo della salute e che vogliamo assicurarci che i sistemi nazionali non ne escano svantaggiati. La direttiva non risolverà il problema delle differenze di qualità delle cure mediche, un obiettivo che può essere raggiunto solamente mediante livelli sufficienti di investimenti in ciascuno Stato membro.</p>
      <p sl="de">Al Commissario Dalli e alla Commissione vorrei dire che, adesso che abbiamo approvato questa direttiva, mi piacerebbe che vi concentraste di più sulle norme in materia di sicurezza sociale, il sistema su cui si basa tutto il resto e che chiarisce chi viene pagato e dove tutto funziona. Dovreste insistere di più con gli Stati membri per ottenere un’attuazione più efficace di questo regolamento, invece che sviluppare nuove idee sulla deregolamentazione e la concorrenza.</p>
    </intervention>
    <intervention id="2-443-000" speaker_id="96920" name="Kay SWINBURNE" is_mep="True" mode="spoken" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Signor Presidente, questa direttiva prevede misure concrete per consolidare i diritti dei pazienti per l’accesso ai servizi sanitari in tutta l’Unione. La direttiva mi interessa in modo particolare, in quanto la sua attuazione eserciterà un impatto significativo nella mia circoscrizione del Galles dove, malgrado i negoziati del governo britannico con l’UE in materia sanitaria, la successiva gestione e erogazione dell’assistenza sanitaria sono competenze delegate al governo regionale gallese.</p>
      <p sl="en">Le mie preoccupazioni iniziali relative al potenziale</p>
      <p sl="en">impatto sul sistema sanitario gallese in termini di rimborso e autorizzazione preventiva sono state risolte grazie all’introduzione di un certo grado di flessibilità nelle proposte. Il fatto che gli Stati membri e le autorità regionali abbiano la possibilità di decidere sulle terapie che rientrano nell’autorizzazione preventiva e di stabilire un tetto per i rimborsi contribuirà decisamente ad alleviare i timori concernenti i sistemi sanitari, di per sé già oberati e messi a dura prova.</p>
      <p sl="en">Grazie al lavoro svolto dai miei colleghi europarlamentari presenti e passati, e soprattutto dall’onorevole Bowis, possiamo ritenerci soddisfatti per aver compiuto un passo avanti nel garantire la chiarezza ai pazienti, una scelta sanitaria migliore e una maggiore cooperazione tra i diversi sistemi sanitari comunitari. La conseguenza dovrebbe essere un aumento degli standard in tutta l’Unione grazie alla scelta dei pazienti.</p>
    </intervention>
    <intervention id="2-444-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, l’intenzione che si nasconde dietro questa direttiva è stata chiara fin dall’inizio: includere i servizi sanitari nell’obiettivo di liberalizzare i servizi e soddisfare così gli interessi dei gruppi economici e finanziari ampliando il loro giro d’affari nel campo sanitario in tutti i paesi dell’Unione europea e trattando l’assistenza sanitaria alla stregua di una delle tante merci e i suoi utenti alla stregua di semplici consumatori.</p>
      <p sl="pt">La proposta acuirà le disuguaglianze tra gli europei e danneggerà coloro che non hanno la possibilità di rivolgersi a servizi sanitari privati o all’assistenza sanitaria di un altro paese membro. Persino con gli emendamenti che sono stati inseriti, l’adozione della direttiva e i costi molto elevati che potrebbe comportare potrebbero incidere gravemente su alcuni paesi, non da ultimo il Portogallo e il suo servizio sanitario nazionale.</p>
      <p sl="pt">In pratica, la stessa Unione europea che impone austerità ai bilanci nazionali quando si tratta di finanziare servizi pubblici quali la salute, non si preoccupa invece di sovraccaricare tali bilanci quando si tratta di incanalare fondi pubblici nei gruppi economici e finanziari privati che operano nel settore sanitario, o di incoraggiare il turismo medico.</p>
      <p sl="pt">Di fatto questa proposta, nell’ansia di promuovere gli affari, non ha previsto salvaguardie adeguate per la sicurezza degli utenti o la qualità dell’assistenza sanitaria, soprattutto quella non ospedaliera. Contrariamente quanto hanno affermato alcuni, il sistema di autorizzazione preventiva non contempla debitamente questi casi. è pertanto necessario bloccare anche tali intenzioni, analogamente a quanto è avvenuto nel 2007 con l’esclusione dei servizi sanitari dalla famigerata direttiva Bolkestein.</p>
    </intervention>
    <intervention id="2-445-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, vorrei esordire esprimendo una certa delusione a proposito della posizione del Consiglio riguardo alla direttiva sui diritti dei pazienti nell’assistenza sanitaria transfrontaliera, poiché il Consiglio non ha adottato in prima lettura molte delle proposte positive di emendamento formulate dal Parlamento europeo.</p>
      <p sl="sk">In prima lettura, il Parlamento europeo aveva infatti gettato ottime fondamenta per la corretta applicazione delle norme sull’assistenza sanitaria transfrontaliera negli Stati membri, di modo che i pazienti, se giustificati e in conformità alle norme previste e senza sovraccaricare i tribunali, potessero ricevere le cure ambulatoriali o ospedaliere di cui necessitavano in un altro Stato membro.</p>
      <p sl="sk">è pertanto positivo che, nel formulare la relazione in commissione per la seconda lettura, sia stato possibile portare avanti la filosofia originaria che esprimeva la posizione adottata dal Parlamento in prima lettura e, a partire dalla situazione attualmente poco chiara nel campo della fornitura di assistenza sanitaria transfrontaliera, arrivare a una soluzione dignitosa del problema.</p>
      <p sl="sk">Il testo di compromesso, confortato dalla giurisprudenza della Corte di giustizia e presentato per la discussione odierna, offre ai cittadini nuove possibilità e una nuova qualità dell’assistenza sanitaria, e pertanto – a mio parere – dobbiamo batterci per far applicare il prima possibile la direttiva alla vita quotidiana.</p>
    </intervention>
    <intervention id="2-446-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, dopo un percorso giuridico durato anni, domani finalmente verrà votata la relazione che darà una base legislativa certa ai cittadini europei che ogni anno devono rivolgersi all'estero per ottenere cure mediche appropriate.</p>
      <p sl="it">Questo permetterà a tutti i pazienti, e non solo ai più informati o ai più fortunati, di beneficiare di diritti che già sono riconosciuti negli anni nelle sentenze della Corte di giustizia dell'Unione europea. Attraverso l'apertura dei punti di contatto nazionali, accedere alla sanità transfrontaliera non sarà più un salto nel buio in cui, fino ad oggi, il paziente, già debilitato dalla malattia, ha dovuto purtroppo spesso affrontare problemi burocratici, linguistici ed economici.</p>
      <p sl="it">Per quanto riguarda le cure ospedaliere, lo Stato di affiliazione potrà richiedere al paziente che decide di farsi curare all'estero un'autorizzazione preventiva e questo è necessario ovviamente per tutelare la stabilità del proprio sistema sanitario. Su alcuni punti si sarebbe forse potuto fare di più per tutelare i pazienti, come ad esempio per quanto riguarda il sistema di notifica preventiva che permetterà agli Stati membri di anticipare le spese mediche, ma solo su base volontaria.</p>
      <p sl="it">Infine, permettetemi di sottolineare quanto sia entusiasta di partecipare a un dibattito che, assolutamente in modo trasversale, ha soltanto un comune denominatore, ossia la priorità di porre fine al calvario di migliaia di pazienti in tutta Europa e finalmente questo momento sembra essere arrivato.</p>
    </intervention>
    <intervention id="2-447-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Signor Presidente, Presidente Győri, Commissario Dalli, a mio modo di vedere, la politica ha il compito di contribuire a salvaguardare e a migliorare la qualità della vita dei nostri cittadini. Al momento, non è un compito facile nel settore dell’assistenza sanitaria. Spetta principalmente agli Stati nazionali garantire l’erogazione di servizi sanitari e l’accesso alle cure mediche migliori, indipendentemente dal reddito dei pazienti e dalle regioni in cui risiedono.</p>
      <p sl="de">Tuttavia, anche nei sistemi sanitari migliori possibili, ci saranno sempre casi in cui i pazienti necessiteranno o desidereranno ricevere assistenza, sostegno e cure mediche da un altro paese. Questa direttiva getta le basi giuridiche e le garanzie che i pazienti possano accedere a tali servizi senza burocrazia aggiuntiva, senza incertezza dal punto di vista giuridico, e senza dover versare anticipi eccessivi.</p>
      <p sl="de">Dopo il lungo processo negoziale, la direttiva che ne è emersa è a mio avviso una vera e propria conquista, anche se i servizi sanitari dei singoli paesi e le compagnie di assicurazione dovranno compiere sforzi ingenti per attuarla. Spero vivamente che continuerete a spingere in questo senso, perché anche le direttive migliori possono produrre effetti solamente se vengono adeguatamente trasposte. Vi esorto inoltre a persistere nei vostri sforzi tesi ad ampliare le misure preventive e l’erogazione di servizi di assistenza sanitaria. Credo che il nostro intento sia quello di mantenere i cittadini europei quanto più a lungo possibile in salute e di offrire loro l’accesso migliore possibile a cure mediche di alta qualità ai costi più bassi.</p>
    </intervention>
    <intervention id="2-448-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Signor Presidente, Presidente Győri, Commissario, anch’io vorrei ringraziare e congratularmi con la nostra relatrice, onorevole Grossetête, che ha compiuto un ottimo lavoro col testimone che le è stato passato dal nostro ex collega eurodeputato, onorevole Bowis. Con tutti i complimenti che sta ricevendo, pare che oggi sia in un certo senso la sua festa!</p>
      <p sl="fr">Reputo importante sottolineare il ruolo significativo svolto dalla presidenza belga, che ha fatto tutto ciò che era necessario per raggiungere questo difficile compromesso col Parlamento, e in particolare con alcuni Stati membri, la cui posizione in certi casi era – come posso descriverla? – ostinata.</p>
      <p sl="fr">Questa direttiva sull’assistenza sanitaria transfrontaliera è essenziale, anche se riguarda solamente l’1 per cento dei bilanci sanitari, in quanto, al di là delle cifre, quello su cui dovremmo concentrarci è la sua forza simbolica, vale a dire il diritto legittimo di ogni cittadino europeo di essere curato all’estero e rimborsato per il trattamento ricevuto, con tutte le informazioni del caso.</p>
      <p sl="fr">è stato inoltre importante stabilire con chiarezza le salvaguardie per impedire qualsiasi forma di turismo medico, ma anche per introdurre sufficiente flessibilità nel testo, al fine di incoraggiare la diagnosi e le cure al di qua e al di là della frontiera. Penso in particolare a determinate patologie, quali le malattie rare.</p>
      <p sl="fr">Signor Presidente, concludo dicendo che si tratta di un primo passo essenziale, ma che dovremo andare oltre e batterci ulteriormente per portare avanti l’Europa della salute che sta a cuore a tutti noi.</p>
    </intervention>
    <intervention id="2-449-000" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">Signor Presidente, non esistono leggi perfette. Tutte presentano svantaggi e vantaggi, ma questa direttiva è sicuramente portatrice di speranza più che di paura. L’Europa, malgrado i rapidi cambiamenti che si stanno verificando, rimane un continente caratterizzato da grandi differenze e persino contrasti. Ciò vale sia per il livello, sia per la portata dell’assistenza sanitaria, ed è evidente che le paure provengono soprattutto dai paesi più poveri, che si trovano in una fase di cambiamento e stanno cercando di recuperare terreno rispetto ai paesi più abbienti. Il livello di finanziamento e stanziamento di risorse per le necessità mediche nei paesi in cui è in atto una trasformazione è tuttavia molto, molto più basso.</p>
      <p sl="pl">La direttiva rappresenta pertanto una grande occasione e una fonte di speranza per tutti i pazienti dei suddetti paesi. I governi dovranno affrontare una grande sfida ma, paradossalmente, questa direttiva imporrà di fatto molte riforme e richiamerà l’attenzione sull’entità del sottofinanziamento dell’assistenza sanitaria, in quanto tale sottofinanziamento non è soltanto il risultato delle capacità finanziarie limitate di questi paesi, ma è anche la conseguenza di errori della politica attuale e del fatto di aver sottovalutato l’enorme importanza rivestita dalla salute per i cittadini europei.</p>
      <p sl="pl">Nel ringraziarvi dell’attenzione, vi esorto a sostenere questa direttiva, indipendentemente dalla forma definitiva della cosiddetta clausola di salvaguardia. Quest’ultima è l’espressione di un compromesso, e “compromesso” è un termine a noi gradito.</p>
    </intervention>
    <intervention id="2-450-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">Signor Presidente, il progetto di direttiva sulla mobilità dei pazienti potrebbe portare rapidamente alla riduzione dell’assistenza sanitaria dell’UE al livello del minimo comun denominatore, mediante un approccio basato sui servizi. Il mio gruppo si oppone fortemente al fatto che la disponibilità economica diventi un criterio per la fornitura di assistenza sanitaria e che i pazienti diventino consumatori.</p>
      <p sl="de">La direttiva proposta consentirà alle compagnie di assicurazione di spedire i clienti all’estero per ottenere cure meno costose. La conseguenza saranno livelli elevati di concorrenza e pressioni sui prezzi nel settore sanitario. Se una cura specifica sarà disponibile a prezzi più bassi a qualche chilometro di distanza, e se le compagnie di assicurazione manderanno i loro pazienti a farsi curare in queste strutture, inevitabilmente tali cure non verranno più praticate a livello locale. Pertanto, il settore sanitario finirà per seguire la logica neoliberale del mercato, invece di dare la priorità al benessere dei pazienti.</p>
      <p sl="de">Onorevoli colleghi, vorrei chiedervi se siete favorevoli al turismo della salute in questo settore così sensibile. Io sono a favore dell’erogazione di cure sanitarie vicino al luogo di residenza dei pazienti. Si tratta di una responsabilità pubblica che fa parte della fornitura di servizi di interesse generale, che devono essere accessibili a tutti nella zona in cui vivono.</p>
    </intervention>
    <intervention id="2-451-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">Signor Presidente, nessun malato vuole recarsi in un paese straniero se le cure di cui ha bisogno offerte nel paese in cui risiede sono di qualità equivalente. Detto ciò, la proposta in questione è la migliore che potessimo ottenere. Ci stiamo assicurando che venga cambiato il modello di finanziamento e che non vengano compromessi i sistemi sanitari nazionali, garantendo nel contempo che i pazienti abbiano opportunità migliori di essere curati in altri paesi dell’Unione.</p>
      <p sl="da">I pazienti avranno più facilità a ricevere le cure in un altro paese se, ad esempio, le competenze e le terapie offerte non dovessero essere disponibili nel loro paese d’origine. Tale garanzia è importante nel caso di malattie molto rare che richiedono conoscenze molto specializzate. Se potessimo concentrare la cura di tali malattie rare in qualche struttura dell’UE, le possibilità di ripresa dei pazienti sarebbero molto maggiori, in quanto i medici che usano più di frequente le loro competenze specializzate hanno più probabilità di ottenere buoni risultati. Tuttavia, ciò non dovrebbe tradursi in un assottigliamento dei sistemi sanitari degli Stati membri – e il testo ne parla specificamente. Grazie signor Presidente, e vorrei anche ringraziare il Commissario Dalli e la relatrice. Grazie del lavoro eccellente.</p>
    </intervention>
    <intervention id="2-452-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="spoken" nationality="Poland" birth_date="25-11-1966" birth_place="Jasło" m_state="PL">
      <p sl="pl">Signor Presidente, vorrei in primo luogo complimentarmi con la relatrice, onorevole Grossetête, che ha svolto un lavoro molto arduo. Non è stato facile, a causa delle posizioni divergenti degli Stati membri dell’Unione e dei diversi sistemi sanitari che vigono nei diversi paesi. Il raggiungimento di un compromesso tra aspettative e possibilità ha richiesto non soltanto abilità negoziali, ma soprattutto la necessaria conoscenza dell’argomento. Sappiamo tutti che le misure contenute nella direttiva sui diritti dei pazienti nell’assistenza sanitaria transfrontaliera – e la relatrice si è soffermata sui dettagli di tali misure – corrispondono ai desideri dei cittadini dell’Unione europea, soprattutto nei paesi in cui l’accesso agli specialisti e alle procedure moderne è limitato.</p>
      <p sl="pl">L’aspetto importante è che durante il lavoro sul testo della direttiva, e grazie ai compromessi raggiunti, è stato possibile cambiare l’atteggiamento degli Stati membri che inizialmente ne avevano bloccato le disposizioni. I punti salienti della direttiva sono l’accessibilità, la semplicità e la certezza riguardo l’assistenza sanitaria, nonché il diritto del paziente di usufruire dei servizi sanitari di un altro Stato membro e di farsi rimborsare costi specifici. La direttiva si basa sulle necessità dei pazienti, e non sulle risorse finanziarie.</p>
      <p sl="pl">Mi preme precisare che le disposizioni della direttiva non solo si tradurranno in un miglioramento delle condizioni di salute dei pazienti, ma costituiranno la base per il miglioramento dei sistemi di assistenza sanitaria di alcuni paesi membri dell’Unione europea. Va sottolineato che la direttiva è il primo passo fondamentale verso la mobilità dei pazienti, il rafforzamento dei diritti dei pazienti e l’eliminazione delle disuguaglianze a livello di servizi nei diversi Stati membri.</p>
    </intervention>
    <intervention id="2-453-000" speaker_id="96989" name="Andrés PERELLÓ RODRÍGUEZ" is_mep="True" mode="spoken" nationality="Spain" birth_date="01-07-1957" birth_place="Buñol" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, credo sia giusto complimentarsi con i relatori, in particolare gli onorevoli Grossetête e Roth-Behrendt, del mio gruppo, per il lavoro che hanno svolto per conferire utilità a un atto legislativo divenuto stagnante, in quanto il loro lavoro ha consentito di includere il diritto alla sanità pubblica come base giuridica e di conferire un nuovo orientamento che ci permette di gettare le basi per garantire ai cittadini la sicurezza e la qualità a cui sempre ambiscono. Inoltre, il loro lavoro ci consente di regolamentare con chiarezza il ruolo degli Stati membri di origine che devono pagare e di quelli in cui vengono praticate le cure.</p>
      <p sl="es">Non credo tuttavia che dovremmo accontentarci solo di questo, bensì ritengo che dovrebbe essere l’inizio di un progresso ancora maggiore, che faccia di questa direttiva, come diceva l’onorevole Roth-Behrendt, una semplice formalità, in quanto il livello di parità raggiunto in tutti gli Stati membri sarà tale per cui non sarà necessario che i cittadini si spostino da un paese all’altro</p>
      <p sl="es">La finalità di questa battaglia è una legislazione che garantisca i diritti dei cittadini in relazione alle cure che dovrebbero ricevere – vantaggi e sicurezza – piuttosto che soltanto il diritto, già loro spettante, alla mobilità tra gli Stati membri. è l’uguaglianza che creerà l’unione, altrimenti compiremo progressi molto limitati.</p>
    </intervention>
    <intervention id="2-454-000" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="cs">Signor Presidente, chi di noi è al Parlamento europeo da più tempo si ricorderà la genesi di questa norma. La storia rasenta quasi il ridicolo. All’inizio c’era la relazione Gebhardt, che teoricamente avrebbe dovuto consentire la libera circolazione dei servizi in tutta l’UE. Abbiamo diviso parte della relazione e deciso che i servizi sanitari meritavano uno standard speciale. Quando la Commissione ha infine presentato la direttiva, la libera circolazione dei servizi sanitari è stata gradualmente tolta, ed è rimasta la parte che descrive il diritto dei pazienti di muoversi liberamente all’interno dell’Unione europea se alla ricerca di servizi sanitari e della fornitura di assistenza sanitaria.</p>
      <p sl="cs">Con questo voglio sottolineare che la nostra europeità talvolta riguarda più tali simboli e vessilli che non la realizzazione delle libertà concrete sulle quali dovrebbe poggiare l’Unione. La direttiva ha suscitato numerose perplessità tra i singoli Stati membri, preoccupati per l’eccessivo sfruttamento e il tracollo dei bilanci nazionali.</p>
      <p sl="cs">Vorrei concludere che il testo non coincide esattamente con i nostri desideri, ma è la cosa giusta da fare ed è sicuramente un passo nella giusta direzione. Vorrei rivolgere i miei migliori auguri ai relatori e ringraziarli per il lavoro svolto.</p>
    </intervention>
    <intervention id="2-455-000" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signor Presidente, accolgo con molto favore il fatto che questa direttiva entri finalmente in vigore. Vorrei ricordare al Parlamento che a un certo punto sembrava che l’intero processo legislativo fosse votato al fallimento. Credo che sia merito delle capacità della relatrice e del gruppo negoziale e, naturalmente, della presidenza belga, se abbiamo ora un risultato di cui possiamo essere molto soddisfatti. Sono particolarmente lieto del fatto che sia stato meglio definito il diritto degli Stati membri di porre restrizioni alle cure in un altro paese. Questo aspetto non era contemplato dalla proposta presentata dagli Stati membri. Credo che la decisione a cui siamo pervenuti consentirà di tracciare e verificare il processo di rifiuto di una richiesta di trattamento. Si tratta di un progresso importante.</p>
      <p sl="de">Chi sono i beneficiari di questa direttiva, in particolare? Credo che siano le 60 000 persone in lista d’attesa per un trapianto d’organo. Abbiamo ovviamente già adottato la direttiva sui trapianti di organi, ma questa è un’ulteriore misura che accorcerà i tempi d’attesa. I beneficiari sono inoltre i milioni di persone affetta da una delle 30 000 malattie rare, che potranno ricevere cure più mirate e di migliore qualità se si recheranno in un altro paese.</p>
      <p sl="de">Non credo tuttavia che questa direttiva promuoverà il turismo della salute in Europa. Ritengo che i timori espressi dalla parte sinistra di quest’Aula siano del tutto infondati. Non è un problema di cui si dobbiamo preoccupare.</p>
    </intervention>
    <intervention id="2-456-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, questo testo è il risultato di una mole notevole di lavoro e di negoziati, pertanto vorrei ringraziare gli onorevoli Bowis, Grossetête e Roth-Behrendt. Ritengo giusto riconoscere i progressi compiuti, poiché questa nuova versione offre maggiori garanzie sulla sicurezza e la qualità dei servizi. Benché sia stata migliorata la formulazione degli articoli 7 e 8, credo che si sarebbe potuto fare di più per assicurare maggiore equità.</p>
      <p sl="pt">La maggioranza dei pazienti, soprattutto quelli appartenenti a gruppi socioeconomici più deboli, non vuole essere curata all’estero, a causa delle barriere linguistiche e dell’assenza del sostegno della famiglia. Gli europei che guadagnano di più non devono affrontare tali ostacoli. Temo pertanto che, in paesi con sistemi sanitari universali e generalmente gratuiti, la nuova legislazione potrebbe fungere da incentivo a ridurre gli investimenti nei sistemi nazionali e contribuire a creare un mercato della salute per i ricchi. Auspico comunque che l’applicazione della direttiva contribuisca a ridurre le disuguaglianze in campo sanitario.</p>
    </intervention>
    <intervention id="2-457-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, mi associo a coloro che hanno accolto con favore la discussione e la direttiva, e vorrei ringraziare la nostra relatrice.</p>
      <p sl="en">Forse al riguardo sono un po’ più cauta di altri europarlamentari. Credo che sarebbe sbagliato se uscisse da quest’Aula la notizia che la questione dell’assistenza sanitaria transfrontaliera è stata definitivamente risolta. Abbiamo ancora molte discussioni da fare e molte misure da attuare per farla funzionare. Vorrei citare – e spero di non sbagliare – le parole pronunciate dal Commissario. Ha dichiarato che la direttiva “chiarisce che tutti gli Stati membri hanno il dovere di investire a livello nazionale per fornire tempestivamente ai propri cittadini l’assistenza sanitaria di cui hanno bisogno”. Lo vedo fare cenni d’assenso, per cui la mia citazione era corretta.</p>
      <p sl="en">è positivo che possiamo trasmettere questo messaggio agli Stati membri che non si stanno comportando in questo modo e a quelli che hanno liste d’attesa molto lunghe. Anche il mio paese, l’Irlanda, fa parte di questo gruppo. La verità è che le persone preferirebbero curarsi vicino a dove abitano. Per questo in Irlanda vengono avanzate critiche infinite – e molto valide – sulla chiusura degli ospedali locali e dei servizi locali. Detto ciò, questa direttiva potrebbe funzionare se costringesse gli Stati membri e i loro erogatori di servizi sanitari a esaminare i servizi da loro forniti a livello nazionale e a migliorarne l’erogazione a vantaggio di coloro che li necessitano. Dovranno comunque sostenerne i costi se i cittadini decideranno di usufruire dei diritti loro concessi da questa direttiva.</p>
      <p sl="en">Per concludere, ai sensi del regolamento 883/2004 i cittadini godono già del diritto di spostarsi per ottenere assistenza sanitaria transfrontaliera, ma non lo sanno. Se lo sapessero, vedremmo molti più pazienti spostarsi da un paese all’altro per ottenere tali servizi. Cerchiamo pertanto di informare i nostri cittadini sui loro diritti, e speriamo di non dover attraversare le frontiere ma che, se succede, possiamo farlo liberamente e avere accesso ai servizi che ci occorrono.</p>
    </intervention>
    <intervention id="2-458-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, accolgo con favore la prima discussione della presidenza ungherese. Vorrei in primo luogo rilevare che è stato utile trattare tale questione al di fuori del contesto della direttiva sui servizi, in quanto la questione dell’assistenza sanitaria transfrontaliera presenta numerose caratteristiche uniche. Vorrei congratularmi con i relatori e i relatori ombra, nonché con John, seduto in galleria. Tuttavia, è estremamente importante non mettere in discussione l’obbligo degli Stati membri di fornire le cure primarie. Gli Stati membri hanno la responsabilità di fornire assistenza sanitaria ai loro cittadini. è molto importante chiarire che questa direttiva non è un privilegio per i ricchi, bensì uno strumento per curare meglio i pazienti affetti da malattie rare. è questa la finalità che ha guidato il nostro lavoro. Un’altra considerazione importante è che la direttiva ci consentirà di utilizzare meglio le condizioni naturali. Mi riferisco ad esempio alle acque termali ungheresi, che possono curare molto più efficacemente determinate patologie e che sono inamovibili. è ovviamente il paziente che deve venire da noi. è molto importante proseguire lungo questa strada, cosicché i sani, i malati, i cittadini europei possano percepire che l’Unione europea riguarda loro ed è al loro servizio.</p>
    </intervention>
    <intervention id="2-459-000" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">Signor Presidente, molti di noi si preoccupano poco della propria salute se si sentono bene e non hanno bisogno di cure mediche. Tuttavia, quando ci troviamo in condizioni mediche precarie, cominciamo automaticamente a renderci conto dell’importanza della salute e di quanto sia vitale poter contare su un sistema sanitario adeguato, non soltanto un buon sistema, bensì anche in sistema efficiente ed efficace.</p>
      <p sl="mt">I cittadini dell’Unione europea possono beneficiare dei trattamenti medici di altri Stati membri quando la loro patologia non è curabile nel loro paese di origine. Non dobbiamo dimenticare che tale circostanza dovrebbe essere l’ultima alternativa disponibile e non andrebbe incoraggiata, in quanto si tratta dell’opzione più costosa e, oltretutto, meno pratica. Dovremmo farvi ricorso solamente quando abbiamo esaurito tutte le altre alternative. Tuttavia, se dovesse verificarsi proprio questo, dobbiamo assicurarci di ridurre al minimo la burocrazia e di migliorare la qualità dell’accesso e la sicurezza.</p>
      <p sl="mt">Gli Stati membri devono essere inoltre dotati di tutti gli strumenti necessari a proteggere i loro sistemi sanitari e a far fronte all’aumento dell’afflusso proveniente da altri paesi che potrebbero dover gestire. Sarebbe comunque preferibile che agli Stati membri venisse concessa un’autorizzazione preventiva. Quello che emerge chiaramente in questo contesto è che le norme attualmente in vigore non sono adeguate – anzi, sono poco chiare e incoerenti. Tuttavia, come abbiamo visto nel caso della donazione di organi, dobbiamo adoperarci per formulare soluzioni che consentano all’Europa di progredire in questo settore e di offrire ai propri cittadini i servizi medici migliori.</p>
    </intervention>
    <intervention id="2-460-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, constato con enorme sollievo che il Parlamento ha finalmente raggiunto un accordo politico sui diritti dei pazienti ai servizi sanitari transfrontalieri in base a condizioni che, per anni, erano state salvaguardate solamente dalla Corte di giustizia europea sulla base di procedure giudiziarie. Sono lieta che il compromesso odierno formuli lo stesso tipo di condizioni di pagamento che alcuni di noi auspicavano per la direttiva sui servizi di sette anni fa. Vorrei estendere i miei più sinceri ringraziamenti ai miei colleghi, onorevoli Grossetête e Bowis, a cui rendo omaggio per aver raggiunto questo accordo accettabile e anche per aver redatto salvaguardie importanti per l’applicazione di tale diritto. Credo che il diritto alla mobilità renderà accessibili a tutti gli europei le cure per le patologie gravi e porterà in ultima analisi a una riduzione dei tempi di attesa degli interventi chirurgici in tutta l’UE. Uno dei miei obiettivi personali di più lunga data nell’area dell’assistenza sanitaria è stato pertanto realizzato. Vorrei aggiungere che dobbiamo ancora affrontare un’ampia gamma di questioni, ad esempio i servizi sanitari on-line, la mobilità degli operatori sanitari e altre.</p>
    </intervention>
    <intervention id="2-461-000" speaker_id="39721" name="Theodor Dumitru STOLOJAN" is_mep="True" mode="spoken" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Signor Presidente, vorrei esordire congratulandomi con la Presidente Győri per il suo mandato e augurando buona fortuna a lei e alla presidenza ungherese. Vorrei complimentarmi con tutti coloro che hanno contribuito al progetto di direttiva oggetto della discussione odierna.</p>
      <p sl="ro">Come avrete appreso, la Romania appartiene al gruppo di paesi che hanno espresso riserve su una serie di compromessi raggiunti in seno al Consiglio. Tali riserve non sono indice dell’opposizione della Romania all’assistenza sanitaria transfrontaliera. Esprimevano la preoccupazione del governo rumeno sulla stabilità finanziaria dell’assistenza sanitaria transfrontaliera e sulle proporzioni che la stessa potrebbe assumere in quanto, come saprete benissimo, alcuni Stati membri hanno un reddito nazionale molto basso.</p>
      <p sl="ro">D’altro canto, gli investimenti offrono un modo per ridurre tale rischio. Penso tuttavia che le riforme dei sistemi sanitari degli Stati membri siano altrettanto importanti. A tale proposito, reputo che la Commissione europea dovrebbe essere più coinvolta in queste riforme dei sistemi sanitari.</p>
    </intervention>
    <intervention id="2-462-000" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Signor Presidente, la mobilità dei pazienti rappresenta un passo enorme verso un’Europa per i cittadini, e questa direttiva è strutturata in maniera chiara. Non ha soltanto un padre, l’onorevole Bowis, ma anche una madre, l’onorevole Grossetête. Vorrei ringraziarli sentitamente per tutti gli sforzi compiuti.</p>
      <p sl="de">Abbiamo trascorso molto tempo a discutere sulla direzione giusta da prendere e adesso sappiamo che non abbiamo ancora imboccato la corsia veloce. Disponiamo tuttavia di fondamenta solide e ben progettate su cui costruire. La situazione è complessa. Ci sono 27 Stati membri tutti in fasi iniziali diverse, in termini sia di struttura dei loro servizi sanitari, sia di sistemi di assicurazione. L’autorizzazione preventiva per una degenza in un ospedale in un altro Stato membro e il riconoscimento dei principi etici e morali della legislazione sanitaria di ogni paese rappresentano l’approccio giusto. Da una parte, ciò ci consente di offrire sostegno alle compagnie di assicurazione e di incoraggiare la responsabilità nazionale e, dall’altra, permette ai cittadini di accedere ai servizi offerti dagli altri Stati membri.</p>
      <p sl="de">Si tratta di un passo in avanti notevole, soprattutto per quanto riguarda le malattie rare. Ogni Stato membro ha livelli diversi di strutture. Tuttavia, adesso potranno beneficiare tutti dei risultati della ricerca e delle strutture già presenti altrove. Inoltre, gli specialisti potranno sviluppare ulteriormente le loro competenze, grazie all’aumento della domanda derivante dal fatto che più persone avranno accesso ai servizi. Per i cittadini della mia regione, che è vicina al confine con Lussemburgo, Belgio e Francia, l’accesso transfrontaliero ai servizi sanitari è un vantaggio notevole e si tradurrà in un arricchimento della qualità della vita.</p>
    </intervention>
    <intervention id="2-463-000" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, onorevoli colleghi, i diritti concessi da questa direttiva – diritti che di fatto erano già stati riconosciuti dalla Corte di giustizia dell’Unione europea – consentono a tutti i pazienti dell’Unione di beneficiare dell’assistenza sanitaria.</p>
      <p sl="pt">La proposta chiarisce e agevola l’accesso all’assistenza sanitaria transfrontaliera, e consente allo Stato membro di affiliazione di esercitare il proprio diritto al rimborso. Costituisce un passo avanti nel processo di integrazione, nel rafforzamento della solidarietà e nell’Europa dei cittadini.</p>
      <p sl="pt">Il risultato saranno liste d’attesa più brevi, un’assistenza sanitaria di qualità migliore, la concorrenza e un incentivo alla ricerca scientifica. Le malattie rare sono una priorità, e adesso la loro diagnosi e la loro cura possono essere praticate nello Stato membro più adatto. Questa direttiva è per tutti gli europei che hanno bisogno di assistenza sanitaria.</p>
      <p sl="pt">Pertanto, il ministro della Salute portoghese ha palesemente torto quando afferma che quest’opzione è riservata alle persone più istruite che dispongono di maggiori risorse finanziarie: questa è la situazione che abbiamo adesso, senza la direttiva. Il Portogallo ha un’assistenza sanitaria eccellente e professionisti sanitari brillanti, e non può restare ai margini di questo progetto importante. Il paese deve sfruttare la direttiva per modernizzarsi ancora di più e competere nell’erogazione di servizi in questo campo a tutti gli europei che ne hanno bisogno.</p>
      <p sl="pt">I miei complimenti alla meravigliosa relatrice che ha svolto un lavoro eccellente: l’onorevole Grossetête.</p>
    </intervention>
    <intervention id="2-464-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Daremo ora inizio alla procedura catch the eye. Ho qui 17 persone che hanno chiesto la parola. Data l’importanza e la rilevanza di questa misura, intendo accogliere tutte le richieste, ma dovrete limitarvi a un minuto, dopo di che il microfono verrà spento.</p>
      <p sl="unknown">Vorrei soltanto dire ai genitori di questa misura, a John Bowis nella galleria dei visitatori e all’onorevole Grossetête, l’attuale relatrice, e a tutti i relatori ombra: il potere dei pazienti ha parlato; il Parlamento europeo ha ascoltato. Grazie mille a tutti.</p>
    </intervention>
    <intervention id="2-465-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Signor Presidente, quello che mi soddisfa in questa direttiva è una definizione più accurata dei diritti dei pazienti, la fine di liste d’attesa interminabili e la soluzione proposta nel caso in cui in un determinato paese non siano disponibili professionisti. Sono certo che comprendiamo e solidarizziamo tutti con la posizione dei sistemi sanitari dei nuovi Stati membri con capacità finanziarie modeste, in quanto dobbiamo anche tener conto del rischio legato all’emigrazione della forza lavoro qualificata.</p>
      <p sl="hu">Se voteremo a favore, chiederemo un altro sforzo immenso ai sistemi sanitari degli Stati membri con risorse più modeste, ma se voteremo a sfavore causeremo indirettamente un’applicazione limitata dei diritti dei pazienti in questi stessi paesi. Sono convinto che riusciremo a trovare una soluzione per bilanciare il funzionamento dei sistemi sanitari degli Stati membri non altrettanto attrezzati. Ad esempio il mio paese, l’Ungheria, potrebbe offrire servizi competitivi nel campo della balneologia, della fisioterapia o dell’odontoiatria.</p>
    </intervention>
    <intervention id="2-466-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, sono profondamente infastidito dal fatto che il nostro emendamento che imponeva alle autorità di regolamentazione in campo medico di un paese di informare i propri omologhi comunitari se un professionista medico era implicato in procedimenti disciplinari o penali sia decaduto in fase di commissione e non venga presentato per la votazione finale su questa nuova disposizione legislativa comunitaria sulla sanità transfrontaliera.</p>
      <p sl="en">Vorrei raccontarvi la vicenda del medico tedesco Daniel Ubani, che ha ucciso illegalmente un membro della mia circoscrizione elettorale del Cambridgeshire, David Gray, somministrandogli una dose di antidolorifico dieci volte superiore a quella raccomandata. è stato radiato nel Regno Unito, eppure continua a praticare ancora oggi in Germania.</p>
      <p sl="en">Vi è poi il caso del dottor Marcos Ariel Hourmann, condannato di omicidio colposo per aver somministrato intenzionalmente un’iniezione letale in Spagna, e che continua a lavorare nel reparto delle emergenze dell’ospedale di West Suffolk, sempre nella mia circoscrizione, malgrado sia stata inviata alla Spagna una richiesta chiara riguardo alla sua idoneità a praticare tale professione.</p>
      <p sl="en">Tali esempi dimostrano che la legge europea presenta delle lacune enormi che consentono ai professionisti medici riconosciuti come non idonei a praticare tale professione in uno dei nostri paesi di lavorare e di mettere a rischio i pazienti in un altro paese. Vorrei che il Commissario mi fornisse una spiegazione.</p>
    </intervention>
    <intervention id="2-467-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signor Presidente, chiedo gentilmente ai rappresentanti della presidenza ungherese, e al Consiglio, di sfruttare questo semestre, questo mandato di sei mesi della presidenza ungherese, di inserire in queste discussioni i problemi specifici dei nuovi Stati membri, dei paesi postcomunisti come l’Ungheria. Ad esempio, quando parliamo del fatto che stiamo per introdurre un sistema di assistenza sanitaria transfrontaliera quasi standardizzato in tutta Europa, non dobbiamo trascurare di citare il fatto che in Ungheria, ad esempio, infermieri qualificati e con un’ottima formazione alle spalle percepiscono circa 250 euro al mese, mentre i medici da 500 a 600 euro. L’Unione europea non ritiene che sia estremamente poco etico, immorale e inaccettabile festeggiare l’introduzione di una sorta di sistema europeo standardizzato di assistenza sanitaria senza prestare attenzione alle retribuzioni …</p>
      <a text="(Il Presidente interrompe l’oratore)"/>
    </intervention>
    <intervention id="2-468-000" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Signor Presidente, stiamo compiendo un importante passo in avanti, nell’interesse dei pazienti. Molti ne hanno parlato oggi. Eppure ciò che mi ha colpito è il fatto che, ancora una volta, si è posto l’accento sul timore di incoraggiare il turismo medico. Da questi interventi è emersa la paura che i pazienti degli Stati membri con un tenore di vita inferiore o con un bilancio nazionale per la sanità più basso intasino gli ambulatori medici dei paesi più ricchi, determinando l’allontanamento dei pazienti locali.</p>
      <p sl="et">Pensiamoci bene: questa paura è infondata. Ai pazienti verrà rimborsato il costo nel loro paese d’origine, e la differenza dovrà essere sborsata dal paziente. I pazienti non avranno denaro a sufficienza per coprire la differenza se i prezzi sono il doppio o il triplo di quelli praticati nel loro paese d’origine. Mi imbarazza sentire che temiamo ancora il mito del cosiddetto idraulico polacco.</p>
    </intervention>
    <intervention id="2-469-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, non smetteremo mai di sottolineare l’importanza dell’assistenza sanitaria e di questa direttiva. Può avere conseguenze radicali per i sistemi sanitari degli Stati membri.</p>
      <p sl="en">Mi fa piacere constatare che le aree controverse e preoccupanti sono state gestite, e il risultato è una direttiva forte e chiara che rafforzerà le posizioni degli Stati membri in campo sanitario.</p>
      <p sl="en">La sfida consisteva nel tutelare l’integrità dei sistemi sanitari offrendo nel contempo maggiore scelta ai pazienti. L’esigenza degli Stati membri di mantenere il controllo sull’orientamento della politica e sugli obblighi di bilancio dei loro servizi sanitari è stata soddisfatta con la clausola sull’autorizzazione preventiva e col fatto che gli Stati membri possono scegliere che servizi svolgere.</p>
      <p sl="en">Anche la sanità elettronica è stata gestita in modo molto ragionevole, in quanto viene offerta ai fini della flessibilità, e gli Stati membri possono adottarla se e quando lo desiderano.</p>
      <p sl="en">In generale, abbiamo sul tavolo un documento che garantisce l’autonomia degli Stati membri nei loro sistemi sanitari pur offrendo ai pazienti il migliore dei servizi. Mi congratulo con la relatrice e con John Bowis per un lavoro eccellente.</p>
    </intervention>
    <intervention id="2-470-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, ha concesso generosamente a tutti la possibilità di intervenire. Pertanto, rispetterò l’accordo e parlerò soltanto per un minuto.</p>
      <p sl="ga">è stata una discussione molto interessante e, personalmente, molto istruttiva. Sono soprattutto lieto che l’Unione europea stia dando la priorità ai nostri pazienti, che siano ricchi o poveri. Inoltre, per i nostri pazienti sarà molto utile il fatto di poter ottenere informazioni in un unico luogo, in ogni paese. Questa direttiva farà inoltre pressione su tutti gli Stati affinché forniscano un servizio di alta qualità in quanto, in sua assenza, i nostri cittadini vorranno recarsi in un altro paese dove tale servizio è disponibile. Infine, non si è detto molto sulla sanità elettronica, che in realtà rappresenta anch’essa una risorsa molto più importante, e in futuro ne sentiremo parlare più spesso.</p>
    </intervention>
    <intervention id="2-471-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, Presidente Győri, Commissario Dalli, mi congratulo con l’onorevole Grossetête per l’eccellente relazione. Vorrei sottolinearne quattro elementi in particolare. Innanzi tutto, l’istituzione di punti di contatto nazionali è estremamente importante per ottenere informazioni – cioè per permettere ai pazienti di ottenere informazioni. è essenziale sapere esattamente quando le condizioni devono essere soggette ad autorizzazione preventiva. è molto importante nel caso delle malattie rare. Altrettanto cruciale è il fatto che, come regola generale, ai pazienti non venga chiesto di fare pagamenti anticipati. Infine, vorrei richiamare l’attenzione sulla questione delle regioni per l’assistenza sanitaria transfrontaliera, estremamente significativa per l’Ungheria e l’Europa centrale, in quanto lungo il confine tra Austria e Germania o lungo la frontiera tra Ungheria e Slovacchia o tra Ungheria e Romania, dove i confini linguistici non coincidono con i confini nazionali, vi sono molte capacità sanitarie sottosviluppate, in esubero e non ancora sfruttate, mentre le barriere linguistiche sono inesistenti. Vi prego di accettare nuovamente i miei complimenti.</p>
    </intervention>
    <intervention id="2-472-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signor Presidente, garantire l’accesso ai servizi di assistenza sanitaria transfrontaliera è un prerequisito fondamentale che consente ai pazienti di scegliere le migliori cure disponibili, un risultato che si può ottenere definendo regole più chiare e pratiche possibile. Il miglioramento dei diritti dei pazienti, soprattutto mediante la fornitura di informazioni e la cooperazione tra gli Stati membri, può essere conseguito sviluppando il sistema di sanità elettronica e distribuendo informazioni sull’assistenza sanitaria transfrontaliera.</p>
      <p sl="ro">Le campagne promozionali sostenute dai programmi di cooperazione transfrontaliera possono offrire ai pazienti un livello di informazioni che consentirà loro di utilizzare il sistema e di ridurre al minimo gli abusi, ai sensi delle norme in vigore. Per questo riteniamo che la sanità elettronica e la promozione efficace dei sistemi di assistenza sanitaria transfrontaliera siano elementi basilari necessari per attuare le raccomandazioni della direttiva.</p>
    </intervention>
    <intervention id="2-474-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, vorrei complimentarmi con tutti i relatori per aver dato vita a questo documento importantissimo. Oggi i cittadini sono soggetti a troppe incertezze riguardo la questione dell’accesso alle cure in altri Stati membri dell’UE, dei rimborsi per i servizi forniti e della responsabilità per i follow-up clinici. Le prescrizioni redatte in uno Stato membro non vengono sempre riconosciute negli altri paesi. Questa direttiva è essenziale per il nostro popolo, perché il sistema attuale è complicato ed è difficile ottenere informazioni adeguate. Inoltre, il progresso scientifico è poco uniforme e pertanto la direttiva darebbe ai pazienti la possibilità di ottenere in un altro Stato membro le cure appropriate non fornite dal paese in cui risiedono. In questo modo, i pazienti potrebbero veramente sfruttare i vantaggi del mercato unico e verrebbe garantito un impatto positivo per l’attuazione di riforme future più eque dei sistemi sanitari di ogni Stato membro.</p>
    </intervention>
    <intervention id="2-475-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, questo provvedimento è sicuramente un provvedimento organico, per cui bisogna dare alla relatrice e a coloro i quali hanno contribuito alla sua definizione un plauso sincero.</p>
      <p sl="it">Cure transfrontaliere significano per l'appunto abbattere le frontiere e dare libertà di scelta al paziente, in stretta correlazione con quella libertà di movimento che caratterizza l'Unione europea; una mobilità sanitaria che viene adesso riconosciuta, sia per le malattie rare sia per le malattie altamente specialistiche che richiedono per l'appunto una pronta risposta.</p>
      <p sl="it">La tempestività e l'appropriatezza della prestazione consentono di affermare un diritto che è quello alla salute; una sanità che diventa elettronica, che riduce la disparità di trattamento dei cittadini nell'Unione europea. E, perché no, questo provvedimento in prospettiva può essere una premessa per un accreditamento di tipo europeo, con garanzie elevate di standard tecnologici e personali.</p>
    </intervention>
    <intervention id="2-476-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Signor Presidente, lo scopo del progetto di direttiva, un compromesso raggiunto dopo due anni di discussioni, consiste nel fornire ai pazienti la certezza del diritto in situazioni di assistenza sanitaria transfrontaliera. Si tratta sicuramente di un risultato positivo. La complessità delle discussioni ha tuttavia portato alla luce non solo le differenze tra i sistemi sanitari dei diversi Stati membri, ma anche i termini finanziari diversi ai quali viene fornita l’assistenza sanitaria ai cittadini europei. Il fatto che si tratti di un problema molto sensibile lo si può desumere dalle dimissioni di massa che stanno attualmente interessando i medici frustrati degli ospedali cechi. Alla base di ciò vi sono i rischi o le incertezze che si manifestano in relazione all’impatto della direttiva, ad esempio nel caso dei cosiddetti turisti della salute che andrebbero alla ricerca di servizi sanitari di alta qualità ma meno costosi. Solo il tempo ci dirà se questa si rivelerà una questione marginale o se prevarranno gli impatti innegabilmente positivi della direttiva.</p>
    </intervention>
    <intervention id="2-477-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, vorrei complimentarmi con la mia collega, onorevole Grossetête, la relatrice, e con il padre di questa direttiva, John Bowis, per il lavoro eccellente sulla direttiva, la cui finalità è un’assistenza sanitaria transfrontaliera sicura e di alta qualità.</p>
      <p sl="sk">Vorrei porre chiaramente l’accento sulla necessità di questa legislazione, alla luce degli accordi finora ambigui che hanno disciplinato le cure dei pazienti all’estero, situazione che ha causato incertezza tra i pazienti, soprattutto nel caso di patologie gravi. Sono lieto che la direttiva comprenda misure speciali dirette in particolare a questi pazienti.</p>
      <p sl="sk">Appoggio la linea adottata dalla relatrice, che sottolinea che questa legislazione è per i pazienti che ne hanno bisogno, e non soltanto per coloro che possono permettersi di sostenerne i costi. La direttiva rappresenta pertanto un passo in avanti significativo verso la mobilità dei pazienti nell’UE. L’accordo con il Consiglio è il frutto di un equilibrio tra le posizioni degli Stati membri e il Parlamento europeo …</p>
      <a text="(Il Presidente interrompe l’oratore)"/>
    </intervention>
    <intervention id="2-478-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, l'accesso alle cure transfrontaliere in Europa ha presentato finora diversi limiti legati ai lunghi tempi di attesa, ad un complesso sistema di rimborsi, nonché ad una difficile individuazione delle responsabilità dell'assistenza clinica successiva alle cure transfrontaliere.</p>
      <p sl="it">La direttiva che il Parlamento europeo si accinge a votare è un importante passo avanti perché chiarisce questi aspetti amministrativi e migliora la cooperazione tra gli Stati, rafforzando anche gli standard di qualità e di sicurezza delle cure stesse.</p>
      <p sl="it">Con l'istituzione dei centri informativi nazionali il paziente potrà avere conoscenza delle cure mediche disponibili in un altro Stato dell'Unione, degli adempimenti da assolvere e delle procedure di reclamo e di ricorso. È questa un'opportunità che si basa non più sulle possibilità economiche, ma su un vero e proprio diritto di scelta più consapevole.</p>
    </intervention>
    <intervention id="2-479-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signor Presidente, vorrei complimentarmi con la relatrice e con tutti coloro che hanno contribuito a questo documento importante. La strada che ha portato all’accordo finale è stata molto lunga. A prima vista potrebbe sembrare che abbiano accettato tutti il documento, ma qui vi sono alcuni scettici che temono costi non uniformi del servizio, un eccesso di obblighi burocratici e possibilmente il turismo della salute, ma a mio parere la direttiva presenta meccanismi realmente equilibrati per evitare l’impatto negativo di questo documento. Cionondimeno, la cosa più importante è creare le condizioni per la mobilità dei pazienti e dare la possibilità di essere cittadini dell’Unione europea. Altrettanto importante è riuscire a ottenere agevolmente i servizi circolando liberamente per tutta l’Unione europea. I fattori che fanno desistere i cittadini dallo sfruttare quest’opportunità sono le barriere linguistiche e la carenza di informazioni. Pertanto, i punti di contatto previsti forniranno ai pazienti tutte le informazioni richieste, maggiore chiarezza, fiducia e capacità di autocurarsi. La salute è importante per tutti noi e l’unione delle forze ci assicurerà che ci stiamo muovendo in questa direzione.</p>
    </intervention>
    <intervention id="2-480-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, Commissario, la direttiva oggetto della discussione risolve veramente il problema dell’utilizzo dei servizi sanitari in altri Stati membri. Tali servizi vengono già utilizzati. Tuttavia, la direttiva armonizza e disciplina le condizioni di utilizzo di tali servizi. Concordo con quanto affermato dai precedenti oratori sulla necessità che i servizi sanitari siano conformi a uno standard elevato e a disposizione dei cittadini in prossimità dei loro luoghi di residenza. Tuttavia, capita spesso di dover ricorrere ai servizi sanitari in altri Stati membri, soprattutto per le malattie rare e le nuove terapie.</p>
      <p sl="el">Accolgo inoltre con soddisfazione il fatto che sia stato riservato un commento specifico concernente i servizi sanitari presso le sorgenti e le stazioni termali. L’impiego di questi servizi ci consente di migliorare con a fronte di costi ridotti la prevenzione e la cura di numerose malattie, aspetto che potrebbe rivelarsi molto importante per la “salute” dei nostri fondi assicurativi.</p>
      <p sl="el">Mi rivolgo a lei, Commissario, affinché dia tutto il suo appoggio a questa iniziativa per la promozione di tali servizi.</p>
    </intervention>
    <intervention id="2-481-000" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Signor Presidente, Presidente Győri, Commissario, questa direttiva stabilisce le norme per agevolare l’accesso a un’assistenza sanitaria transfrontaliera sicura e di alta qualità, e promuove la cooperazione tra gli Stati membri nel pieno rispetto delle giurisdizioni nazionali.</p>
      <p sl="pt">Contempla i valori fondamentali dell’universalità, dell’accesso a un’assistenza sanitaria di buona qualità, dell’equità e della solidarietà. Offre vantaggi chiari per i pazienti, soprattutto per quelli colpiti da patologie rare e complesse, in quanto potranno accedere a centri specializzati nella cura delle malattie da cui sono affetti.</p>
      <p sl="pt">La direttiva rappresenta l’ennesimo esempio di un’Europa al servizio dei suoi cittadini. Siamo tutti meritevoli di complimenti, soprattutto la Commissione, il Consiglio e la nostra collega, onorevole Grossetête, per il loro lavoro eccellente e per aver permesso che si avvantaggiassero della direttiva …</p>
      <a text="(Il Presidente interrompe l’oratore)"/>
    </intervention>
    <intervention id="2-482-000" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Signor Presidente, oggigiorno l’assistenza sanitaria transfrontaliera è una necessità. La direttiva crea le condizioni preliminari per un’Europa senza confini nel settore medico. I pazienti affetti da gravi patologie croniche potranno ora ottenere cure specializzate, godere di una maggiore mobilità e ottenere informazioni più complete dai punti di contatto, e avranno la possibilità di coprire i propri costi senza troppi intoppi. La nuova direttiva comunitaria crea nuove sfide, sollecita a modernizzare i servizi sanitari nazionali dei 27 Stati membri dell’Unione europea e mette indubbiamente in luce la necessità di contatti e cooperazione continui tra tutti i sistemi medici dei 27 Stati membri dell’Unione europea, allo scopo di scambiarsi le migliori pratiche, promuovere la sanità elettronica e mettere a segno miglioramenti permanenti negli standard dell’assistenza sanitaria transfrontaliera. Si tratta di una sfida che dobbiamo affrontare …</p>
      <a text="(Il Presidente interrompe l’oratore)"/>
    </intervention>
    <intervention id="2-483-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signor Presidente, vorrei complimentarmi nuovamente col Parlamento per il risultato eccellente raggiunto, vale a dire una conclusione sulla direttiva in oggetto. Mi rallegra molto poter assistere all’adozione di questa direttiva.</p>
      <p sl="en">Devo dire che dissento dall’illazione secondo cui quest’iniziativa promuoverebbe il turismo della salute o consentirebbe alle compagnie di assicurazione del settore di ridurre i costi. Rappresenta piuttosto la certezza che i cittadini che necessitano di assistenza sanitaria possano avere maggiori probabilità di ottenerla e li libera dalle pastoie burocratiche che a volte impediscono loro di usufruire di tale servizio.</p>
      <p sl="en">Ritengo che la direttiva rappresenti una vera svolta per i pazienti e per rafforzare un’Europa della salute. Devo convenire con gli onorevoli Roth-Behrendt, McGuinness e altri che dovrebbe essere un incentivo per indurre gli Stati membri a investire nei loro sistemi sanitari in quanto, come ho dichiarato pubblicamente più volte parlando di questa direttiva, non vogliamo che i nostri cittadini diventino dei nomadi. Vogliamo che i nostri cittadini ottengano le migliori cure possibili vicino a casa.</p>
      <p sl="en">Grazie a questa direttiva, i diritti dei pazienti all’assistenza sanitaria transfrontaliera sono ora contemplati dalla legislazione comunitaria, ma il nostro lavoro non si ferma qui. Mi riferisco alla domanda dell’onorevole Parvanova circa possibili proposte isolate sull’interoperabilità. Devo dire che anche l’interoperabilità è essenziale per rendere questa iniziativa, questa direttiva, operativa e attuabile, perché non vedo come potremmo attuare efficacemente tale direttiva in assenza di un sistema interoperabile adeguato di sanità elettronica. D’altro canto, l’interoperabilità è molto importante anche per rendere più equi i servizi sanitari e per migliorare la sostenibilità dell’assistenza sanitaria.</p>
      <p sl="en">Attendo con impazienza di collaborare con gli Stati membri per una trasposizione adeguata di questa direttiva e per la sua entrata in vigore in tutta l’UE. C’è ancora molta strada da fare, a livello sia europeo sia nazionale, per garantire che la cooperazione tra i sistemi sanitari europei diventi realtà. Potete confidare nel fatto che perseguirò questa sfida con tutta la mia determinazione ed energia.</p>
    </intervention>
    <intervention id="2-484-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, Commissario, onorevoli deputati, onorevole Bowis, grazie di questa discussione così proficua. Credo che abbia delineato in maniera eccellente i punti più difficili da gestire per i partecipanti alle discussioni degli ultimi anni, sia al Consiglio sia in quest’Aula, e ho notato inoltre con molto piacere che la stragrande maggioranza degli europarlamentari ha espresso parere favorevole.</p>
      <p sl="hu">Sì, questa direttiva creerà una situazione più chiara e un sistema più trasparente al servizio dei cittadini europei. Come emergerà con chiarezza alla presentazione del programma di domani, la presidenza ungherese intende porre i cittadini al centro del suo programma. è stato inoltre fatto notare che quello che abbiamo creato non è perfetto. C’è ancora margine di miglioramento, come ha appena ricordato il Commissario Dalli.</p>
      <p sl="hu">Ho ritenuto molto interessante la discussione sul mercato unico e la direttiva dei servizi, nonché il modo in cui tutto ciò si ricollega ai diritti dei pazienti. Ritengo che sia stata una scelta molto intelligente quella di non affrontare la questione dal lato dei servizi, in quanto ricorderete tutti il clamore suscitato dalla prima fase dell’adozione della direttiva sui servizi. è stata la mossa giusta creare questa direttiva passando per la questione dei diritti dei pazienti. Essa consentirà la libera circolazione dei pazienti e permetterà comunque loro di accedere a servizi tempestivi e di migliore qualità. Ritengo pertanto che siamo riusciti a raggiungere il nostro obiettivo, anche se con un approccio diverso. L’aspetto più importante è che questa direttiva rafforzerà la libertà di scelta oltre ai principi delle pari opportunità, del diritto a cure di buona qualità, dell’equità e della solidarietà, da me già citati.</p>
      <p sl="hu">Signor Presidente, onorevoli parlamentari, sono estremamente lieta che questa direttiva sia stata redatta durante la presidenza ungherese. Tuttavia, il merito non è nostro, bensì dei nostri predecessori, Belgio e Spagna, oltre che dei membri di quest’Assemblea. Sono grata che l’eccellente cooperazione tra Consiglio e Parlamento possa aver generato un servizio così prezioso per i cittadini europei.</p>
    </intervention>
    <intervention id="2-485-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Vorrei naturalmente cogliere l’occasione per complimentarmi con l’onorevole Grossetête per il lavoro eccellente svolto da lei e dai relatori ombra dei diversi gruppi su una questione molto delicata e complicata, che a mio avviso dovremmo pubblicizzare a dovere, trattandosi di una di quelle questioni destinate veramente a raggiungere tutti i cittadini dei 27 Stati membri. Congratulazioni, onorevole Grossetête.</p>
    </intervention>
    <intervention id="2-486-000" speaker_id="2025" name="Françoise GROSSETÊTE" is_mep="True" mode="spoken" role="relatore" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, condivido totalmente il suo punto di vista, e vorrei in primo luogo ringraziare i vari oratori intervenuti a sostegno di questa direttiva nel corso della discussione. Vorrei ringraziare ancora una volta i relatori ombra di ciascun gruppo politico – vedo l’onorevole Roth-Behrendt, ma penso a tutti i miei onorevoli colleghi, che non posso citare singolarmente. Desidero ringraziarli tutti perché hanno svolto tutti un ruolo attivo e offerto un contributo notevole agli sforzi tesi a conseguire questo accordo politico col Consiglio il 21 dicembre, accordo che verrà concluso positivamente domani.</p>
      <p sl="fr">Agli onorevoli parlamentari che hanno espresso delle riserve sul turismo medico, tra le altre cose, vorrei dire, “No! Ce ne stiamo occupando”. La direttiva contiene una clausola di salvaguardia per gli Stati membri e consente loro di controllare la pianificazione della loro assistenza sanitaria e delle infrastrutture, allo scopo preciso di evitare il turismo medico.</p>
      <p sl="fr">A coloro che ritengono che la direttiva non sia sufficientemente ambiziosa, vorrei dire “Avete ragione, anch’io avrei voluto che si spingesse oltre”. Tuttavia, dobbiamo tener conto del fatto che siamo ancora nella prima fase della direttiva, e noto che il Commissario Dalli, che ci ha aiutato molto in questo frangente, è d’accordo con me.</p>
      <p sl="fr">Insieme, ci assicureremo innanzi tutto che questa direttiva venga recepita nelle migliori condizioni possibile. Tale legislazione verrà applicata tra 30 mesi, e dovremo vigilare tutti nei nostri Stati membri affinché possa veramente promuovere i diritti dei pazienti.</p>
      <p sl="fr">Concluderò ricordandovi che la votazione di domani è essenziale. Mi aspetto che vi adoperiate perché la direttiva riscontri un enorme successo, in quanto tale successo sarà un regalo per i pazienti: infatti, riconosceremo finalmente i loro diritti a un’assistenza sanitaria di alta qualità.</p>
    </intervention>
    <intervention id="2-487-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12:00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-488-000" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">Nel corso della discussione concernente il progetto di direttiva sui diritti dei pazienti transfrontalieri, alcuni onorevoli deputati, come il mio collega, onorevole Liese, non si sono soffermati sui pericoli insiti in questa legge, ma ne hanno evidenziato le opportunità. Noi ungheresi condividiamo la loro posizione. Benché il compromesso raggiunto, che può essere considerato un compromesso ragionevole tra diritti dei pazienti e preoccupazioni degli Stati membri, presenti notevoli differenze rispetto al progetto di relazione precedente, ne conserva comunque le opportunità. Potremmo dire che si tratta di un piccolo passo nella giusta direzione. Quali sono le opportunità? Mentre in precedenza molti ipotizzavano l’afflusso improvviso di un numero enorme e non realistico di pazienti stranieri e il collasso dei sistemi sanitari nazionali, il mio parere è che invece questa sia per noi un’occasione per sfruttare meglio, in futuro, i vantaggi naturali offerti dal nostro paese. Non mi riferisco solamente alle nostre acque medicinali, ma anche alla nostra posizione geografica e al costo della manodopera specializzata. Gli operatori sanitari avranno finalmente la possibilità di sfruttare meglio le loro competenze professionali ed eventuali capacità supplementari di cui dovessero essere dotati. Anche i pazienti che avranno accesso indisturbato ai servizi sanitari di altri Stati membri – servizi non presenti nei loro paesi d’origine a causa di determinate condizioni naturali – beneficeranno di tale legislazione. Pertanto, ne trarranno vantaggio sia gli operatori del settore sia i pazienti, ma anche gli Stati membri possono non ne usciranno svantaggiati, grazie ai numerosi vincoli inseriti nella direttiva. Mi congratulo con la relatrice e con tutti gli europarlamentari che hanno contribuito al buon esito della legislazione.</p>
    </intervention>
    <intervention id="2-489-000" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">La standardizzazione dell'assistenza sanitaria in Europa terrà conto della qualità dei servizi offerti, che dovrà essere omogenea per i cittadini dei 27 Stati membri indipendentemente dal censo, e della fattibilità economica, per il completamento del mercato interno anche a livello sanitario.</p>
      <p sl="it">Invito il Presidente e i miei colleghi parlamentari a fare in modo che l'intervento dell'Europa non si fermi all'approvazione di questa iniziativa, ma solleciti anche azioni a livello locale, prima di tutto per l'accoglimento del provvedimento nei singoli Stati.</p>
      <p sl="it">Non meno importante, poi, è l'adozione di tutte quelle misure transfrontaliere che servono al funzionamento dell'intero sistema. Penso ad un meccanismo adeguato di raccolta dei dati, di cui una regione di frontiera come il Friuli Venezia Giulia ha bisogno per ottimizzare la collaborazione sia all'interno del territorio nazionale, soprattutto adesso che il federalismo fiscale per il nostro paese è sempre più vicino, sia con quei territori confinanti, come alcune regioni limitrofe della Slovenia, con le quali è cominciato da tempo un importante dialogo costruttivo sulla gestione dei servizi sanitari.</p>
      <p sl="it">Penso anche ad una formazione adeguata del personale i cui pazienti e le cui competenze dovranno essere sempre più globali in una realtà che non è più soltanto europea.</p>
    </intervention>
    <intervention id="2-490-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">A conclusione di un lungo processo, oggi abbiamo adottato il testo della direttiva sull’applicazione dei diritti dei pazienti nell’assistenza sanitaria transfrontaliera. Si tratta di un successo del Parlamento ma, soprattutto di una vittoria per gli utenti. Il nuovo quadro legislativo consentirà ai cittadini di uno Stato membro di ricevere assistenza sanitaria in un altro Stato membro alle medesime condizioni a cui sono soggetti nel loro paese d’origine. Tale mobilità consentirà ai pazienti di evitare in maniera completamente legittima le liste d’attesa nazionali e di avvantaggiarsi dei servizi medici disponibili in altri paesi europei. Inoltre, apre le porte alla specializzazione, soprattutto nelle malattie rare, in quanto l’assistenza sanitaria non dovrà più essere necessariamente erogata a livello locale, bensì potrà essere prestata in strutture specializzate in quelle particolari terapie. Con questo non vogliamo promuovere il turismo medico, ma garantire piuttosto la mobilità totale dei cittadini in Europa a pari condizioni, il che significa che da ora in avanti potremo tutti scegliere di farci curare dovunque sia più rapido, più efficiente e qualitativamente migliore, e farci rimborsare i costi dallo Stato membro di affiliazione, in base ai medesimi termini che sarebbero stati applicati dall’assistenza sanitaria locale.</p>
    </intervention>
    <intervention id="2-491-000" speaker_id="96785" name="Lena KOLARSKA-BOBIŃSKA" is_mep="True" mode="written" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">L’entrata in vigore della direttiva “pazienti senza frontiere” rappresenta una grande occasione per tutti i pazienti dell’Unione europea ma, soprattutto, per i pazienti provenienti da paesi che sono meno sviluppati, in cui i servizi sanitari lasciano molto a desiderare. Tali pazienti avranno un accesso più agevolato di quello odierno alle cure praticate in un altro paese. Vi è inoltre la speranza che le nuove misure stimolino cambiamenti a livello di sistemi sanitari nazionali. Tra questi figurano in particolare liste di attesa più brevi per i pazienti che necessitano di determinate tipologie di cure ospedaliere. Il rischio della fuga di pazienti verso ospedali di altri paesi imporrà ai paesi con le code più lunghe decisioni amministrative sull’impiego migliore dei posti letto ospedalieri e sulle procedure. L’obbligo di istituire punti di contatto in ogni Stato membro dell’UE è importante per i pazienti, che in questo modo riceveranno maggiori informazioni sulle possibilità di cura in un altro paese, nonché sui risultati conseguiti dagli ospedali di altri paesi nella cura di patologie rare o molto gravi. Dopo l’entrata in vigore della nuova legislazione, sarà importante monitorarne dettagliatamente gli effetti e l’influenza sul miglioramento della qualità dei servizi e dell’accessibilità garantita a gruppi diversi di pazienti in diverse regioni d’Europa. In particolare, sarà importante raccogliere informazioni sugli utenti di questi servizi – solamente i gruppi sociali più abbienti e meglio informati, oppure tutti coloro che hanno bisogno di cure.</p>
    </intervention>
    <intervention id="2-492-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">La libera circolazione della forza lavoro e lo sviluppo del turismo presuppongono che vengano risolti i problemi di assistenza sanitaria transfrontaliera. Le norme per accedere ai servizi e al rimborso devono essere chiare e note ai cittadini comunitari. Lo scopo consiste nel consentire ai cittadini, senza autorizzazione preventiva e in qualsiasi Stato membro, di accedere a quelle cure ospedaliere e non a cui avrebbero diritto anche nel loro stesso Stato membro, e di farsi rimborsare i costi fino a un importo specificato dai loro stessi sistemi. Il rischio di possibili abusi – mi riferisco al “turismo medico” – non deve costituire una barriera, anche se dobbiamo naturalmente fare il possibile per sventare tale pericolo.</p>
      <p sl="hu">Mi preme precisare che la proposta riguarda la mobilità dei pazienti in seno all’Unione europea e non la “libera circolazione dei servizi”. Va rilevato che anche un sistema consolidato può generare valore aggiunto sfruttando capacità non ancora utilizzate ed evitando perdite logistiche. In alcuni casi, un’assistenza medica transfrontaliera tempestiva può salvare vite umane. Un aspetto ulteriore importante è che l’assistenza sanitaria transfrontaliera è molto rilevante anche in casi in cui un livello adeguato di cure per una determinata malattia non sia disponibile in uno Stato membro ma sia presente in un altro. Reputo che la proposta sia equilibrata e che rappresenti un compromesso tra le riserve degli Stati membri e le ambizioni del Parlamento europeo.</p>
    </intervention>
    <intervention id="2-493-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Al momento vige un’eccessiva incertezza sulle questioni dell’accesso all’assistenza sanitaria, dei rimborsi e della responsabilità del follow-up in relazione all’assistenza sanitaria transfrontaliera. Questa direttiva consente a tutti i pazienti – non soltanto ai meglio informati o ai più ricchi – di godere di tutta una serie di diritti sanitari che sono già stati riconosciuti dalla Corte di giustizia dell’Unione europea. Gli Stati membri mantengono la piena responsabilità di organizzare e gestire i sistemi di sicurezza sociale. La proposta riguarda i pazienti e la loro mobilità in seno all’UE, e non la libera circolazione dei fornitori di servizi. La direttiva presuppone la cooperazione tra gli Stati membri, specialmente riguardo al riconoscimento delle raccomandazioni mediche (cure, prescrizioni, eccetera) formulate in un altro Stato membro, alla sanità elettronica e alle HTA (valutazioni delle tecnologie sanitarie). La rete di riferimento creata dai punti di contatto nazionali agevolerà l’accesso pubblico a tali informazioni. Le autorità rumene devono infatti adoperarsi affinché i loro cittadini abbiano accesso alle informazioni. L’adozione di questa relazione assicurerà un buon equilibrio tra diritti dei pazienti dell’UE di avere accesso alle terapie mediche migliori e salvaguardia della sostenibilità finanziaria dei sistemi nazionali di sicurezza sociale.</p>
    </intervention>
    <intervention id="2-494-000" speaker_id="28177" name="Bernadette VERGNAUD" is_mep="True" mode="written" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Rispetto alla proposta iniziale della Commissione, che agevolava la mobilità dei pazienti con una prospettiva della salute orientata al mercato, accolgo con favore il progresso rappresentato da questo accordo. Per salvaguardare i nostri sistemi di protezione sociale, era essenziale ristabilire un sistema di autorizzazione preventiva per gli ospedali o per le terapie con un’alta incidenza di costi. Analogamente, il riferimento all’articolo 168 del trattato era indispensabile per garantire il rispetto delle prerogative degli Stati membri in termini di organizzazione dei loro sistemi sanitari pubblici. Infine, sono stati messi a segno progressi lodevoli in termini di cooperazione e informazioni ai pazienti.</p>
      <p sl="fr">Sono tuttavia ancora presenti lacune non indifferenti: la mancata considerazione della mobilità dei professionisti, la demografia medica e l’invecchiamento della popolazione. Spetterà ad altre proposte legislative colmare tali lacune – in particolare, la proposta sulle qualifiche professionali – e in tali proposte sarà importante riaffermare che la salute è un settore con caratteristiche specifiche e non una merce disciplinata unicamente dalle leggi del mercato, bensì il bene più prezioso dei cittadini.</p>
    </intervention>
  </section>
  <section id="creitem20" title="14. Iniziativa europea sulla malattia di Alzheimer e le altre forme di demenza - Inalatori per l’asma (discussione)">
    <intervention id="2-497-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca, in una discussione congiunta a mio avviso strana:</p>
      <p sl="unknown">la relazione presentata dall’onorevole Matias, a nome della commissione per l’ambiente, la sanità pubblica e la sicurezza alimentare, su un’iniziativa europea sulla malattia di Alzheimer e le altre forme di demenza [2010/2084(INI) ] (A7-0366/2010), e</p>
      <p sl="unknown">l’interrogazione orale presentata dall’onorevole Mazzoni, a nome della commissione per le petizioni, sugli inalatori per l’asma (O-0182/2010 – B7-0666/2010).</p>
    </intervention>
    <intervention id="2-498-000" speaker_id="96820" name="Marisa MATIAS" is_mep="True" mode="spoken" role="relatore" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Signor Presidente, vorrei esordire fornendo quello che, a mio modo di vedere, rappresenta un esempio illuminante dell’urgenza di questa iniziativa. Il lavoro in Parlamento è cominciato esattamente sei mesi fa: sono trascorsi sei mesi dall’inizio del lavoro sulla relazione e il momento della votazione, e in questo arco di tempo più di 700 000 persone hanno sviluppato l’Alzheimer’s o qualche altra forma di demenza. Questa figura è di per sé già sufficiente a dimostrare quanto sia importante e urgente intervenire in questo settore. Di qui la tempestività della comunicazione della Commissione.</p>
      <p sl="pt">Tutti i cittadini affetti dall’Alzheimer e da altre forme di demenza in Europa devono ricevere il medesimo trattamento. Ad oggi si contano più di 7 milioni di persone affette da Alzheimer e complessivamente quasi 10 milioni colpite da demenza.</p>
      <p sl="pt">Dal punto di vista numerico, si tratta di un’entità pari a quella di un paese di media grandezza. Non possiamo fare discriminazioni contro una malattia, così come non possiamo discriminare contro un paese. Dobbiamo trattare tutti allo stesso modo. Proprio per questa ragione è urgentemente necessario intervenire in diverse aree. Nel campo della ricerca, sappiamo che il numero di persone che soffrono di questa patologia raddoppia ogni 20 anni.</p>
      <p sl="pt">Sappiamo che, se la fascia di età è al di sopra dei 65 anni, il numero raddoppia ogni quattro anni, che è per l’appunto il motivo per cui dobbiamo individuare ed affrontare le cause, perché se non conosciamo a fondo un problema, non abbiamo modo di intervenire. A tal fine, ci servono più ricerca, più cooperazione e più dati epidemiologici.</p>
      <p sl="pt">Dobbiamo avere maggiori informazioni su come intervenire in termini di prevenzione e controllo dei fattori di rischio. Ci occorre una diagnosi precoce, cure specializzate e formazione degli operatori assistenziali. Dobbiamo offrire sostegno alle famiglie e non stigmatizzare i malati, a cui vanno concessi diritti e dignità. Tutti i paesi devono disporre di piani d’azione nazionali per poter cooperare a livello europeo. Dobbiamo combattere le disuguaglianze tra gli Stati membri e in seno agli Stati membri. Non possiamo accettare che vi siano pazienti di prima e di seconda classe: devono essere tutti uguali, indipendentemente dal genere, dall’età, dal luogo di residenza o da qualsiasi altro criterio.</p>
      <p sl="pt">Per questo, signor Presidente, è molto, molto importante che i nostri servizi sanitari dispongano della maggior copertura possibile. Non possiamo esimerci dal trattare queste necessità urgenti soltanto perché siamo in tempo di crisi e ci limitiamo a discutere dei costi della malattia. I costi sociali ed economici del non trattare tale problema sono molto più grandi, molto più ingenti dei costi derivanti dall’affrontarlo. Per questo dobbiamo fronteggiare questo problema e investire: investire nelle persone; investire, come dicevo, nella prevenzione e nel sostegno alle famiglie e agli operatori assistenziali, che vengono spesso trascurati.</p>
      <p sl="pt">Sappiamo che, per ogni malato di Alzheimer, servono tre persone che lo assistano. Una persona affetta da Alzheimer non può stare neanche un’ora da sola. Dobbiamo trarre insegnamento da questa situazione: non possiamo andare avanti senza il coordinamento tra gli Stati membri nel prendere posizione sul problema, vale a dire senza cooperazione e, soprattutto, cooperazione basata sulla solidarietà.</p>
      <p sl="pt">Vorrei pertanto dire quanto segue: sul tema della cooperazione, sappiamo tutti che non si può affrontare nessun aspetto della questione isolatamente e anche qui in Parlamento il lavoro è stato intrapreso in cooperazione con tutti i relatori ombra di tutti i gruppi parlamentari, col sostegno delle tre onorevoli deputate che mi hanno aiutato in seno alla commissione per l’ambiente, la sanità pubblica e la sicurezza alimentare, nel mio gruppo parlamentare e nella mia delegazione.</p>
      <p sl="pt">Per questo vorrei ringraziare tutte queste donne, e forse non è un caso che siano state soltanto donne a lavorare su questa relazione: le donne infatti sono le più interessate, nel senso sia che si occupano di relazioni sull’Alzheimer, sia che si prendono cura di malati di Alzheimer, compresi gli uomini. Vorrei pertanto richiamare l’attenzione anche a quelle forme di discriminazione che si celano dietro l’assenza di trattamento o di risposta a tali questioni.</p>
      <p sl="pt">Concludo dicendo che vorrei rivolgere una domanda direttamente al Commissario Dalli, chiedendogli quali delle proposte incluse nella relazione è disposta ad accettare la Commissione, e quando sarà disposta ad accettare e intervenire su un’emergenza come quella che stiamo attualmente vivendo.</p>
    </intervention>
    <intervention id="2-499-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Autore . − Signor Presidente, onorevoli colleghi, devo dire che condivido anch'io le perplessità sulla logica dell'abbinamento di questa interrogazione con la precedente relazione, ma l'importante per me è che oggi quest'Aula si occupi dell'argomento che è contenuto nell'interrogazione da me presentata a nome della commissione per le petizioni.</p>
      <p sl="it">Questa interrogazione solleva un caso di denegata giustizia nei confronti di una piccola impresa europea per l'inerzia purtroppo consumata dalla Commissione dal 1997 ad oggi, così come ha sostenuto anche la commissione giuridica che è stata interpellata per un parere dalla commissione che io presiedo.</p>
      <p sl="it">La vicenda riguarda un apparecchio medico, nello specifico un inalatore per asmatici, brevettato nel 1990 e immesso regolarmente sul mercato. Questo prodotto rientra nella disciplina dettata dalla direttiva 93/42/CEE, la quale prevede che la conformità alle prescrizioni sia oggetto di autocertificazione da parte del produttore e affida poi alle autorità nazionali un potere di controllo sulla regolarità, attraverso attività di monitoraggio e di controllo a campione.</p>
      <p sl="it">Il prodotto, diffuso con successo sul mercato per sei anni, quindi fino al 1996, in assenza di specifiche contestazioni e di rilievi che non sono mai stati documentati nel corso di oltre quindici anni, viene sottoposto a controllo da parte dell'Autorità governativa dell'Alta Baviera che chiede alla commissione del Magdeburgo di rivedere l'autorizzazione rilasciata a questa società.</p>
      <p sl="it">Nel dicembre dello stesso anno, la commissione, il ministro della Salute della Sassonia-Anhalt procede a questa attività di controllo e conclude la procedura dichiarando la perfetta conformità del prodotto alle prescrizioni normative, sollevando tra l'altro, al termine di questa procedura, un dubbio sulla fondatezza della richiesta formulata dall'Autorità governativa dell'Alta Baviera e invitando la stessa, nel caso dovessero permanere dubbi, ad avviare la procedura di salvaguardia prevista dalla direttiva citata.</p>
      <p sl="it">Nel corso dell'anno successivo si susseguono una serie di attività non documentate, delle quali abbiamo notizia solo de relato , e si arriva poi nel 1997, improvvisamente, senza nessuna comunicazione fatta al produttore, a un provvedimento da parte del ministro della Salute federale di ritiro del prodotto dal mercato.</p>
      <p sl="it">La procedura viene avviata alla fine del 1997 dal ministero – la procedura ai sensi dell'articolo 8 della direttiva citata – ma va a finire su un binario morto, perché non si hanno notizie, non viene avviata la fase delle consultazioni con il produttore. Nel silenzio generale il produttore, nel 2003, ritenendo di poter attribuire a questo silenzio un significato di evidente negazione di quei rilievi non chiariti formulati dalle autorità tedesche, reimmette sul mercato il prodotto a metà del 2003.</p>
      <p sl="it">Purtroppo nel 2005, sempre senza una comunicazione, le autorità tedesche emettono un nuovo provvedimento di ritiro dal mercato di questo prodotto. Da precisare che non risulta ancora oggi, nonostante le reiterate richieste, alcun elemento che porti a chiarire il perché di questo ritiro del prodotto.</p>
      <p sl="it">Quindi: mancata comunicazione, mancato accertamento, negazione di qualunque possibilità di legittimo contraddittorio per il produttore e conseguenze gravi di carattere economico per lo stesso, perché da oltre quindici anni è in attesa di una risposta e il suo prodotto non può circolare sul mercato.</p>
      <p sl="it">Aggiungo anche che, nel corso dei sei anni di diffusione del prodotto – e su questo ci sono documenti che sono stati forniti anche alla Commissione – nei sei anni di distribuzione del prodotto si sono annotati notevoli risparmi nella spesa pubblica della sanità per il ridotto costo del prodotto e positivi effetti per i malati sofferenti di asma.</p>
      <p sl="it">Nel 2008, visti vani tutti i tentativi formulati con le altre autorità, il sig. Klein, il produttore, si rivolge alla commissione per le petizioni. La commissione avvia la procedura nel corso di questa legislatura e, considerato il lungo tempo della vicenda contenuta nella petizione, avvia anche una consultazione informale con il Commissario, chiedendo di accelerare i tempi di una risposta, perché la richiesta dell'autore della petizione è una richiesta che va nell'ordine di riconfermare la conformità del prodotto alla normativa europea o, in subordine, quanto meno di avere un provvedimento impugnabile davanti alla Corte che quindi gli consenta di avere giustizia.</p>
      <p sl="it">Tutto questo non è avvenuto e nel corso della discussione in commissione petizioni la Commissione europea, purtroppo, ha eluso le domande ancora una volta. Ecco perché la commissione ha deciso all'unanimità di arrivare in Aula e di chiedere in Aula alla Commissione risposte chiare, perché questa vicenda, è innegabile, solleva gravi dubbi su una violazione della Carta dei diritti fondamentali e non solo per l'inerzia della Commissione, ma anche, e soprattutto, per l'impossibilità nella quale è posto l'autore della petizione, il sig. Klein, di adire un'autorità giudiziaria.</p>
      <p sl="it">La vicenda pone evidenti dubbi sulla violazione delle regole del mercato e sulla tutela della piccola impresa, ecco perché insistiamo per avere, qui, delle risposte alle domande formulate nell'interrogazione.</p>
    </intervention>
    <intervention id="2-500-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Onorevole Mazzoni, vorrei ringraziarla soprattutto per aver condiviso la mia perplessità sulla sovrapposizione dei due temi. Naturalmente, ciò non coincide da parte mia con alcun disinteresse nei confronti di un’interrogazione così importante che per di più lei sta sollevando in veste di presidente della commissione per le petizioni, di cui io faccio parte, e il cui operato suscita ovviamente in me il massimo interesse.</p>
      <p sl="unknown">Sarà molto difficile per il Commissario e per gli oratori considerare insieme due temi così diversi per natura, ed è pertanto opportuno chiedersi se sia ragionevole impostare la discussione così com’è stata pianificata nell’ordine dei lavori.</p>
    </intervention>
    <intervention id="2-501-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signor Presidente, onorevoli deputati, consentitemi innanzi tutto di rendere omaggio al Parlamento e in particolare alla relatrice, onorevole Matias, per l’impegno profuso nell’affrontare l’Alzheimer e altre forme di demenza.</p>
      <p sl="en">La Commissione condivide appieno la sua preoccupazione. La demenza è causa di grandi sofferenze per milioni di europei e per le loro famiglie. Con una popolazione che invecchia rapidamente, è tempo che l’Europa intervenga.</p>
      <p sl="en">Per questo nel 2009 la Commissione ha presentato una comunicazione sull’Alzheimer e altre forme di demenza con misure volte a migliorare la prevenzione e la diagnosi, la ricerca e lo scambio delle migliori pratiche.</p>
      <p sl="en">Sono lieto che il Parlamento sostenga il lavoro in corso su tale tema e presenti una serie completa di raccomandazioni. La relazione e le raccomandazioni giungono con un tempismo perfetto, in quanto la Commissione è in procinto di avviare un’azione congiunta con gli Stati membri sull’Alzheimer in aprile, la cosiddetta ALCOVE (valutazione di cooperazione sull’Alzheimer in Europa).</p>
      <p sl="en">Sono convinto che quest’azione congiunta porterà risultati su molte delle raccomandazioni che state per adottare qui oggi.</p>
      <p sl="en">L’azione congiunta verterà sulla prevenzione – un’area su cui il Parlamento pone l’accento nella relazione – e anche sul miglioramento della conoscenza e dei dati e sullo scambio delle migliori pratiche. Riguarderà anche un’altra area in cui il Parlamento esorta all’azione: i diritti delle persone che convivono con la demenza. Convengo con voi che ci occorre un lavoro di ricerca pienamente coordinato per meglio comprendere come prevenire o ritardare l’insorgenza della demenza. Per questo la Commissione ha avviato un’iniziativa di programmazione congiunta sulla lotta alle malattie degenerative, in particolare l’Alzheimer.</p>
      <p sl="en">Per la prima volta, 23 paesi stanno collaborando per fronteggiare l’Alzheimer. Esistono delle buone pratiche in tutta Europa per la diagnosi e la cura dell’Alzheimer, e la Commissione sta promuovendo lo scambio delle conoscenze e delle buone pratiche.</p>
      <p sl="en">Come raccomandato dal Parlamento, posso inoltre confermarvi che l’iniziativa Unione dell’innovazione sotto l’ombrello della strategia Europa 2020 adotterà come prima area pilota per il nuovo partenariato europeo per l’innovazione il tema dell’invecchiamento attivo e in salute.</p>
      <p sl="en">In questo contesto potrebbero essere sviluppate azioni per sostenere i malati di demenza. Un buon esempio potrebbe essere rappresentato dall’iniziativa del Parlamento attualmente in corso sugli operatori assistenziali. Auspichiamo di poter sostenere ulteriori azioni innovative in questo campo, che potrebbero anche essere dedicate al problema dell’Alzheimer e di altre forme di demenza.</p>
      <p sl="en">Infine, la Commissione guarda con favore a tutta una serie di altre raccomandazioni, tra cui la proclamazione del 2014 quale Anno europeo del cervello. Vi garantisco che la Commissione si adopererà per fare la sua parte per affrontare il problema della demenza.</p>
      <p sl="en">Passerei ora al secondo tema della discussione: la petizione presentata dal signor Klein, inventore e produttore dell’inalatore “Effecto”.</p>
      <p sl="en">L’introduzione sul mercato del dispositivo in questione è stata inizialmente respinta in Germania nel 1997. Tale decisione non ha avuto un seguito, né dalla Commissione, né dalle autorità tedesche, né dal produttore. L’azienda allora incaricata della distribuzione aveva dichiarato che avrebbe condotto ulteriori studi prima di ricollocare nuovamente il prodotto sul mercato.</p>
      <p sl="en">Il dispositivo venne nuovamente introdotto nel mercato nel 2002, con una nuova denominazione. Quando il prodotto venne nuovamente vietato dalle autorità tedesche nel 2005, la Commissione analizzò attentamente il caso e concluse la procedura mediante una lettera formale inviata alle autorità tedesche e al produttore nel luglio 2007.</p>
      <p sl="en">L’analisi della Commissione concludeva che il divieto delle autorità tedesche era giustificato, in quanto i dati clinici forniti dal produttore erano insufficienti a dimostrare la sicurezza del prodotto.</p>
      <p sl="en">Ai sensi della direttiva sui dispositivi medicali, spetta al produttore dimostrare la sicurezza del prodotto per poter utilizzare il marchio CE. La disposizione giuridica applicabile era pertanto l’articolo 18 della direttiva che riguarda i casi in cui un prodotto viene collocato sul mercato con un marchio CE apposto indebitamente. In questo caso, manca una decisione formale della Commissione.</p>
      <p sl="en">Poiché, secondo la Commissione, il caso non rientra tra quelli a cui si applica la procedura della clausola di salvaguardia, non c’è motivo di richiedere la notifica del divieto del 2005 emesso dalle autorità tedesche.</p>
      <p sl="en">L’ostacolo che impedisce al firmatario di collocare il prodotto sul mercato è la decisione delle autorità tedesche (il divieto del 2005) e non una decisione della Commissione. Il firmatario perseguire vie legali molto chiare a livello nazionale, e ha effettivamente fatto ricorso a tali possibilità. Ma le sue istanze sono state respinte dai tribunali tedeschi.</p>
      <p sl="en">Mi preme sottolineare che a partire dal 2007 la Commissione ha invitato a rendere conforme il dispositivo fornendo i dati clinici mancanti e, a tal fine, ha agevolato i contatti tra lo stesso e le autorità tedesche. In base alle informazioni della Commissione, finora il firmatario non ha intrapreso alcuna azione.</p>
    </intervention>
    <intervention id="2-502-000" speaker_id="96702" name="Elena Oana ANTONESCU" is_mep="True" mode="spoken" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">a nome del gruppo PPE. – Signor Presidente, mi soffermerò sul tema dell’Alzheimer e di altre forme di demenza. Vorrei congratularmi con la relatrice, onorevole Matias, per il lavoro eccellente che ha svolto. In veste di relatrice ombra per il gruppo del Partito Popolare Europeo (Democratico Cristiano) per questa relazione, vorrei anche ringraziare tutti gli onorevoli colleghi per i contributi offerti. L’attenzione suscitata da questo fascicolo è indicativa della sua importanza e, al contempo, della gravità di questo fenomeno.</p>
      <p sl="ro">Il numero di persone affette da demenza ha raggiunto i 9,9 milioni, e i malati di Alzheimer rappresentano la maggioranza. Di qui al 2020 ci attendiamo un incremento drammatico di tale cifra, in un momento in cui la malattia è ancora sottodiagnosticata nell’Unione europea. Sussistono disparità tra gli Stati membri per quanto riguarda la prevenzione, l’accesso alle cure e l’assistenza. Le azioni sono frammentarie e le risposte disomogenee in termini di ricerca sulla malattia e lotta contro la stessa.</p>
      <p sl="ro">La relazione segna un passo importante nella lotta contro questa malattia nell’Unione europea, ed è essenziale per introdurre una nuova forma di cooperazione tra gli Stati membri, consentendo l’adozione di misure coordinate per combattere determinati problemi che affliggono il continente nel suo complesso. La relazione caldeggia la solidarietà tra i paesi e lo scambio di buone pratiche per evitare la duplicazione degli sforzi e lo spreco delle risorse. Mi preme sottolineare l’importanza della diagnosi preventiva e dell’intervento precoce nelle prime fasi della malattia. Ritengo sia cruciale per compiere progressi nella lotta contro questa malattia.</p>
      <p sl="ro">Vorrei inoltre rammentare l’importanza di adottare un approccio multidisciplinare alla ricerca nel settore. La compartimentazione tra le discipline e il legame sottile tra ricerca di base e clinica, salute pubblica e ricerca sociale influiscono su come le scoperte scientifiche vengono trasferite nella pratica medica e nella prestazione delle cure. Il fatto che tutto venga effettuato a livello nazionale acuisce la frammentazione. Per questo dobbiamo concentrarci sull’approccio multidisciplinare e sul trasferimento di scoperte e conoscenze a livello di UE.</p>
    </intervention>
    <intervention id="2-503-000" speaker_id="96603" name="Nessa CHILDERS" is_mep="True" mode="spoken" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">a nome del gruppo S&amp;D. – Signor Presidente, quasi 10 milioni di europei sono attualmente colpiti dalla demenza, e la forma più comune è l’Alzheimer. Tra queste statistiche rientrava mia madre, che è mancata lo scorso anno. Accolgo pertanto con favore quest’iniziativa europea sulla demenza.</p>
      <p sl="en">Ci dovrebbe preoccupare alquanto il fatto che si stimi che soltanto la metà dei casi vengano diagnosticati. Ci dovrebbe far riflettere il fatto che le donne soffrono di demenza nel doppio dei casi rispetto agli uomini, e dovremmo essere molto preoccupati per il fatto che, con l’invecchiamento della popolazione europea, il numero dei malati raddoppierà nei prossimi 20 anni.</p>
      <p sl="en">Poiché un ritardo di cinque anni nell’insorgenza delle demenza significa il 50 per cento in meno di tassi di prevalenza, accolgo con favore l’accento posto dalla Commissione su prevenzione e diagnosi precoce. Sono soddisfatta che sia stata richiamata l’attenzione sul miglioramento della ricerca in Europa, soprattutto perché sappiamo che l’85 per cento della ricerca oggi viene svolta senza il coordinamento dell’UE. Accolgo inoltre con favore l’importanza attribuita alla condivisione delle migliori pratiche e ai diritti dei pazienti e delle loro famiglie.</p>
      <p sl="en">Io e i miei onorevoli colleghi socialdemocratici abbiamo posto l’accento sugli aspetti sociali della demenza nei nostri emendamenti, e avanziamo le seguenti richieste:</p>
      <p sl="en">Chiediamo un’attenzione maggiore nei confronti delle esigenze specifiche delle donne, che rappresentano il doppio dei pazienti e un numero enorme di operatori assistenziali, nell’area della ricerca medica e sociale, della salute, dell’occupazione e delle politiche sociali.</p>
      <p sl="en">Rinnoviamo il nostro appello alla Commissione affinché proponga leggi per le politiche della salute mentale sul luogo di lavoro, come parte della loro responsabilità, nell’ambito della salute e sicurezza sul posto di lavoro, di introdurre nel mercato del lavoro persone con disturbi mentali nel miglior modo possibile.</p>
      <p sl="en">Raccomandiamo un esame dell’utilizzo dei testamenti biologici in tutta Europa, un’azione urgentemente necessaria.</p>
      <p sl="en">Infine, sottolineiamo anche l’importanza, in tutte le campagne di sensibilizzazione e informazione, della capacità di riconoscere i sintomi della demenza.</p>
      <p sl="en">Per concludere, vorrei complimentarmi con la relatrice, onorevole Matias, e ringrazio lei e i miei colleghi relatori ombra per il lavoro svolto sulla relazione.</p>
    </intervention>
    <intervention id="2-504-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">a nome del gruppo ALDE. – Signor Presidente, la lotta contro la malattia di Alzheimer è diventata una priorità europea negli ultimi anni ed era ora! Consentitemi di aggiungere che accolgo con favore tutte le iniziative appena annunciate dal Commissario Dalli.</p>
      <p sl="fr">Questa forma di invecchiamento cerebrale è soggetta a una crescita esplosiva in Europa e nel mondo: ne sono colpiti più di 7 milioni di persone, e questa cifra raggiunge i 10 milioni se si considerano altri tipi di patologie neurodegenerative. Possiamo e dobbiamo accogliere con favore l’attuale finanziamento comunitario a favore di 32 progetti di ricerca, ma dobbiamo fare di più, molto di più, soprattutto in termini di coordinamento della ricerca sull’Alzheimer nell’ottavo programma quadro per la ricerca, già a partire dal 2014. Questo aspetto viene chiaramente specificato al punto 21 della nostra risoluzione.</p>
      <p sl="fr">Altrettanto essenziale è concentrarsi su un approccio multidisciplinare che comprenda diagnosi, prevenzione, cure e sostegno per i malati e le loro famiglie; questo tema è trattato ai punti 2 e 20, che sono molto importanti. Inoltre, uno studio recente sul tema, appena pubblicato in Francia, rivela i costi socioeconomici considerevoli derivanti dalla malattia: più di 10 milioni di euro l’anno soltanto per le cure e la supervisione dei pazienti. E questa cifra non comprende l’enorme dedizione dei familiari e amici dei pazienti, che devolvono più di sei ore al giorno all’assistenza e alla gestione del paziente.</p>
      <p sl="fr">Aiutare questi pazienti significa anche azzeccare la diagnosi. Il mondo scientifico ci ricorda che è tempo di cambiare i criteri internazionali in quanto, mediante l’applicazione rigorosa di criteri spesso obsoleti, vengono spesso inclusi troppi pazienti affetti da altre forme di demenza.</p>
      <p sl="fr">A livello europeo, aspetto trattato al punto 64 della nostra risoluzione, è cruciale che il Parlamento risponda finalmente all’appello dei ricercatori. Occorrono più volontari per gli studi clinici se vogliamo trovare una cura, un obbligo da cui non possiamo esimerci. L’imminente revisione della direttiva sulle sperimentazioni cliniche rappresenta pertanto un’occasione imperdibile per dare una risposta concreta e un raggio di speranza alle famiglie interessate.</p>
    </intervention>
    <intervention id="2-505-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, chiunque abbia organizzato la discussione congiunta di questi due temi non ha svolto sicuramente un buon servizio per il Parlamento – e ancor meno per le problematiche in questione.</p>
      <p sl="de">In tutta Europa si assiste a un incremento dei costi dei medicinali e delle assicurazioni sulla salute, e tutti stanno cercando delle soluzioni per riportarli su livelli più bassi. Il progresso in campo medico sta rendendo i farmaci sempre più costosi. Il caso in oggetto è diverso. Si contano 30 milioni di asmatici in Europa, e qui abbiamo un piccolo produttore che ha sviluppato un dispositivo che rende l’inalazione – che può essere una misura salvavita per gli asmatici ed è estremamente importante per le loro terapie – migliore, più veloce, più efficiente e, soprattutto, più economica. A questo produttore viene negato l’accesso al mercato da 14 anni. Nel lontano 1996 il produttore si è rivolto alla Commissione e la commissione per le petizioni si occupa della questione dal 2006. Commissario Dalli, è compito della Commissione contribuire all’applicazione del diritto e stare dalla parte dei cittadini. In questo caso non lo sta facendo; la Commissione si sta invece rifiutando di prendere una decisione chiara – una decisione che aiuterebbe il firmatario.</p>
      <p sl="de">Vorrei rivolgermi personalmente a lei, Commissario Dalli, in quanto rammenterà che l’abbiamo invitata alla riunione della commissione per le petizioni per discutere la questione. Ci ha detto che non aveva tempo, ma che l’avrebbe trovato per un colloquio privato. Siamo venuti da lei e le abbiamo parlato a titolo personale. E lei in persona mi ha promesso che si sarebbe occupato della questione e avrebbe trovato una molto rapidamente una soluzione. Ad oggi non mi è giunta ancora nessuna notizia. Le ho scritto un’altra lettera, a cui non ho ricevuto nessuna risposta. Ha anche tentato di impedire la prossima discussione. Non è così che dovrebbe agire la Commissione.</p>
      <p sl="de">Vorrei ribadire chiaramente che il Parlamento europeo si aspetta che la Commissione stia dalla parte della legge e del cittadino – e domani voteremo insieme su questa risoluzione. Ci aspettiamo che garantisca la tutela dei piccoli produttori da coloro che desiderano impedire loro l’accesso al mercato. La posta in gioco è molto alta, ma la cosa più importante è che parliamo della salute dei cittadini. Siamo consapevoli delle difficoltà. Non comprendiamo le sue azioni, Commissario Dalli. Conosciamo tutte le sue argomentazioni. Ho esaminato pile e pile di documenti, ma devo ancora trovare un’argomentazione chiara a sostegno della sua posizione. Stiamo parlando di un prodotto medicale. Ce ne sono 30 000 in circolazione – le persone li hanno utilizzati milioni di volte per le inalazioni e con risultati eccellenti. Abbiamo lettere delle compagnie di assicurazione che ci chiedono di acconsentire all’accesso al mercato per risparmiare sui costi. Mi aspetto che la Commissione onori finalmente il proprio impegno e raggiunga una decisione positiva in materia.</p>
      <a text="(L’oratore accetta di rispondere a una domanda “cartellino blu” ai sensi dell’articolo 149, paragrafo 8, del regolamento)"/>
    </intervention>
    <intervention id="2-506-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signor Presidente, vorrei chiedere all’onorevole Häfner se conviene con me sul fatto che i commenti espressi poc’anzi dal Commissario sulla questione BronchoAir sono stati decisamente evasivi e inutili per la società in questione e per i pazienti asmatici in generale.</p>
    </intervention>
    <intervention id="2-507-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">Signor Presidente, mi consenta di dare una risposta concisa ma personale: ho l’impressione che il Commissario non abbia ancora sfruttato l’opportunità di studiare personalmente la questione e di formarsi una nuova opinione in proposito. Eppure, Commissario Dalli, questa è l’occasione giusta per esaminare daccapo la questione e trarre una nuova conclusione dopo tanti anni di rinvii – e le suggerirei di avvalersi di collaboratori diversi da quelli che finora hanno causato il protrarsi delle procedure. Mi farebbe piacere discutere della questione con lei o, ancora meglio, vorrei che incontrasse il firmatario e cercasse di trovare una soluzione.</p>
      <p sl="de">Sono totalmente d’accordo con l’onorevole collega.</p>
    </intervention>
    <intervention id="2-508-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo ECR . – Signor Presidente, sono 750 000 i cittadini britannici colpiti da demenza; più del 50 per cento di essi ha l’Alzheimer. Gli effetti sono gli stessi, ma le esperienze di ognuno sono diverse. Non esiste una cura per questa patologia, che spesso tiene in ostaggio pazienti e operatori assistenziali indipendentemente dall’età. Ma cosa si può fare nell’UE? La legislazione è secondaria in una questione che presuppone principalmente il sostegno locale.</p>
      <p sl="en">Tuttavia, presentando in primo luogo questo tema in sede di Assemblea, possiamo metterlo in evidenza, aprire il dibattito e sensibilizzare l’opinione pubblica. A seguito di ciò, gli Stati membri possono decidere su quale priorità attribuire alla questione e sulla condivisione delle migliori pratiche. In secondo luogo, la presa di coscienza può portare a una migliore comprensione dei sintomi e, di conseguenza, a una diagnosi precoce. Sul mercato circolano farmaci che possono essere utili e che, se assunti al momento giusto possono rallentare il decorso della malattia. Il punto importante è questo: i pazienti ricevono assistenza, le famiglie dispongono di informazioni e sostegno e, in ultima analisi, i pazienti vengono aiutati a mantenere la dignità per tutta la durata di questa difficile malattia.</p>
    </intervention>
    <intervention id="2-509-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signor Presidente, a quanto pare, un a piccola società tedesca, la BronchoAir di Monaco di Baviera, ha prodotto un inalatore che può effettivamente facilitare la vita ai malati di asma che si affidano a tali dispositivi per respirare. Tale prodotto è escluso dal mercato da più di 14 anni, e la spiegazione del Commissario sulle motivazioni di ciò è stata molto diversa da quella della presidente della commissione per le petizioni che ha aperto la discussione. La commissione per gli affari legali ha dichiarato, e cito: “La società è stata vittima di un diniego di giustizia manifesto” da parte della Commissione.</p>
      <p sl="en">Perché la Commissione privilegia le grandi aziende farmaceutiche e i loro lobbisti? In questo caso, l’Independence Party britannico, che ho l’onore di rappresentare, sostiene fermamente l’avvio immediato di un’inchiesta sul modo in cui la Commissione ha gestito la questione.</p>
    </intervention>
    <intervention id="2-510-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, come è stato già fatto presente oggi in quest’Aula, nel Regno Unito quasi tre quarti di milione di persone soffrono attualmente di una qualche forma di demenza. Sedicimila di essi vivono nella mia circoscrizione dell’Irlanda del Nord.</p>
      <p sl="en">L’Alzheimer è una malattia crudele. Priva i malati della loro personalità, li spoglia della loro indipendenza e finisce per derubarli del loro rapporto con la famiglia e gli amici. è una patologia devastante che si traduce in un onere enorme per le famiglie e gli operatori assistenziali, che spesso sono isolati e in cattive condizioni di salute per i sacrifici che devono affrontare. Come è già stato rilevato in Assemblea, molti di questi operatori assistenziali sono donne.</p>
      <p sl="en">Nel Regno Unito, di qui al 2050, si stima che il numero di malati di demenza registrerà un’impennata fino a raggiungere circa 1,7 milioni. Il costo stimato dell’assistenza sanitaria e sociale di qui al 2018 ammonterà a 27 miliardi di sterline inglesi. Sono cifre esorbitanti, che rendono la ricerca assolutamente essenziale e lo stanziamento oculato delle risorse nell’assistenza medica e sociale un imperativo imprescindibile. Ritengo inoltre che dovremmo riconoscere il contributo dei volontari e delle comunità.</p>
      <p sl="en">Commissario, lei si è dedicato con impegno al tema dell’invecchiamento attivo e in salute, e sono fiera di sottolineare l’operato del programma Mullen Mews a Belfast, che ha sgominato la concorrenza internazionale e si è aggiudicato diversi riconoscimenti per l’inclusione sociale e il miglioramento delle condizioni di vita di coloro che convivono con la demenza e dei loro familiari e operatori assistenziali.</p>
    </intervention>
    <intervention id="2-511-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, Commissario Dalli, concordo con lei sul fatto che sia estremamente irritante dover continuare a passare da un tema all’altro. Avrei preferito che queste due questioni venissero trattate per lo meno una di seguito all’altra.</p>
      <p sl="de">Vorrei riprendere il tema della petizione del signor Klein. Mi fa piacere che ci sia la possibilità di parlarne, in quanto la commissione per le petizioni si occupa da molto tempo della questione. Che cos’è accaduto nel frattempo? Avevamo un produttore innovativo che aveva sviluppato un inalatore per asmatici, un prodotto vantaggioso per i pazienti, in quanto più semplice da utilizzare, un buon prodotto anche per le compagnie di assicurazione, in quanto più economico. Al produttore viene giustamente conferito anche un premio per tale invenzione. E poi, all’improvviso, ecco la batosta: l’inalatore viene vietato dalle autorità tedesche, e di conseguenza la Commissione europea avvia una procedura in materia di clausola di salvaguardia.</p>
      <p sl="de">Senza ripercorrere ancora una volta tutti i dettagli della questione, sono convinto che il divieto iniziale imposto sull’inalatore nel 1996 non sia stato legittimo. La Commissione avrebbe avuto il dovere di chiudere la procedura sulla clausola di salvaguardia fornendo delle conclusioni, per consentire alla parte interessata di fare appello. La conseguenza è che il signor Klein – e qui cito la posizione della vostra commissione per gli affari legali – è stato vittima di un diniego di giustizia manifesto. Commissario, non sono qui per attribuire colpe. Qual che conta adesso è trovare quanto prima una soluzione che ci permetta di risolvere una volta per tutte la questione. Le sto semplicemente chiedendo di rispettare la votazione unanime della nostra commissione per le petizioni. Spero e confido nella sua cooperazione e ed assistenza – non solo nell’interesse del firmatario, ma anche nell’interesse dei pazienti di tutta l’Unione europea.</p>
    </intervention>
    <intervention id="2-512-000" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, oggi regna ancora grande incertezza e una conoscenza ancora molto lacunosa sulla malattia di Alzheimer. Purtroppo, la situazione continua a peggiorare adesso che la popolazione europea invecchia progressivamente. Dobbiamo naturalmente effettuare ricerche e studi maggiori sulle cause della demenza e le possibili terapie. Tuttavia, come accade per le malattie non trasmissibili, vi sono evidenze che indicano che basta adottare qualche semplice accorgimento in termini di stile di vita per prevenire molto disturbi. Per questo, negli emendamenti che abbiamo presentato, ho chiesto di attribuire molta più importanza allo svolgimento di ricerche sull’impatto che l’alimentazione esercita sull’insorgenza della malattia di Alzheimer.</p>
      <p sl="ro">Molti di noi conosceranno almeno una persona colpita da questa o da altre forme di demenza. Sappiamo che, di fatto, il costo personale è molto più elevato dei costi sociali o finanziari. Sentiamo tutti la preoccupazione per gli effetti molto diffusi e devastanti della demenza su un numero così vasto di persone. Di conseguenza, abbiamo di fronte una relazione estremamente completa che contempla tutti gli aspetti chiave. Quello che desideriamo è una risposta positiva non soltanto dalla Commissione, ma anche dagli Stati membri.</p>
    </intervention>
    <intervention id="2-513-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Signor Presidente, anch’io deploro il fatto che stiamo tenendo una discussione congiunta su questi due temi: sarebbe come organizzarne una congiunta sulla navigazione e sulla pesca perché si tratta di attività che vengono svolte entrambe in ambiente marino. Vorrei comunque congratularmi con la relatrice, Marisa Matias, ed è in effetti estremamente importante che l’Unione europea affronti in maniera concreta la sfida della malattia di Alzheimer come una delle priorità in ambito sanitario.</p>
      <p sl="en">L’attuale onere medico e sociale di questa malattia costituisce una grave minaccia per la sostenibilità dei nostri sistemi sanitari e sociali. Nei prossimi anni sono destinate ad aumentare significativamente anche molte altre malattie croniche, ed è cruciale affrontare anch’esse in maniera completa, con un piano di preparazione adeguato. Spero vivamente che la Commissione assuma un ruolo guida nel portare avanti l’iniziativa europea sulla malattia di Alzheimer e che sostenga gli Stati membri nell’affrontare le sfide della sanità pubblica rappresentate dall’invecchiamento della nostra popolazione. Accolgo con particolare favore la scelta dell’approccio multidisciplinare.</p>
      <p sl="en">Vorrei infine sottolineare la necessità di concentrarsi sulla ricerca e di effettuare investimenti mirati nel settore, tenendo bene a mente una priorità: non essere asserviti agli interessi commerciali, bensì produrre risultati concreti per i pazienti e i cittadini in termini di sanità pubblica.</p>
      <p sl="en">Per quanto riguarda le interrogazioni orali, credo che sia in atto una manovra da parte dei gruppi di interesse tesa a mettere sotto pressione le autorità tedesche e ad andare contro gli obblighi e le norme comunitarie in materia di sicurezza. Non importa se le aziende in questione sono grandi o piccole: per noi l’unica cosa che conta è la sicurezza dei pazienti.</p>
    </intervention>
    <intervention id="2-514-000" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">Signor Presidente, onorevoli colleghi, vorrei esprimere i miei più sinceri ringraziamenti alla relatrice, onorevole Matias, per il lavoro eccellente da lei svolto sulla relazione concernente l’Alzheimer. La malattia di Alzheimer e le altre forme di demenza sono un grosso problema per la società. I costi umani e finanziari ad esse associati sono enormi. Si stima che le terapie per la malattia di Alzheimer costino più di 100 miliardi di euro l’anno. Secondo le stime della Commissione, tale cifra è superiore a quella che spenderemmo per rendere più ambizioso il nostro traguardo di ridurre le emissioni di gas serra al 30 per cento. Si pensa che il numero di pazienti malati di Alzheimer raddoppi ogni 20 anni.</p>
      <p sl="fi">Mi preme sottolineare l’importanza della diagnosi precoce e del rendere prioritaria la prevenzione. Spero in particolare che vengano condotte maggiori ricerche sul modo in cui le sostanze chimiche che inibiscono lo sviluppo del sistema nervoso potrebbero contribuire all’incidenza dell’Alzheimer e al rischio di altre patologie che causano il deterioramento del sistema nervoso. In ogni caso, il principio di precauzione ci impone una riduzione dell’utilizzo di tali sostanze chimiche – sotto forma di pesticidi – nei nostri giardini e nei nostri campi.</p>
    </intervention>
    <intervention id="2-515-000" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="cs">Signor Presidente, anch’io vorrei soffermarmi sulla malattia di Alzheimer. Sappiamo che questa relazione non ha un impatto legislativo specifico, né è troppo polemica. Spero che non causi fratture e divisioni in questa seduta. Sappiamo tuttavia che si tratta di una compromissione della salute molto grave, con ripercussioni finanziarie ingenti, e si tratta pertanto anche di un problema sociale non indifferente. La patologia è strettamente legata all’invecchiamento della popolazione europea e la sua diffusione nel nostro continente sta cominciando ad assomigliare a una sorta di epidemia neurologica. Cosa possiamo fare al riguardo? Possiamo puntare sulla prevenzione, che fa risparmiare risorse e migliora la salute, possiamo intervenire sulle abitudini alimentari degli europei, possiamo uniformare la nostra base scientifica in Europa e coordinare le attività dei singoli Stati membri, possiamo aiutare le organizzazioni di volontariato e le associazioni dei familiari e aiutarle a istituire centri specializzati in Europa.</p>
    </intervention>
    <intervention id="2-516-000" speaker_id="96884" name="Philippe JUVIN" is_mep="True" mode="spoken" nationality="France" birth_date="01-02-1964" p_group="Group of the European People's Party (Christian Democrats)" m_state="FR">
      <p sl="fr">Signor Presidente, onorevoli deputati, ci sarebbe tanto da dire sulla malattia di Alzheimer.</p>
      <p sl="fr">Mi concentrerò su due aspetti. Il primo è la questione dell’assistenza a domicilio dei pazienti gravemente malati. Sappiamo che, per ragioni mediche, è importante che l’ambiente in cui vivono i pazienti non subisca sconvolgimenti improvvisi che potrebbero aggravare la malattia e i suoi sintomi e rendere le cose molto più difficili.</p>
      <p sl="fr">Una delle nostre priorità dev’essere quella di consentire ai pazienti di restare il più a lungo possibile nel loro ambiente abituale. A tal fine, occorre fornire aiuto alle famiglie e ai parenti che si occupano dell’assistenza ai pazienti. In altre parole, le famiglie non devono essere abbandonate a loro stesse. Ecco il mio primo punto.</p>
      <p sl="fr">Il mio secondo punto riguarda la ricerca. Perché? Perché nel caso della malattia di Alzheimer la speranza ultima consiste nel trovare un farmaco adatto e, a tal fine, occorre una ricerca efficace. Ho sentito diversi oratori affermare che occorrono maggiori risorse a favore della ricerca. è indubbiamente così! Ma prima di parlare di risorse, dobbiamo innanzi tutto discutere dell’impiego di tali risorse.</p>
      <p sl="fr">Finora la ricerca è stata troppo frammentaria e poco diffusa. Non è stata definita alcuna priorità. I ricercatori non collaborano e non si scambiano idee. In futuro, il biologo cellulare dovrà parlare col fisiologo, col radiologo, col neurologo. Dobbiamo far sì che le persone collaborino di più. Chiedo pertanto alla Commissione di dedicare tutte le sue energie al programma comune di ricerca, avviato sotto la presidenza francese.</p>
      <p sl="fr">Infine, vorrei concludere rassicurando i pazienti e le loro famiglie sul fatto che le cose si stanno muovendo. Devono avere fiducia, non sono da soli. Non sono più da soli!</p>
    </intervention>
    <intervention id="2-518-000" speaker_id="35743" name="Dame Glenis WILLMOTT" is_mep="True" mode="spoken" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, vorrei ringraziare la relatrice e i relatori ombra per l’ottimo lavoro sulla relazione.</p>
      <p sl="en">Nonostante l’importanza della relazione sull’Alzheimer, sappiamo che il potere di attuare le politiche risiede principalmente nelle mani degli Stati membri. Eppure, l’invecchiamento della popolazione rappresenta una delle sfide più impellenti del futuro e sappiamo che la demenza è una delle cause principali di disabilità e dipendenza tra gli anziani.</p>
      <p sl="en">Attualmente, la responsabilità assistenziale maggiore tende a ricadere sulle spalle del coniuge o dei figli del malato di demenza, un’esperienza che può essere estremamente onerosa ed estenuante. Di qui l’importanza dei nostri emendamenti che esortano la Commissione a valutare la possibilità di creare occupazione grazie e un miglioramento del settore assistenziale nella strategia UE 2020. Altrettanto importante è concentrarsi non solo sul finanziare la ricerca sui nuovi farmaci per curare le malattie, ma anche sull’esaminare misure preventive semplici alla portata di tutti, quali cambiare la propria dieta e lo stile di vita. Viene dimostrata sempre più spesso l’importanza dell’alimentazione quale fattore determinante per lo sviluppo dell’Alzheimer e di altre forme di demenza, e dobbiamo stanziare parte delle nostre risorse a favore di ulteriori ricerche in questo campo.</p>
      <p sl="en">Nel 2005, le diverse forme di demenza nell’UE hanno prodotto un costo pari a 130 miliardi di euro, e le persone coinvolte erano 19 milioni – pazienti e operatori assistenziali insieme. Pertanto, è sensato dal punto di vista sia morale sia economico garantire uno stanziamento maggiore a favore di questa terribile malattia.</p>
    </intervention>
    <intervention id="2-519-000" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, la comunicazione e la relazione sono entrambe eccellenti, e vorrei pertanto ringraziare il Commissario Dalli e l’onorevole Matias.</p>
      <p sl="de">L’Alzheimer è il flagello della nostra epoca, e il nostro problema è che disponiamo semplicemente di informazioni troppo esigue in materia. Per questo ci servono ricerche, ricerche e ancora ricerche. Dobbiamo unire le forze, e accolgo pertanto con favore l’iniziativa della Commissione di creare un partenariato di innovazione sul tema dell’invecchiamento sano; l’Alzheimer si inserisce perfettamente in questa iniziativa.</p>
      <p sl="de">Molti anni fa, il governo statunitense dichiarò la lotta contro il cancro un progetto “faro”. Non hanno sconfitto il cancro, ma grazie a questa iniziativa sono state sviluppati molti più farmaci e molte più terapie. è esattamente quello che serve a noi, e sono pertanto lieto che l’accento venga posto proprio sull’Alzheimer. Dobbiamo sapere come agire preventivamente. Cosa possiamo fare in futuro per combattere l’Alzheimer? Per questo non possiamo continuare ad applicare il principio dell’annaffiatoio nella politica europea della ricerca. Dobbiamo concentrarci su aree on specifiche. L’Alzheimer potrebbe essere uno dei temi più di rilievo ai quali dedicarci.</p>
    </intervention>
    <intervention id="2-520-000" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Signor Presidente, in veste di vicepresidente dell’Alleanza europea per l’Alzheimer al Parlamento europeo, accolgo con molto favore la relazione Matias. Illustra le questioni più importanti da affrontare in via prioritaria. Visto il tempo limitato, vorrei soffermarmi su due aspetti.</p>
      <p sl="nl">In primo luogo, l’importanza della prevenzione e della diagnosi precoce. Le campagne di sensibilizzazione sui sintomi iniziali sono essenziali, per permettere ai pazienti e a chi li assiste di beneficiare il prima possibile di terapie o supporto già disponibili. In aggiunta a ciò, non mi stancherò di ripetere l’importanza della programmazione congiunta delle risorse destinate alla ricerca. Molti oratori hanno già sottolineato che l’85 per cento degli investimenti pubblici nella ricerca viene ad oggi effettuato senza alcun coordinamento europeo, cosa che genera inevitabilmente frammentazione e duplicazione degli sforzi. Pertanto, un’agenda strategica comune per la ricerca potrebbe garantire un impiego più efficiente delle risorse e una maggiore comprensione delle cause, delle possibili terapie e dell’impatto sociale di malattie quali l’Alzheimer.</p>
    </intervention>
    <intervention id="2-521-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, la comunicazione della Commissione concernente l’iniziativa europea sulla malattia di Alzheimer e altre forme di demenza costituisce un progresso rispetto alle misure frammentarie attuali e alle divergenze esistenti in termini di accesso alle cure, e ci consente di creare condizioni sanitarie e sociali migliori per il numero di pazienti interessati, che è in costante ascesa anche in relazione all’invecchiamento della popolazione europea.</p>
      <p sl="sk">La direttiva riguarda anche gli operatori sanitari del settore e prevede corsi di formazione specializzati, di cui sono molto soddisfatto, e sostegno per i familiari. I problemi già ci sono, con 1,4 milioni di nuovi casi di una qualche forma di demenza all’anno, e dobbiamo intervenire con vigore per promuovere la diagnosi tempestiva, la prevenzione e altre questioni correlate, quali la dignità dei pazienti.</p>
      <p sl="sk">Anche in questo caso ci sono diverse persone coinvolte, soprattutto i familiari, vittima di numerose stigmatizzazioni sociali. La società dovrebbe fornire assistenza e aiuti finanziari anche a coloro che seguono i pazienti affetti da demenza a domicilio.</p>
    </intervention>
    <intervention id="2-522-000" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, vorrei congratularmi con i relatori, che hanno svolto un lavoro eccellente. Va preso atto del fatto che, con il progressivo invecchiamento della popolazione europea, l’Alzheimer e altre forme di demenza si stanno diffondendo a ritmi allarmanti. I sintomi di tali patologie vengono spesso diagnosticati in maniera incorretta o con un ritardo eccessivo, e i pazienti non ricevono quindi le cure adeguate. L’invito a dichiarare le diverse forme di demenza una delle aree prioritarie per l’assistenza sanitaria è pertanto appropriato. Soltanto disseminando quanto più capillarmente possibile le informazioni e sensibilizzando la società sulla malattia, i suoi sintomi e i metodi della diagnosi precoce riusciremo a gestire la crescente diffusione della demenza. Purtroppo, nella maggior parte dei nuovi Stati membri dell’UE, compresa la Lituania, l’assistenza ai pazienti malati di demenza è particolarmente insoddisfacente. L’onere maggiore ricade solitamente sulle spalle dei parenti e familiari dei pazienti. Gli Stati membri dovrebbero riconoscere il loro lavoro, ad esempio considerando il tempo da essi dedicato alla cura dei familiari alla stregua di un lavoro, per quanto possibile, e fornendo garanzie sociali.</p>
    </intervention>
    <intervention id="2-523-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, vorrei soltanto ricordare che stiamo parlando di malattia di Alzheimer e di anziani, eppure nella mia circoscrizione elettorale mi è giunta voce di un caso di un uomo di 48 anni che, in quanto malato di Alzheimer, ha avuto bisogno dell’assistenza dell’anziano padre vedovo. Non voglio abusare del tempo di parola che mi è stato concesso se non per ringraziarvi, e vorrei esprimere il mio sostegno all’innovazione in relazione all’invecchiamento. La questione in oggetto è principalmente correlata all’età, ma non soltanto a questa.</p>
    </intervention>
    <intervention id="2-524-000" speaker_id="1935" name="Wolfgang KREISSL-DÖRFLER" is_mep="True" mode="spoken" nationality="Germany" birth_date="01-12-1950" birth_place="Augsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, Commissario, onorevoli colleghi, vorrei esprimermi sulla petizione. è dalla primavera del 2007 che segui questo caso. Nell’autunno dello stesso anno, ho rivolto un’interrogazione alla Commissione. La risposta che ho ricevuto è stata più che insoddisfacente.</p>
      <p sl="de">Ne ho parlato spesso e diffusamente con il ministero tedesco della Sanità e con altre autorità. Ho sempre ricevuto reazioni molto vaghe e inconsistenti. Dalla sua risposta, Commissario Dalli – da quello che ha letto – deduco che non ha nessuna intenzione di esaminare il caso più nel dettaglio. Non si è verificato durante il suo mandato, ma esiste anche un concetto chiamato responsabilità collettiva, e io le chiederei – anche a nome della commissione per gli affari legali e della commissione per le petizioni – di metterci a disposizione tutta la documentazione sulla quale ha basato la sua decisione. Inoltre, per quanto riguarda il dispositivo, vorrei capire – anche se posso immaginarmi già la risposta – perché a determinate aziende non interessi il lancio sul mercato di un prodotto diverso. Installare questo componente in plastica nell’inalatore è relativamente poco costoso, ma i margini risiedono nel fatturato complessivo.</p>
      <p sl="de">Se si considerano le azioni di lobby intraprese dall’industria farmaceutica e si esaminano attentamente gli interessi finanziari che determinate parti derivano dal tenere le piccole aziende fuori dal mercato, le risposte a volte sono anche troppo evidenti.</p>
      <p sl="de">La esorto a chiarire immediatamente la sua posizione sul fatto di trasmetterci la documentazione e sulla sua disponibilità a discutere debitamente con noi la questione in sede di commissione per le petizioni e di commissione per gli affari legali, invece di limitarsi a ignorarla. I nostri cittadini hanno il diritto di ricevere un trattamento adeguato, anche coloro che non sono particolarmente ricchi o importanti.</p>
    </intervention>
    <intervention id="2-525-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="spoken" nationality="Poland" birth_date="25-11-1966" birth_place="Jasło" m_state="PL">
      <p sl="pl">Signor Presidente, la popolazione dell’Unione europea sta invecchiando e la percentuale di persone colpite da patologie correlate all’età è in ascesa. Le statistiche ci dicono che una persona che ha superato gli 80 anni su cinque soffre della malattia di Alzheimer. Non tutti sanno che si tratta di una malattia incurabile, ma i cui effetti possono essere ritardati con misure preventive adeguate e con una diagnosi precoce. Secondo la relazione mondiale sull’Alzheimer del 2009, il 28 per cento della popolazione mondiale affetta da demenza vive in Europa, che è seconda soltanto all’Asia in questo frangente. In Polonia, il paese che rappresento, circa 250 000 persone sono affette da Alzheimer, e gli specialisti reputano che di qui al 2040 tale cifra sarà triplicata. Come vedete, queste statistiche sono allarmanti.</p>
      <p sl="pl">La demenza non ha ripercussioni solamente sociali ed economiche, ma colpisce anche i pazienti e le loro famiglie. Per questo sono lieta di aver trattato questo problema importante oggi. Soltanto la cooperazione, la ricerca altamente specializzata a un’ampia campagna di informazione consentiranno una diagnosi tempestiva e una migliore prevenzione.</p>
    </intervention>
    <intervention id="2-526-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, concordo con l’azione specifica proposta dall’iniziativa sulla malattia di Alzheimer, essenziale per promuovere la diagnosi precoce e la qualità della vita, per sostenere la cooperazione tra gli Stati membri mediante la condivisione delle migliori pratiche e gli studi clinici, e per rispettare i diritti delle persone che convivono con questa malattia difficile. Poiché l’Unione europea non ha attualmente a disposizioni statistiche sufficientemente accurate sulla malattia di Alzheimer, andrebbero condotti degli studi sulla base di indicatori comuni e definiti in maniera rigorosa. Inoltre, è necessario investire nella ricerca scientifica e in approcci efficienti ai sistemi assistenziali. Un’attenzione particolare va dedicata ai professionisti sanitari, agli operatori, e alla formazione e al sostegno delle famiglie che convivono quotidianamente con la malattia di Alzheimer. Mi preme sottolineare che, nel combattere questa malattia difficile, è essenziale concentrarsi sulla prevenzione e adoperarsi per anticipare quanto più possibile la diagnosi. Occorre pertanto redigere una strategia preventiva sulla malattia di Alzheimer, che preveda di incoraggiare stili di vita più salutari, di informare le persone sulla malattia e di scambiare le pratiche mediche.</p>
    </intervention>
    <intervention id="2-527-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Signor Presidente, vorrei ringraziarla per avermi dato l’opportunità di parlare della malattia di Alzheimer.</p>
      <p sl="ga">L’Alzheimer è una patologia che rappresenta la causa più comune di demenza, che colpisce 44 000 irlandesi e quasi dieci milioni di europei. Si tratta di una malattia progressiva, vale a dire che col passare del tempo si danneggiano parti sempre più estese del cervello e, di conseguenza, peggiorano i sintomi.</p>
      <p sl="ga">Purtroppo, per l’invecchiamento della popolazione europea, le persone affette da questa malattia sono destinate a essere sempre più numerose in futuro. Pertanto, è essenziale un maggiore coordinamento tra gli Stati membri dell’UE in termini di ricerca sulle cause della demenza e delle migliori pratiche per il sistema assistenziale. L’onere dell’assistenza ricade spesso sulle spalle dei familiari più stretti e in Irlanda ci sono 50 000 persone che assistono quotidianamente malati di demenza.</p>
      <p sl="ga">In conclusione, vorrei rendere omaggio a quegli operatori assistenziali e alla Alzheimer’s Society of Ireland, che fornisce un aiuto straordinario ai malati di demenza.</p>
    </intervention>
    <intervention id="2-529-000" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">Signor Presidente, vorrei rivolgermi al Commissario Dalli. Ecco l’oggetto di plastica oggetto di tante discussioni. è il settore delle grandi aziende farmaceutiche multinazionali ad aver deciso, nel caso tedesco, che questo oggetto di plastica e il farmaco devono andare insieme. Ecco il farmaco. è questo che deve essere sottoposto ai test più importanti. Nell’impiego, l’oggetto di plastica è del tutto simile a una siringa. Tuttavia, è chiaro che l’industria farmaceutica realizza enormi profitti per il fatto che i due prodotti devono essere sempre venduti insieme. La società, d’altro canto, risparmia somme ingenti per il fatto di poter riutilizzare più volte lo stesso prodotto. Ritengo assolutamente scandaloso che la Commissione continui a sostenere che questo semplice prodotto deva essere soggetto alla medesima, sostanziale procedura di verifica – come se appartenesse necessariamente allo stesso sistema di test – del farmaco – non proprio la stessa procedura del farmaco stesso, lo so, ma comunque come dispositivo strettamente legato al farmaco. è semplicemente deplorevole che non abbiamo ancora ricevuto una risposta chiara sulla questione. Vi sono tante persone, tra cui molte società e compagnie di assicurazione per la salute, che vengono penalizzate dal fatto che questo oggetto di plastica semplicissimo non sia stato autorizzato tanto tempo fa. Non ha mai dato adito ad alcun problema se non di carattere finanziario …</p>
      <a text="(Il Presidente interrompe l’oratore)"/>
    </intervention>
    <intervention id="2-530-000" speaker_id="21818" name="Paolo BARTOLOZZI" is_mep="True" mode="spoken" nationality="Italy" birth_date="12-09-1957" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, le malattie neurodegenerative, e tra queste appunto l'Alzheimer, rappresentano una priorità sanitaria per l'Unione europea.</p>
      <p sl="it">La malattia in questione ha pesanti risvolti, non solo sanitari, per chi la subisce. Elevati sono infatti i costi che devono essere sostenuti per le cure dirette e per quelle informali. Il morbo di Alzheimer, infatti, non riguarda solo le persone che ne sono colpite, ma coinvolge anche tutti coloro che si occupano dei malati stessi.</p>
      <p sl="it">Si rende perciò necessaria una risposta europea al problema, una coordinazione globale tra gli Stati membri, una sinergia di azioni concertate che riguardano soprattutto l'ambito scientifico e di ricerca e che si faccia carico del potenziamento della prevenzione e la diagnosi per il perfezionamento delle cure disponibili, anche innovative, nonché della diffusione delle informazioni fra gli Stati sui risultati raggiunti all'interno degli stessi, incrementando nei cittadini il livello di conoscenza della malattia.</p>
    </intervention>
    <intervention id="2-531-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signor Presidente, onorevoli deputati, mi preme ringraziare nuovamente il Parlamento e gli eurodeputati che hanno preso la parola per l’impegno dimostrato nei confronti della causa importante dell’Alzheimer e delle altre forme di demenza.</p>
      <p sl="en">La Commissione accoglie con favore la relazione del Parlamento e le sue raccomandazioni. Vorrei cogliere l’occasione per sottolineare che la Commissione è pienamente intenzionata a fare la sua parte per fronteggiare l’Alzheimer e le altre forme di demenza. Tali patologie fanno purtroppo parte del processo di invecchiamento di molti cittadini europei.</p>
      <p sl="en">Ritengo sia una nostra responsabilità collettiva collaborare per ridurre al minimo tale onere e per investire nell’innovazione tesa a prevenire, diagnosticare, curare e gestire tali patologie.</p>
      <p sl="en">Attendo con impazienza di appoggiare gli Stati membri nei loro sforzi tesi a collaborare col Parlamento nell’affrontare la malattia di Alzheimer e altre forme di demenza.</p>
      <p sl="en">Per quanto riguarda la petizione “Effecto” Klein, mi preme in primo luogo precisare – in riferimento all’affermazione dell’onorevole Mazzoni secondo cui la Commissione ha il compito di schierarsi dalla parte dei cittadini – che vi garantisco che il mio compito consiste nello stare dalla parte dei pazienti. Per me come Commissario responsabile della sanità, è molto importante non scendere a compromessi sulla sicurezza dei pazienti, non prendere scorciatoie e non pregiudicare i processi e le procedure in vigore per assicurare che ogni dispositivo destinato a qualsiasi utilizzo medico venga adeguatamente testato e che la sua sicurezza venga confermata.</p>
      <p sl="en">La questione in gioco non è tanto come somministrare un farmaco con un oggetto di plastica, come è stato detto. Il fatto è che ci servono evidenze cliniche che dimostrino che il prodotto è sicuro e, a tal fine, al firmatario, in questo caso il signor Klein, è stato chiesto di effettuare sperimentazioni cliniche su 24 pazienti. è questa l’entità dei test clinici che sono stati richiesti.</p>
      <p sl="en">Perché tanta resistenza a fornire tali test clinici? Qual è la causa di tale resistenza? è una domanda che mi pongo. Ad esempio, dobbiamo appurare se questo prodotto è universale nelle sue applicazioni, se dev’essere utilizzato in combinazione con un farmaco specifico, se dev’essere usato con diversi tipi di farmaci? In quest’ultimo caso, tali farmaci necessitano di dosaggi diversi? Il dispositivo è dotato di un sistema di regolazione per regolare il dosaggio? Come profano, se dovessi usare un prodotto del genere, sono queste le domande che mi farei. E sono questi gli interrogativi che le autorità si sono poste. Hanno chiesto la dimostrazione del fatto che tale dispositivo possa essere usato in tutta sicurezza da tutti i pazienti.</p>
      <p sl="en">Come dicevo, c’è una procedura apposita per la garanzia della sicurezza, e non ho intenzione di aggirarla. Qualcuno ha detto che avevo promesso di studiare il caso. Ho promesso di studiare il caso, e in effetti l’ho fatto. Ho ricevuto molti dettagli riguardanti il caso. Si tratta naturalmente di dettagli che ho dovuto reperire da altri che sono alla Commissione dal 1987. Quando il signor Klein ha chiesto un incontro con me o col mio gabinetto, ho acconsentito immediatamente. Il mio “capo di gabinetto” l’ha informato che eravamo disposti a partecipare a una riunione per fornire delle spiegazioni. Ci ha risposto con una e-mail in cui poneva molte condizioni, tra cui il fatto di pretendere, come condizione per partecipare alla riunione, che la Commissione europea sostenesse completamente tutte le spese, compresi i voli e i pernottamenti a Bruxelles per lui e i suoi collaboratori, e io non ho potuto accettare.</p>
    </intervention>
    <intervention id="2-532-000" speaker_id="96820" name="Marisa MATIAS" is_mep="True" mode="spoken" role="relatore" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Signor Presidente, Commissario, onorevoli colleghi, vorrei esordire esprimendo la mia gratitudine per tutte le parole che sono state pronunciate a proposito della relazione presentata dal Parlamento sull’Alzheimer e altre forme di demenza. Tutti sappiamo che la situazione in cui ci troviamo è molto tragica e che tale patologia è spesso sottodiagnosticata, un aspetto che è già stato citato.</p>
      <p sl="pt">Vorrei soffermarmi solamente su una questione trasversale rispetto a tutti gli interventi odierni, ma che forse non è stata evidenziata a sufficienza, vale a dire la questione della dignità dei pazienti e dei loro diritti, ma non soltanto quelli dei pazienti, anche quelli dei loro familiari, di coloro che li assistono, che si tratti di operatori assistenziali formali o informali, e dei professionisti associati a questo tipo di malattia.</p>
      <p sl="pt">Sono felice, davvero felice di quello che ha affermato, Commissario, cioè che condivide le medesime preoccupazioni del Parlamento europeo e che la Commissione europea vede positivamente tutte le raccomandazioni presentate dal Parlamento nella relazione e farà il possibile per attuarle.</p>
      <p sl="pt">Sappiamo che in quest’area ogni giorno che passa segna un ritardo rispetto al giorno precedente, vista l’urgenza dei compiti che ci attendono. Sappiamo anche che per questa ragione il Parlamento farà un annuncio sul tema domani. Attenderemo i risultati della votazione, Commissario, ma sappiamo che i cittadini europei si aspettano da noi molto più della solidarietà e delle rassicurazioni morali. Gli europei si attendono misure specifiche e adeguate, Commissario, e spero vivamente che lei e la Commissione – che possiede il diritto d’iniziativa che sfortunatamente manca a quest’Assemblea – farà sì che la questione diventi prioritaria, come da lei promesso, e che verrà convertita in iniziativa legislativa, affinché vengano rispettati i diritti degli europei e delle loro famiglie e tutti vengano trattati con l’uguaglianza e la dignità che meritano.</p>
    </intervention>
    <intervention id="2-533-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">La votazione si svolgerà domani (mercoledì 19 gennaio 2011).</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-534-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Si stima che 9,9 milioni di europei soffrano di una patologia neurodegenerativa quale la malattia di Alzheimer. Con l’invecchiamento della popolazione europea, Eurostat stima che nel 2050 i malati affetti da una malattia neurodegenerativa saranno il doppio di quelli del 1995. Inoltre, poiché l’onere dell’assistenza ricade sulle spalle dei familiari, si stima che la malattia interessi tre membri del nucleo familiare del paziente. A tale proposito, occorre garantire che vengano intrapresi provvedimenti a livello di UE per aiutare gli Stati membri a fornire assistenza adeguata ai pazienti e alle loro famiglie.</p>
      <p sl="ga">Sono completamente favorevole al fatto che la politica comunitaria in materia di sanità dia la priorità alla demenza. Occorre riconoscere debitamente le organizzazioni dei pazienti e degli operatori assistenziali, e le stesse devono essere coinvolte in campagne d’informazione e nella preparazione dei programmi di ricerca. L’UE stanzia una somma considerevole – 159 milioni di euro – a favore di programmi di ricerca su 34 patologie neurodegenerative, ma poiché tali malattie subiranno un aumento drastico, è necessario ampliare i progetti di ricerca dell’ottavo programma quadro e inserire nel loro ambito anche la ricerca sulle terapie comportamentali, cognitive e non farmacologiche.</p>
    </intervention>
    <intervention id="2-535-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">I dati sulla prevalenza della malattia di Alzheimer e di altre forme di demenza sono disponibili in tutti gli Stati dell’Unione europea e sono stati raccolti da Alzheimer Europe. La malattia di Alzheimer era ed è la causa primaria della demenza in tutti i paesi. Rappresenta il 74,5 per cento dei casi di demenza nell’America settentrionale, il 61,4 per cento in Europa e il 46,5 per cento in Asia. Tuttavia, molti casi di malattia di Alzheimer nell’Unione europea non sono ancora stati diagnosticati. Secondo dati epidemiologici recenti, al momento è stata diagnosticata solo la metà delle persone affette da questa malattia. In tale contesto, ritengo che gli Stati membri debbano sviluppare politiche e piani d’azione a lungo termine per accelerare l’accesso ai finanziamenti per la ricerca nel campo della demenza e dell’Alzheimer, compresa la ricerca sulla prevenzione, a un livello proporzionato all’impatto economico di tali malattie sulla società. Devono anche anticipare e prevenire le tendenze sociali e demografiche e concentrarsi sul sostegno fornito alle famiglie dei pazienti che da esse ricevono assistenza, offrendo pertanto protezione sociale alle persone vulnerabili affette da demenza.</p>
    </intervention>
    <intervention id="2-536-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Attraverso la risoluzione presentata rinnoviamo il nostro impegno nella lotta contro una grave patologia che continua a colpire un anziano su 5 di età superiore agli 85 anni. Ritengo che un'efficace azione coordinata su scala europea sia necessaria per compiere ulteriori passi avanti nella ricerca e nella raccolta di dati epidemiologici relativi a questa malattia. Un coordinamento adeguato tra gli Stati membri può contribuire alla condivisione di migliori prassi nella cura dei pazienti e a rendere i cittadini maggiormente consapevoli dell'importanza della prevenzione e di un intervento precoce. È fondamentale investire e cooperare in questo campo non solo per ridurre i costi sociali di queste malattie ma anche e soprattutto per garantire ai pazienti colpiti la speranza di un proseguimento di vita sempre più dignitoso. A questo proposito vorrei ricordare che le demenze, ovviamente, non riguardano solo le persone che ne sono affette, ma anche chi le circonda, come i famigliari e gli operatori sanitari. Èin tal senso auspicabile che la strategia europea punti a garantire un sostegno più valido e pratico a chi deve affrontare il compito quotidiano dell'assistenza, colmando le lacune esistenti in materia di formazione professionale e adottando delle campagne di sensibilizzazione sul significato della convivenza con l'Alzheimer.</p>
    </intervention>
    <intervention id="2-537-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Ad oggi l’UE non ha ancora una risposta adeguata all’Alzheimer, né ha portato a termine alcuna politica sulla sua prevenzione. Inoltre, è allarmante che paesi come Malta non offrano ancora alcun rimborso per i medicinali di cui necessitano i pazienti affetti dalla malattia. Nonostante la Commissione non possa interferire con l’organizzazione dei regimi nazionali di assicurazione sanitaria, essa dovrebbe comunque adoperarsi per mettere sotto pressione gli Stati membri affinché ogni malato di Alzheimer riceva le cure necessarie. Chiedo alla Commissione di rendere la lotta contro la demenza una priorità europea vera e di concludere le seguenti proposte entro un arco di tempo ragionevole: (1) promuovere la salute cardiovascolare e investire in una forza lavoro più sana; (2) incoraggiare iniziative che garantiscano l’impegno sociale e intellettuale degli anziani; (3) stimolare gli Stati ad attuare screening routinari sistematici che consentano la diagnosi precoce della malattia, nonché ad agevolare l’accesso ai farmaci e alle cure una volta che la malattia è insorta; (4) garantire lo svolgimento di studi epidemiologici periodici a livello europeo; (5) sollecitare gli Stati membri ad utilizzare meglio le tecnologie assistive (AT).</p>
    </intervention>
    <intervention id="2-538-000" speaker_id="28117" name="Jim HIGGINS" is_mep="True" mode="written" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Accolgo con favore la relazione, che rappresenta un passo avanti notevole nella battaglia contro la demenza. Attualmente, una persona con più di 65 anni su 20 e una con più di 80 anni su cinque soffrono di demenza. Si stima che più di 8 milioni di europei tra i 30 e i 99 anni di età siano affetti da patologie neurodegenerative, e gli scienziati prevedono che tale cifra potrebbe raddoppiare ogni 20 anni. La malattia di Alzheimer rappresenta il 50 per cento di questi casi. Oggi quasi dieci milioni di europei sono compiti da demenza, la forma più comune della quale è l’Alzheimer. In Irlanda si contano 44 000 malati di demenza. Vi sono 50 000 operatori assistenziali che affiancano i pazienti di demenza e circa 100 000 persone sono colpite direttamente da questa malattia. Poiché un’insorgenza della demenza ritardata di cinque anni si traduce in una riduzione dei tassi di prevalenza del 50 per cento, accolgo con favore l’accento posto dalla Commissione europea sulla prevenzione e la diagnosi precoce. Accolgo altresì con entusiasmo la priorità attribuita al miglioramento della ricerca in Europa, soprattutto perché sappiamo che l’85 per cento della ricerca attuale viene svolta senza un coordinamento comunitario. Per far funzionare una qualsiasi strategia europea in quest’area, è indispensabile che i vari paesi redigano urgentemente dei piani d’azione nazionali. Una strategia europea dovrebbe inoltre cercare di salvaguardare l’esistenza di servizi che garantiscano la massima copertura nonché pari condizioni e trattamento per tutti i pazienti.</p>
    </intervention>
    <intervention id="2-539-000" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Le malattie che causano la perdita della memoria sono un problema diffuso in Europa. Ne soffrono circa 10 milioni di europei al giorno d’oggi. La maggioranza di essi è malata di Alzheimer. Molti fattori influiscono sulla capacità delle persone di ricordare le cose e di apprendere qualcosa di nuovo. Tra questi figurano lo stress, la depressione, il dolore, l’alcolismo, un’alimentazione scorretta e i farmaci. Va prestata maggiore attenzione alla prevenzione di queste malattie dall’adolescenza. L’esercizio fisico, l’attività mentale, alimenti salutari ed evitare le sostanze intossicanti sono tutti fattori che impediscono alle persone di sviluppare malattie che causano la perdita della memoria. Intervenendo sui fattori di rischio associati a queste malattie, riusciremo contemporaneamente a prevenire anche quelle associate alle patologie cardiocerebrovascolari. In futuro andrà sottolineata l’importanza delle informazioni e delle ONG nella lotta contro le malattie che causano la perdita della memoria. Le organizzazioni svolgono un lavoro molto prezioso. Dovrebbero ricevere maggiore sostegno per consentire a coloro che sono affetti da tali patologie di ricevere assistenza in maniera più soddisfacente. Inoltre, in futuro andrà dedicata maggiore attenzione ai centri di cura e alla loro qualità. Purtroppo, quelli esistenti al momento non soddisfano la domanda. In Finlandia, ad esempio, mancano sostegno paritario e strutture adeguate che offrano accoglienza diurna e assistenza a lungo termine. Infine, vorrei richiamare la vostra attenzione sull’importanza del sostegno al personale professionale specializzato nel trattamento delle patologie con perdita della memoria, affinché tali operatori possano sviluppare le loro capacità e competenze. Grazie.</p>
    </intervention>
    <intervention id="2-540-000" speaker_id="40599" name="Sirpa PIETIKÄINEN" is_mep="True" mode="written" nationality="Finland" birth_date="19-04-1959" birth_place="Parikkala" m_state="FI">
      <p sl="fi">Mi preme ringraziare l’onorevole Matias per la sua encomiabile relazione d’iniziativa concernente un’iniziativa europea sulla malattia di Alzheimer e altre forme di demenza. Un cittadino europeo su cinque è destinato a contrarre una patologia che comporta la perdita della memoria. Tali malattie mettono ancor più sotto pressione i sistemi sanitari, che già faticano a gestire una popolazione in progressivo invecchiamento, ma costituiscono un onere anche per i pazienti e i loro parenti, costretti ad affrontare una situazione del tutto nuova. Non vi è consenso sulla patogenesi di tali malattie, ma un intervento precoce nelle prime fasi del loro decorso è considerato essenziale. La relazione contribuirà a conferire alle malattie con conseguente perdita della memoria un posto prioritario tra gli obiettivi comunitari nel campo della salute. Il risultato della votazione trasmetterà il messaggio giusto, vale a dire che la ricerca su queste patologie e il loro trattamento richiederà cooperazione a livello paneuropeo. Benché i pazienti siano prevalentemente avanti con gli anni, se la diagnosi migliorerà sarà possibile intercettarne i primi sintomi con una frequenza sempre maggiore tra la popolazione attiva. Per rafforzare la cooperazione europea, occorrono anche programmi nazionali sul tema della memoria, che in alcuni Stati membri sono già stati avviati. Tali programmi svolgono un ruolo significativo per la diffusione della conoscenza e delle migliori pratiche e per limitare la duplicazione degli interventi.</p>
    </intervention>
    <intervention id="2-541-000" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">10 milioni di cittadini europei soffrono di demenza; la metà sono malati di Alzheimer. Tali cifre continueranno ad aumentare a causa dell’incremento dell’aspettativa di vita. La relazione d’iniziativa, che postula un approccio più efficiente al trattamento della demenza e in particolare dell’Alzheimer, costituisce un passo nella giusta direzione. Andrebbe posto un accento particolare sulla prevenzione. La diagnosi precoce, gli screening gratuiti per i gruppi a rischio e, soprattutto, informazioni più accurate per il pubblico sono tutti fattori chiave, in quanto nell’UE l’Alzheimer viene generalmente diagnosticato a uno stadio eccessivamente avanzato. La diffusione inarrestabile della demenza richiede una strategia europea che, per quanto possibile, metta a disposizione strutture polivalenti che offrano ai pazienti pari accesso alle informazioni e alle possibilità terapeutiche. Non va dimenticato che il sostegno ai parenti e agli operatori assistenziali rientra in questo obiettivo. Inoltre, nella lotta contro la demenza ricoprono un’importanza notevole anche studi epidemiologici e clinici di ampio respiro nonché una ricerca più accurata sulla demenza e l’Alzheimer.</p>
    </intervention>
    <intervention id="2-542-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La demenza e in particolare la malattia di Alzheimer rappresentano non soltanto problemi medici gravi, ma anche una questione etica e sociale altamente sensibile, la cui gravità è destinata ad aumentare parallelamente all’invecchiamento della popolazione europea. Il documento presentato incentra giustamente l’attenzione su vari aspetti di tale malattia, e in particolare sul sostegno a favore della diagnosi precoce, della ricerca e degli sviluppi nell’effettiva assistenza ai pazienti. Tuttavia, a mio avviso, altrettanto importante è il sostegno alle famiglie dei malati di demenza, ed è essenziale porre anche l’accento sull’accesso non discriminatorio e sull’assistenza sanitaria e sociale di alta qualità. Il ruolo delle autorità locali, che siano comunali o regionali, è d’importanza fondamentale in questo settore, analogamente alle organizzazioni di volontariato, che possono rispondere operativamente alle esigenze crescenti di tali servizi. L’iniziativa europea sulla malattia di Alzheimer e altre forme di demenza è anche importante per avviare un dibattito sociale serio e aperto su tale patologia, nel senso più ampio del termine. Pertanto, accolgo e sostengo con entusiasmo questa iniziativa.</p>
    </intervention>
  </section>
  <section id="creitem21" title="15. Tempo delle interrogazioni (interrogazioni alla Commissione)">
    <intervention id="2-544-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L'ordine del giorno reca il Tempo delle interrogazioni (B7-0001/2011).</p>
      <p sl="unknown">Le seguenti interrogazioni sono rivolte alla Commissione.</p>
      <p sl="unknown">Parte I</p>
    </intervention>
    <intervention id="2-546-000" speaker_id="photo_generic" name="Johannes Hahn" is_mep="True" mode="spoken">
      <p sl="en">membro della Commissione. – Signor Presidente, la Commissione ha apprezzato l'esame compiuto dal Financial Times, poiché esso rappresenta un contributo importante per avviare ed ampliare il dibattito pubblico sull'efficienza e sull'efficacia della politica di coesione.</p>
      <p sl="en">Sappiamo che l'assorbimento all'inizio del periodo di programmazione di solito è lento. Tuttavia, gli ultimi dati mostrano che la Commissione ha toccato il picco nei pagamenti in relazione alla politica di coesione nel quarto trimestre del 2010. La maggior parte di tali pagamenti erano di natura transitoria, ovverosia erano rimborsi di spese già sostenute e certificate negli Stati membri. Pertanto, come è stato osservato nei precedenti periodi di programmazione, la spesa per la politica di coesione ora sta segnando un'accelerazione. I tassi di assorbimento, sotto forma di pagamenti dell'UE agli Stati membri, attualmente si attestano al 21 per cento per il Fondo di coesione, al 22 per cento per il Fondo europeo di sviluppo regionale (FESR) e al 23 per cento per il Fondo sociale europeo (FSE).</p>
      <p sl="en">Per quanto attiene al sostegno prestato alle multinazionali e alle società di grandi dimensioni, la Commissione enfatizza che la politica di coesione punta primariamente a favorire la crescita e la creazione di nuovi posti di lavoro in regioni particolari e negli Stati membri. Tutte le forme di supporto per gli investimenti produttivi devono essere viste in siffatto contesto.</p>
      <p sl="en">L'occupazione e la crescita possono essere perseguite in vari modi: dall'istituzione di piccole imprese fino al sostegno per le imprese più grandi. L'intervento della politica di coesione favorisce gli investimenti produttivi che sono primariamente rivolti a piccole e medie imprese, come prevedono i regolamenti del FESR e del FSE. La Commissione inoltre sottolinea altresì il ruolo che hanno svolto le piccole e medie imprese nei negoziati sugli attuali documenti di programmazione. Gli investimenti produttivi e gli investimenti per lo sviluppo del potenziale endogeno sono rivolti per lo più alle piccole e medie imprese. Ad ogni modo, vi possono essere casi in cui, ai sensi dei regolamenti, viene concesso un cofinanziamento a società di più grandi dimensioni, sempre che ottemperino agli obiettivi dei fondi e dei programmi cui accedono.</p>
      <p sl="en">In totale la politica di coesione ha erogato all'incirca 55 miliardi di euro sotto forma di sostegno alle imprese tra il 2007 e il 2013, buona parte a favore dell'innovazione nel settore delle PMI. La Commissione enfatizza che le multinazionali non possono usufruire del supporto erogato dal FSE. Sono i lavoratori a ricevere la formazione cofinanziata. Il Fondo sociale europeo infatti punta a sostenere le persone. Garantisce formazione e riqualificazione nonché il miglioramento delle competenze per preparare le persone, aiutandole a trovare un'occupazione. Un dipendente di un'azienda potrebbe trovarsi a lavorare per un'altra. Di conseguenza, conta il capitale di competenze che i lavoratori riescono a costruirsi in modo da garantirsi l'inclusione nel mercato del lavoro, non il nome o il tipo di impresa che eroga la formazione.</p>
      <p sl="en">Partendo da una prospettiva politica, per la Commissione, le aziende non devono ricevere finanziamenti europei per effettuare investimenti che comporterebbero una perdita di posti di lavoro in un'altra regione dell'Unione europea, pur rimanendo sempre nell'ambito della stessa azienda, poiché l'effetto netto degli investimenti del FSE potrebbe annullarsi o divenire persino negativo. Nei casi in cui una società che abbia usufruito del sostegno della politica di coesione dovesse chiudere o cessare di sostenere un progetto nell'arco di cinque anni – o tre anni per le PMI – è tenuta a restituire il finanziamento.</p>
      <p sl="en">La conclusione a cui giungo – che però riveste un'importanza cruciale – è che, pur essendoci chiaramente dei margini di miglioramento, non è possibile far passare in secondo piano il grande impatto positivo che discende dalla politica di coesione. Vi assicuro che la Commissione non si defila dai problemi. Anzi, in passato abbiamo proposto dei cambiamenti, alcuni dei quali sono stati introdotti, e continueremo a perseguire il miglioramento della politica di coesione. Siffatta politica apporta dei chiari vantaggi alle regioni più povere dell'Unione europea, ma anche al resto d'Europa.</p>
    </intervention>
    <intervention id="2-547-000" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ringrazio il signor Commissario anche per la qualità delle informazioni che ha fornito. Ad ogni modo, tengo a formulare un'ulteriore osservazione. In un dibattito come questo, affrontando questo genere di argomenti, dovremmo concentrarci maggiormente sulle misure future tese a scongiurare situazioni del tipo cui è stato fatto accenno e, se posso dirlo, dovremmo innanzitutto chiederci se le cifre, una volta pubblicate, non possano in qualche modo ledere la fiducia dei cittadini nel lavoro delle istituzioni UE.</p>
    </intervention>
    <intervention id="2-548-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, la ringrazio in particolare per il chiarimento, in quanto getta le basi per una discussione sensata e segnala un chiaro impegno verso le nostre piccole e medie imprese. Dopo tutto esse rappresentano i due terzi dei posti di lavoro in Europa e l'80 per cento del gettito fiscale. Pertanto vorrei sapere se in futuro lei ritiene che si possano rafforzare maggiormente le condizioni relative al quadro e alle infrastrutture della ricerca.</p>
    </intervention>
    <intervention id="2-549-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, ho una domanda da rivolgerle. I finanziamenti dei Fondi strutturali ed, in particolare, i finanziamenti del Fondo sociale europeo rivestono una grande importanza. Sono volti ad intensificare le qualifiche dei lavoratori, preservando l'occupazione per i lavoratori qualificati. Tuttavia, lei ritiene che esistano condizioni paritarie tra le ricche società internazionali, che sono tenute a rendere un contributo proprio per poter accedere ai finanziamenti dei Fondi strutturali o del Fondo sociale europeo, e le piccole e medie imprese, le quali sono anch'esse desiderose di formare i propri lavoratori e di disporre di manodopera qualificata? Intende presentare delle proposte in merito, visto che non sussistono condizioni paritarie tra grandi aziende e piccole e medie imprese?</p>
    </intervention>
    <intervention id="2-550-000" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signor Presidente, grazie per le domande.</p>
      <p sl="de">Per quanto concerne le infrastrutture per la ricerca, le piccole e medie imprese ricevono già risorse ragguardevoli dal Fondo europeo di sviluppo regionale, soprattutto per il sostegno all'innovazione – per cui ricevono sovvenzionamenti per l'innovazione dell'ordine di decine di miliardi di euro. Nel periodo dal 2000 al 2006 oltre 30 000 aziende in totale si sono dedicate specificatamente a questo ambito. Crediamo, inoltre che debba essere assegnata grande importanza anche alle infrastrutture per la ricerca, soprattutto in futuro – non solo in ambito economico, ma anche nella ricerca di base. Già nel periodo attuale forse potremo potremo sovvenzionare un progetto sulle infrastrutture per la ricerca che s'innesti altresì nel programma dell'ESFRI – il Forum strategico europeo per le infrastrutture di ricerca – in cui verranno usati per la prima volta questo genere di fondi, poiché dalle valutazioni svolte in merito emerge che l'impatto nella regione sarebbe molto intenso e andrebbe al di là del progetto stesso. Si verrebbero, infatti, a creare posti di lavoro, non solo posti di lavoro nella ricerca, ma anche posti di lavoro nelle aziende dell'indotto, visto che anche le infrastrutture della ricerca di base hanno bisogno di servizi e di fornitori. In altre parole potrebbe essere creato un vero e proprio polo in un'area regionale specifica – nella fattispecie in Ungheria. In questo modo s'intende inoltre inviare un segnale forte in vista del prossimo periodo di programmazione, magari alle università, che, in definitiva, producono un impatto. Già oggi quasi un terzo delle attività di ricerca universitaria si colloca nel settore della ricerca applicata, il che in fin dei conti favorisce l'economia e crea posti di lavoro a lungo termine.</p>
      <p sl="de">Passando alla domanda dell'onorevole deputata, nell'ambito del Fondo sociale europeo, l'assistenza, sotto forma di formazione, viene erogata in genere a lavoratori occupati o temporaneamente disoccupati affinché possano migliorare le proprie prospettive nel mercato del lavoro. La formazione può essere impartita nell'ambito della loro azienda o, se non hanno un lavoro, siffatta formazione è tesa a migliorare le qualifiche o semplicemente per intensificare la specializzazione per altri tipi possibili di occupazione. Posso farvi un esempio – perché forse risponde a quanto è stato indicato e perché l'argomento è stato oggetto di aspre critiche – che riguarda i posti di lavoro presso McDonald's, spesso soprannominati "McJobs", che sono solitamente posti di lavoro a tempo parziale che non richiedono grandi qualifiche. Sono lavori spesso svolti da studenti. L'obiettivo è quello di rafforzare le qualifiche dei lavoratori. Per quanto concerne le qualifiche interne, nell'ambito di questo progetto, McDonald's – ad esempio – si accolla tutte le spese. In altri termini ci adoperiamo per garantire che la formazione ulteriore che i lavoratori ricevono attenga alle qualifiche personali. A questo punto credo sia indifferente il luogo di lavoro di questi lavoratori. Infatti dobbiamo puntare a migliorare ulteriormente la qualità delle competenze personali affinché la forza lavoro sia più idonea ad un mercato del lavoro sempre più mobile, evitando quindi quanto più possibile la disoccupazione.</p>
    </intervention>
    <intervention id="2-551-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Interrogazione n. 16 dell'on. Kinga Göncz (H-0639/10)</p>
      <p sl="unknown">Oggetto: Progress - strumento europeo di microfinanziamento (EPMF)</p>
      <p sl="unknown">L'attuazione di Progress, lo strumento europeo di microfinanziamento che appare più lenta del previsto, ne mette in pericolo le finalità ed è chiaramente in contraddizione con la rapidità con cui esso è stato adottato lo scorso marzo.</p>
      <p sl="unknown">Come intende la Commissione accelerarne il processo e garantire che EPMF raggiunga le persone più vulnerabili, tenendo anche conto del giusto equilibrio regionale?</p>
      <p sl="unknown">Cosa prevede di fare per ottenere che gli Stati membri finanzino i programmi di formazione e di accompagnamento e sovvenzionino inoltre il pagamento degli interessi ricorrendo ai fondi dell'FSE come era stato deciso? Cosa fa la Commissione per garantire che le informazioni riguardanti l'EPFM raggiungano i potenziali beneficiari?</p>
    </intervention>
    <intervention id="2-552-000" speaker_id="photo_generic" name="Johannes Hahn" is_mep="True" mode="spoken">
      <p sl="en">membro della Commissione. – Onorevoli deputati, sono lieto di poter annunciare che entrambe le parti di Progress, lo strumento europeo di microfinanziamento, ossia la parte sulle garanzie e la parte sui fondi, ora sono pienamente operative. A solo tre mesi dall'entrata in vigore della decisione, la Commissione ha finalizzato il mandato per il Fondo europeo per gli investimenti allo scopo di avviare le operazioni di garanzia a beneficio dei prestatori di microfinanziamento.</p>
      <p sl="en">Lo scorso novembre la Commissione ha istituito uno speciale veicolo di finanziamento. Di conseguenza, i primi micro-prestiti potranno essere erogati a partire da questo mese. Sono altresì lieto di informarvi che la Commissione è riuscita a garantire un ulteriore finanziamento per i microimprenditori in Europa. La Banca europea per gli investimenti stanzierà un impegno pari a quello dell'Unione europea che ammonta a 100 milioni di euro e sono attesi altri contributi. Pertanto il volume complessivo dei prestiti nell'ambito dello strumento di microfinanziamento Progress, come previsto, sarà pari a 500 milioni di euro. Questi fondi saranno usati a favore dei disoccupati, delle persone che rischiano l'esclusione sociale e dei soggetti vulnerabili che hanno difficoltà ad accedere al mercato convenzionale del credito. Garantire la copertura di questi gruppi bersaglio e la promozione dell'equilibrio geografico sono fattori chiave del mandato affidato dalla Commissione al Fondo europeo per gli investimenti.</p>
      <p sl="en">Le operazioni approvate finora o in fase di preparazione indicano che entrambi gli obiettivi saranno conseguiti. Già dall'inizio del 2011 i microprestiti saranno erogati mediante un'istituzione per il microfinanziamento di start-up con base in Belgio che opera per le comunità urbane svantaggiate e mediante una fondazione nei Paesi Bassi che si occupa di soggetti che non possono accedere al credito convenzionale. Il FEI ha annunciato che le operazioni in corso di preparazione saranno altresì bilanciate in termini di copertura geografica. Circa il 40 per cento riguarderà intermediari che investono in Europa e circa il 60 per cento sarà destinato all'area dell'Europa centro-orientale. È noto che il microfinanziamento è particolarmente efficace, se i fondatori delle imprese e le microimprese vengono accompagnati attraverso servizi di supporto all'attività.</p>
      <p sl="en">In siffatto contesto la Commissione assumerà delle misure a sostegno delle autorità di gestione del Fondo sociale europeo e degli organismi intermedi per avviare la promozione dell'imprenditoria e delle microimprese.</p>
      <p sl="en">Per l'attuale periodo di programmazione del FSE, gli Stati membri hanno assegnato oltre 2,7 miliardi per promuovere l'imprenditoria. Gli imprenditori possono essere sostenuti anche mediante riduzioni sugli interessi. Tuttavia, a prescindere dal fatto che siffatte riduzioni siano sovvenzionate o meno dal FSE, la decisione deve essere assunta dai singoli Stati membri. Al momento solamente uno Stato membro, ossia la Lituania, ha indicato che usufruirà di questa possibilità.</p>
      <p sl="en">Infine la Commissione promuoverà l'informazione sullo strumento di microfinanziamento Progress. I prestatori di microfinanziamento che sono più vicini ai beneficiari bersaglio forniranno informazioni sulla disponibilità di microprestiti. La Commissione si avvarrà delle reti esistenti dei servizi pubblici per l'impiego, delle autorità di gestione del FSE e alle ONG per informare in merito ai progressi dello strumento.</p>
      <p sl="en">Per concludere, la campagna "Youth on the move" assegnerà un'attenzione speciale alle opportunità per i giovani di diverse provenienze affinché possano avviare le proprie imprese, usufruendo dei microprestiti.</p>
    </intervention>
    <intervention id="2-553-000" speaker_id="96832" name="Kinga GÖNCZ" is_mep="True" mode="spoken" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, ho ascoltato con piacere l'intervento del signor Commissario e desidero chiarirne una parte. Quando abbiamo ricevuto la relazione della Commissione sul Fondo europeo per gli investimenti qualche settimana fa, l'importo complessivo previsto per la regione era di soli 200 milioni di euro. Una delle mie interrogazioni verteva proprio su questo punto, in quanto la promessa o il piano originale vertevano su un importo di 500 milioni di euro. Vorrei sapere dove sono stati reperiti questi fondi aggiuntivi. È un elemento importante, poiché il programma è estremamente importante per mitigare gli effetti della crisi, il che è in parte il motivo per cui ne abbiamo affrettato l'adozione. Vorrei inoltre sapere se gli Stati membri coprono il sovvenzionamento del pagamento degli interessi e la formazione oltre agli elementi di formazione del Fondo sociale europeo. Questa componente faceva parte anche nel piano originale e poi la Commissione sembrava aver messo in ombra la questione. È molto importante dare informazioni, assicurandosi che siano diffuse tra gli interessati.</p>
    </intervention>
    <intervention id="2-554-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, signor Commissario, grazie per le informazioni. Convengo pienamente con lei, in quanto lo strumento di cui abbiamo discusso oggi riveste una grande importanza. Tuttavia, bisogna rispondere anche alla domanda sull'uso dello strumento da parte dei paesi membri. Nella sua replica lei ha affermato che dovremmo garantire livelli diversi di distribuzione per Stato e per area geografica. Qualche paese ha già usufruito dello strumento?</p>
    </intervention>
    <intervention id="2-555-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, i giovani sono palesemente il gruppo più colpito dalla crisi economica e finanziaria, ma non dobbiamo dimenticarci gli ultraquarantacinquenni disoccupati. Vorrei porle la domanda seguente, poiché lei ha indicato che il 60 per cento dello strumento di microfinanziamento Progress sarà destinato all'Europa centro-orientale. Sono state identificate le barriere che finora hanno impedito ai paesi di questa regione d'Europa di usare adeguatamente questo strumento?</p>
    </intervention>
    <intervention id="2-556-000" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Vi ringrazio molto per l'interesse e per le osservazioni che avete espresso. La materia del microfinanziamento, in realtà, è di competenza di una serie di direzioni generali, in cui il Commissario Andor ha una certa prevalenza in termini di sostanza. Ad ogni modo è una materia che rientra altresì nella mia sfera di competenza nell'ambito della politica regionale. Per quanto riguarda i tassi d'interesse, vi sono alcuni Stati membri che hanno fissato un limite – ossia hanno posto una condizione, per così dire – che va dall'8 al 9,5 per cento. In siffatto contesto bisogna altresì considerare, però, che naturalmente – e se n'è sempre discusso, anche nel corso dei preparativi di tutti questi programmi – le spese sono relativamente elevate in rapporto ai prestiti effettivi e quindi bisogna coprire i costi sostenuti. Deve essere trovata una via di mezzo accettabile, e, a mio parere, ci siamo riusciti.</p>
      <p sl="de">Passando alla seconda domanda, posso dirvi che lo strumento Jasmine – che è volto a prestare assistenza nei preparativi necessari per il microfinanziamento ed è altresì teso ad aprire la strada agli intermediari affinché possano essere istituiti e formati – attualmente viene usato per approntare 15 istituzioni in 15 paesi diversi, 11 dei quali in Europa centro-orientale e 4 in Europa occidentale. Non ricordo esattamente quali siano tutti i paesi, ma essenzialmente sono i paesi di nuova adesione e ci aspettiamo che nei prossimi anni altri 20 intermediari saranno preparati nell'ambito del programma Jasmine.</p>
      <p sl="de">Per quanto concerne la seconda domanda, devo chiedervi di avere pazienza, poiché non sono in grado di darvi una risposta chiara. Presenterò una risposta scritta, indicando in dettaglio le ragioni per cui l'accesso è ristretto. Tuttavia, posso certamente affermare che sussistono problemi di comunicazione in questo ambito e che spesso vi sono ostacoli perché molti dei potenziali beneficiari del credito sono soggetti che non possono ottenere prestiti da istituti di credito convenzionali; quindi c'è molta ansia e reticenza quando essi si accostano a questi organismi. Vista la situazione, se perdurerà e se si radicherà, dovremmo quindi mettere in atto delle azioni di informazione in quest'area nella misura in cui si renderà necessario agire in questo senso.</p>
    </intervention>
    <intervention id="2-557-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Interrogazione n. 15 dell'on. Zigmantas Balcytis (H-0636/10)</p>
      <p sl="unknown">Oggetto: Misure di sostegno supplementari per le PMI nell'attuazione della politica del turismo</p>
      <p sl="unknown">Analogamente ad altri settori economici, anche l'industria del turismo è sempre più esposta alla concorrenza mondiale. Per restare competitiva nel settore del turismo, nel trattato di Lisbona l'Unione europea si è prefissata l'obiettivo di promuovere la competitività delle imprese del settore e incoraggiare la creazione di un ambiente propizio allo sviluppo delle imprese. Gli obiettivi previsti a tale fine sono i seguenti: promuovere l'innovazione nel settore del turismo, migliorare la qualità dell'insieme dei servizi turistici, perfezionare le competenze professionali del personale. Tuttavia, le imprese del settore turistico - in gran parte PMI - non sono sempre in grado di realizzare autonomamente tali obiettivi a causa di diversi fattori, quali le risorse finanziarie limitate, la mancanza di lavoratori qualificati e l'incapacità di reagire rapidamente ai cambiamenti: da qui discende la necessità di disporre di risorse finanziarie supplementari.</p>
      <p sl="unknown">Non ritiene la Commissione che sarebbe opportuno sviluppare una strategia coerente nonché un piano d'azione ben articolato, in cui figurino misure di sostegno specifico per le PMI e meccanismi di finanziamento che potrebbero contribuire a superare le difficoltà incontrate da questo settore?</p>
    </intervention>
    <intervention id="2-558-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli deputati, l'industria europea del turismo, come molti altri settori economici, deve fronteggiare la sfida sempre più forte della globalizzazione.</p>
      <p sl="it">Si tratta di una sfida che la Commissione ha già sottolineato e affrontato a più riprese, in modo particolare con la comunicazione "Una politica industriale nell'era della globalizzazione". Inoltre, il 30 giugno dello scorso anno la Commissione ha adottato una comunicazione specifica sul turismo, che propone, in linea con il trattato di Lisbona e la nuova strategia Europa 2020, un quadro politico consolidato per rafforzare la competitività del settore, con l'aspirazione di fare del turismo europeo una vera industria competitiva moderna, stabile e responsabile.</p>
      <p sl="it">La creazione di un contesto favorevole allo sviluppo delle medie, piccole e piccolissime imprese del settore turistico rappresenta il principio fondamentale di questo quadro consolidato. Per raggiungere l'obiettivo abbiamo proposto tre azioni concrete che puntano in primo luogo a stimolare la competitività del settore turistico all'interno della nostra Unione, in secondo luogo a promuovere lo sviluppo di un turismo di lunga durata, responsabile e di qualità, e in terzo luogo a consolidare l'immagine e la visibilità dell'Europa come un insieme di destinazioni turistiche di lunga durata e di qualità e, naturalmente, massimizzare il potenziale delle politiche e degli strumenti finanziari dell'Unione per sviluppare il turismo.</p>
      <p sl="it">Le iniziative promosse dovrebbero conferire al settore gli strumenti per adattarsi alle sfide al cospetto delle quali si trovano i suoi attori, nonché per intraprendere uno sviluppo durevole in termini di competitività. Saranno certamente portate in fase di attuazione misure concrete per promuovere l'innovazione nel settore del turismo, migliorare la qualità dei servizi turistici e perfezionare le competenze professionali del personale, perché non possiamo più pensare al turismo come ad un settore a conduzione esclusivamente familiare, ma dobbiamo pensare anche ad un'organizzazione turistica più moderna e più competitiva.</p>
      <p sl="it">Farò qualche esempio a proposito della formazione delle competenze professionali: una "piattaforma TIC &amp; turismo" per facilitare l'adattamento del settore turistico e delle imprese all'evoluzione del mercato delle nuove tecnologie dell'informazione e accrescere la loro competitività. Sono tutte proposte, idee, inserite nel testo della comunicazione della Commissione, approvata dal Consiglio e che stiamo dibattendo in Parlamento, il relatore è presente in Aula.</p>
      <p sl="it">La mobilitazione degli attori dell'industria per un migliore utilizzo dei diversi programmi dell'Unione, come Leonardo, o ancora il programma quadro per l'innovazione e la competitività, l'Erasmus per i giovani imprenditori, il Fondo sociale europeo ed altri programmi. Inoltre, una strategia per la promozione di un'offerta turistica diversificata e la creazione di un osservatorio virtuale con supporto elettronico per il turismo europeo permetteranno di contribuire in eguale maniera alla creazione di un contesto favorevole per gli attori del settore.</p>
      <p sl="it">Peraltro, bisogna ricordare che le piccole e medie imprese possono beneficiare di altre iniziative trasversali per accedere ai finanziamenti. Cito il caso di JEREMIE, iniziativa congiunta della Commissione, del Fondo europeo per gli investimenti e della Banca europea per gli investimenti, che punta a migliorare l'accesso delle piccolissime, piccole e medie imprese ai finanziamenti, in particolare attraverso il canale del capitale di rischio, dei prestiti, delle garanzie, del microcredito e di altre forme di aiuti rimborsabili.</p>
      <p sl="it">Vorrei infine ricordare che le piccole e medie imprese nel settore del turismo beneficiano a pieno titolo delle misure proposte nel quadro dello Small business act che mira a facilitare il contesto operativo proprio delle piccole e medie imprese e che il Parlamento riceverà il testo di aggiornamento nel giro di poche settimane.</p>
      <p sl="it">Lo Small business act diventa quindi anche uno strumento per tutelare le piccole e medie imprese nel settore del turismo, che rappresentano una straordinaria potenzialità per sviluppare un settore che conto di poter potenziare nel prossimo anno, perché sono assolutamente convinto che una politica europea, così come prevista dal trattato, possa rappresentare un valore aggiunto al lavoro che già egregiamente svolgono le regioni dell'Unione europea e gli Stati membri.</p>
      <p sl="it">Credo quindi di poter rassicurare l'on. parlamentare che ha sottoposto l'interrogazione con l'impegno della Commissione e mio personale affinché tutte le piccole e medie imprese del settore possano essere sostenute e possano essere agevolate nell'accedere agli strumenti economici comunitari, nel contesto di una strategia politica che punta a fare del turismo uno dei settori cardine di politica economica e industriale.</p>
    </intervention>
    <intervention id="2-559-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, probabilmente tutti oggi in Parlamento sperano che la previsione che ha indicato sullo sviluppo del turismo in futuro diventi davvero una realtà e che questo settore, oltre a svilupparsi, diventi un polo per gli investimenti. Come sapete, il turismo finora viene sviluppato in maniera disomogenea nell'Unione europea. Le ragioni sono sia oggettive che soggettive. In proposito ho una domanda. Nella strategia per il Mar Baltico, l'attrattiva e l'accessibilità della regione baltica rientra tra gli obiettivi principali. Che cosa è stato realizzato esattamente in un anno?</p>
    </intervention>
    <intervention id="2-560-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Signor Presidente, onorevoli colleghi, Signor Commissario, voglio ringraziare il collega Balčytis per questa interrogazione che pone al centro del nostro dibattito argomenti che il Parlamento avrà modo di affrontare anche nei prossimi mesi con la relazione parlamentare di cui sono responsabile.</p>
      <p sl="it">Dobbiamo innanzitutto dare atto al Vicepresidente Tajani di aver dato un impulso molto forte alla nuova politica europea del turismo prevista dalle competenze del trattato di Lisbona, con la comunicazione del giugno scorso e con il relativo piano di implementazione presentato poche settimane fa. Questi due atti hanno al centro proprio l'attenzione per le piccole e medie imprese, per la competitività del settore, in particolar modo le tematiche relative all'innovazione e alla formazione.</p>
      <p sl="it">Sui finanziamenti dobbiamo agire su due linee: innanzitutto rendere conoscibili e maggiormente utilizzati i fondi già esistenti e in secondo luogo il Parlamento dovrà fare una grande battaglia per avere nelle prospettive – e concludo Presidente – 2014-2020 delle linee di finanziamento specifiche per le politiche del turismo.</p>
    </intervention>
    <intervention id="2-561-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Vi sono paesi che si avvalgono, ad esempio, del programma per la competitività e l'innovazione regionale o del programma operativo per sviluppare il turismo e, nel caso del Regno Unito o della Grecia, del programma operativo per lo sviluppo regionale. Vorrei sapere se intende creare un quadro europeo per incrementare la partecipazione delle PMI in relazione all'accesso ai fondi europei da usare per sviluppare il turismo.</p>
    </intervention>
    <intervention id="2-562-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli deputati, voglio ringraziare l'on. Balčytis perché mi dà la possibilità di intervenire su un tema che mi sta particolarmente a cuore fra quelli di cui sono responsabile come Commissario europeo ed essendo il primo Commissario europeo al turismo, lo considero, insieme alla politica industriale e alla politica dello spazio, una priorità.</p>
      <p sl="it">Il tema chiave, però, per rispondere poi concretamente, al di là delle iniziative politiche che ho cercato di attuare da quando sono diventato Commissario, è quello che ha posto l'on. Fidanza nel corso del suo intervento, perché non essendoci una competenza comunitaria di politica del turismo prima del trattato di Lisbona, nelle attuali prospettive finanziarie non ci sono i fondi necessari per contribuire con un aiuto comunitario ad una forte azione turistica.</p>
      <p sl="it">Abbiamo programmi interessanti come Calipso, che in Spagna sono stati valorizzati con iniziative regionali che mi sembrano molto positive, ma se ho ben capito il messaggio che ha lanciato l'on. Fidanza, nella relazione che verrà presentata dal Parlamento ci sarà un sostegno perché nelle prossime prospettive finanziarie ci sia un incremento dei fondi destinati alla politica del turismo. Questo può essere inserito all'interno dell'ottavo programma quadro oppure con linee di bilancio ad hoc. È però importante che il Parlamento ponga il problema, perché è difficile dare delle risposte concrete se non ci sono gli strumenti economici.</p>
      <p sl="it">Detto questo, non significa che noi non ci muoveremo in maniera molto determinata. Come lei sa, le iniziative adottate sono state tantissime, la Presidenza belga ha organizzato un grande evento a Malta, la Presidenza ungherese ha già annunciato che organizzerà un grande evento – è stato tema di colloquio in occasione del primo incontro che abbiamo avuto a Budapest qualche giorno fa – un grande evento dedicato proprio al turismo.</p>
      <p sl="it">Sono contento anche che l'on. Balčytis abbia posto il problema del turismo nel Baltico: il turismo non è un problema che riguarda le economie soltanto dei paesi dell'area mediterranea – Spagna, Francia, Italia, Grecia e Malta – è una risorsa importantissima per tutta l'Unione europea, compresi i paesi dell'Europa centrale, dell'Europa dell'Est, che hanno delle bellezze e delle potenzialità da poter sviluppare.</p>
      <p sl="it">A proposito dei paesi del Baltico, io credo che uno dei temi, che peraltro è affrontato nel testo che è stato approvato il 30 giugno dello scorso anno, sia il rapporto con le nuove classi emergenti, con la nuova borghesia della Federazione russa, dove ci sono milioni e milioni di cittadini che intendono svolgere attività turistica e quindi vogliono uscire dai confini del loro paese.</p>
      <p sl="it">Abbiamo un problema per quanto riguarda i visti. Lo stesso problema esiste con la Cina, credo, ed è volontà della Commissione europea e dei ministri del Turismo cercare di risolvere questo problema, sia per quanto riguarda questo potenziale del turismo russo sia questo potenziale del turismo cinese, per accelerare e fare in modo che sia più facile ricevere nei nostri paesi, e i paesi baltici, essendo più vicini alla Federazione russa, possono beneficiare di una presenza turistica anche di classe media emergente che può portare benefici alla loro economia.</p>
      <p sl="it">Questo è pienamente al centro della nostra attività a favore delle politiche turistiche e mi rallegro anche del fatto che molti ministri dei differenti paesi – ho incontrato qualche settimana fa a Londra il nuovo ministro del Turismo britannico – tra cui la Gran Bretagna, sono fortemente impegnati per sostenere la politica turistica dell'Unione europea, lo stesso la Francia.</p>
      <p sl="it">Sarebbe importante individuare alcune porte di ingresso, perché l'Europa deve rappresentare un valore aggiunto. Sono ben lieto che il Commissario Vassiliou abbia voluto inserire nel testo approvato oggi che riguarda lo sport i grandi eventi sportivi – penso alle Olimpiadi di Londra prossime venture – come una grande opportunità per tutta l'Unione europea.</p>
      <p sl="it">Dobbiamo insomma fare in modo che ogni paese dell'Unione possa rappresentare una porta da dove entrano turisti che non si fermano in quel paese ma, dopo aver visitato quel paese, possano andare a visitare altri paesi europei.</p>
      <p sl="it">Questa è l'azione aggiuntiva che può fare la Commissione europea e il sostegno del Parlamento è per me determinante. Vi ringrazio per ciò che potrete fare, anche in occasione del dibattito sulla politica del turismo, ma anche in ogni dibattito che riguarderà le prossime attività di bilancio.</p>
    </intervention>
    <intervention id="2-563-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Parte II</p>
      <p sl="unknown">Interrogazione n. 17 dell'on. Vilija Blinkeviciute (H-0625/10)</p>
      <p sl="unknown">Oggetto: Iniziative e programmi di modernizzazione dell'insegnamento superiore</p>
      <p sl="unknown">In taluni Stati membri dell'Unione europea sono stati realizzati studi per determinare in che modo gli istituti di istruzione superiore si sono adeguati alle nuove esigenze del mercato del lavoro e quali sono le possibilità per i laureati di trovare un lavoro al termine dei loro studi superiori. Purtroppo, le ricerche hanno mostrato che numerose università preparano specialisti per un mercato già saturo. I programmi delle scuole superiori non sono sempre elaborati tenendo conto delle esigenze del mercato del lavoro e, di conseguenza, i più colpiti sono i giovani che hanno appena terminato gli studi. Il programma di lavoro della Commissione per il 2011 contiene un riferimento alla modernizzazione dell'insegnamento superiore. Esso precisa che possono essere presentate proposte in merito a sistemi di valutazione e di trasparenza delle attività degli istituti di istruzione superiore.</p>
      <p sl="unknown">Alle luce di quanto precede, quali programmi e iniziative specifiche prevede la Commissione di adottare al fine di modernizzare l'insegnamento superiore in Europa? Intende essa approntare una strategia specifica per modernizzare l'insegnamento superiore affinché i giovani laureati possano trovare quanto più rapidamente un'occupazione? Quanto intende essa investire in futuro in siffatti programmi ed iniziative a favore dei giovani?</p>
    </intervention>
    <intervention id="2-564-000" speaker_id="photo_generic" name="Androulla Vassiliou" is_mep="True" mode="spoken">
      <p sl="en">membro della Commissione. – Signor Presidente, l'istruzione è uno dei fattori principali che determinano le possibilità di occupazione. Il rischio di disoccupazione è del 40 per cento inferiore per i laureati rispetto ai diplomati. Ad ogni modo la disoccupazione e la sotto-occupazione tra i giovani attualmente sono in accettabilmente elevate. Troppi laureati faticano ad accedere al mercato del lavoro per garantirsi un'occupazione di qualità in linea con la propria formazione universitaria.</p>
      <p sl="en">Ovviamente le azioni volte a migliorare l'occupabilità cominciano ben prima del ciclo di istruzione superiore. La Commissione collabora con gli Stati membri per identificare le competenze o le qualifiche chiave che i giovani devono imparare a scuola. Oggi i giovani hanno bisogno di una gamma di competenze più ampia rispetto al passato per poter godere di una posizione vantaggiosa nell'economia globalizzata. Molti avranno lavori che al momento attuale non sono ancora stati inventati. Molti avranno bisogno di competenze avanzate di natura linguistica, interculturale ed imprenditoriale. La tecnologia continuerà ad essere il volano del cambiamento per il mondo secondo modalità che non riusciamo nemmeno ad immaginarci, quindi la capacità di continuare ad imparare e ad innovarsi diventerà un fattore cruciale per l'occupabilità.</p>
      <p sl="en">Anche l'orientamento riveste un ruolo decisivo. I giovani si trovano di fronte a molte più possibilità di scelta nel campo dell'istruzione e devono essere in grado di compiere una scelta informata. A tal fine è necessaria una migliore informazione sui percorsi di istruzione e di formazione, che comprenda altresì una panoramica chiara delle opportunità professionali. Dobbiamo sviluppare servizi di qualità per l'orientamento professionale e di formazione con un forte coinvolgimento delle istituzioni del mercato del lavoro.</p>
      <p sl="en">Passando all'istruzione superiore, la Commissione, come sapete, ha recentemente varato "Youth on the Move", un'iniziativa bandiera per il 2020 che si propone di allineare maggiormente l'istruzione e la formazione con le esigenze dei giovani. Ora stiamo cominciando a mettere in atto le varie parti di questa strategia. Nel corso dell'anno la Commissione intende presentare una nuova comunicazione sulla modernizzazione dell'istruzione superiore. Saranno identificati i progressi da compiere affinché l'istruzione superiore si allinei maggiormente alle esigenze della società basata sulla conoscenza, compresa la questione dell'occupabilità. Identificheremo le sfide principali da affrontare per il futuro e definiremo una risposta.</p>
      <p sl="en">Nell'ambito di siffatte azioni la Commissione rafforzerà la piattaforma europea per il dialogo tra le università e le imprese al fine di incrementare l'occupabilità degli studenti e sviluppare il ruolo dell'istruzione nel triangolo della conoscenza. In un mondo più globale e più mobile, la trasparenza sulle prestazioni delle istituzioni dell'istruzione superiore può stimolare sia la concorrenza che la cooperazione e può fungere da incentivo per ulteriori miglioramenti e per continuare sulla via della modernizzazione. Va, però, osservato che le attuali classifiche internazionali possono dare un quadro incompleto delle prestazioni delle università. Quest'anno la Commissione presenterà i risultati di uno studio di fattibilità volto a sviluppare un sistema alternativo di classificazione multidimensionale in grado di rispecchiare la diversità delle istituzioni di istruzione superiore.</p>
      <p sl="en">L'Europa deve essere meglio in grado di anticipare il fabbisogno di competenze di domani. Per tale motivo la Commissione ha varato l'Agenda per le nuove competenze e per l'occupazione, che va di pari passo con l'iniziativa "Youth on the Move". Questo programma è stato concepito per aiutare i giovani ad incrementare le proprie possibilità di impiego. Soprattutto dobbiamo assicurare ai giovani il giusto mix di competenze in modo che possano adattarsi ad una società in rapido mutamento. Il nuovo Panorama UE per le competenze, che sarà operativo nel 2012, contribuirà a prevedere le competenze richieste dai datori di lavoro ma anche quelle che si renderanno necessarie in futuro.</p>
      <p sl="en">Nella primavera di quest'anno la Commissione intende proporre nuovi indicatori europei sulla mobilità dell'apprendimento e sul ruolo che riveste l'istruzione nel preparare le persone a trovare un impiego in un mercato del lavoro basato sulla conoscenza.</p>
      <p sl="en">Infine i programmi UE a sostegno dell'istruzione, della formazione e della gioventù, compresi i programmi di mobilità, come Erasmus, possono aiutare i giovani a migliorare le opportunità che si possono cogliere sul mercato del lavoro, acquisendo una preziosa esperienza internazionale ed ampliando il proprio panorama intellettuale.</p>
    </intervention>
    <intervention id="2-565-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, signor Commissario, grazie per la risposta davvero esauriente. Ho però un'altra domanda. L'Unione europea deve garantire a tutti i cittadini il diritto ad un'istruzione superiore di qualità. Negli Stati membri, tuttavia, sussistono numerose differenze tra sistemi di istruzione superiore, i relativi costi e l'erogazione dei prestiti per finanziare gli studi. Gli elevati interessi sui prestiti contratti per pagare gli studi e le condizioni sfavorevoli sul rimborso spesso fungono da deterrente ed i giovani sono scoraggiati dal perseguire un percorso di istruzione superiore nel proprio paese, favorendo altresì la fuga dei cervelli all'estero. La Commissione europea intende pubblicare degli orientamenti sulle condizioni ritenute adeguate per l'erogazione dei prestiti studenteschi?</p>
    </intervention>
    <intervention id="2-566-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, ho una sola domanda da rivolgerle, benché a questo punto si potrebbe discutere di diverse questioni. Signor Commissario, può indicare se prevede di lavorare con una disponibilità crescente di fondi per i programmi di scambi studenteschi in Europa? Mi pare che il livello di finanziamenti di cui disponiamo per il programma Erasmus e per altri programmi rimanga invariato da diversi anni. Attualmente gli stanziamenti infatti sono molto esigui.</p>
    </intervention>
    <intervention id="2-567-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Commissario, è vero che questo argomento in particolare rientra nella sfera della sussidiarietà. Tuttavia, gli Stati membri sono finanziati dall'Unione europea con fondi volti a modernizzare i programmi a livello di paesi membri. Per esempio, ai sensi di siffatte misure, ovverosia il quadro di sostegno comunitario, numerosi Stati membri hanno ricevuto fondi UE per tale scopo. La mia domanda è molto specifica: la Commissione dispone di dati sull'efficacia dei fondi che sono stati stanziati e che saranno trasferiti agli Stati membri?</p>
    </intervention>
    <intervention id="2-568-000" speaker_id="photo_generic" name="Androulla Vassiliou" is_mep="True" mode="spoken">
      <p sl="en">membro della Commissione. – Prima di tutto, confermo che esiste un problema di disparità tra istituti di istruzione superiore. Per tale ragione invochiamo trasparenza nei registri delle università e per tale ragione stiamo svolgendo lo studio di fattibilità in base al quale oseremo valutare le classifiche delle università, la mappatura e gli standard in modo da consentire agli studenti di compiere scelte più informate. Vogliamo che essi possano scegliere dove andare a studiare e cosa, sapendo perfettamente qual è il livello dell'università che intendono frequentare.</p>
      <p sl="en">Per quanto concerne le tasse universitarie, convengo che a fronte di tasse elevate bisogna garantire prestiti equi, ma, come certamente saprete, la materia rientra nella sfera di competenza degli Stati membri. Com'è noto, gli economisti sono unanimi nell'affermare che gli investimenti nell'istruzione producono risultati a lungo termine, crescita e posti di lavoro, quindi esorto sempre i governi a non tagliare i finanziamenti alle università e all'istruzione in genere.</p>
      <p sl="en">Inoltre, convengo con l'onorevole deputato che ha messo in luce la questione dell'insufficienza dei sovvenzionamenti per la mobilità, come il programma Erasmus. Per tale ragione stiamo completando uno studio di fattibilità – studio che è stato affidato alla London School of Economics e che spero sarà pronto tra un paio di mesi sulla base del quale esploreremo, insieme alla Banca europea per gli investimenti, la possibilità di creare una prestito studentesco europeo per la mobilità. Certamente, in questo modo gli studenti, poveri o ricchi che siano, avranno la possibilità di sfruttare questi eccellenti sovvenzionamenti per la mobilità.</p>
      <p sl="en">Per quanto concerne la domanda dell'onorevole Papanikolaou, egli ha parlato dei Fondi strutturali per lo sviluppo con cui i governi possono costruire le proprie infrastrutture per l'istruzione. Purtroppo, i Fondi strutturali non rientrano nelle mie competenze, ma mi rivolgerò al Commissario Hahn per sapere se gli Stati membri hanno riferito in merito ai risultati di questi programmi. Qualora fossero disponibili delle informazioni, vi farò sapere.</p>
    </intervention>
    <intervention id="2-569-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Interrogazione n. 18 dell'on. Morkunaite-Mikuleniene (H-000009/11)</p>
      <p sl="unknown">Oggetto: Rendimento degli studenti negli Stati membri dell'UE</p>
      <p sl="unknown">I risultati recentemente pubblicati dall'OCSE sul rendimento degli studenti quindicenni secondo il programma per la valutazione internazionale degli studenti (indagine PISA 2009) mostrano in generale che la competitività dell'Unione europea è seriamente minacciata, dal momento che nell'ambito della competenza di lettura (livello 5-6) solo due paesi dell'UE figurano tra i migliori dieci. Nel campo della matematica solo 3 paesi dell'UE rientrano tra i migliori dieci, e di questi nessuno è tra i migliori cinque. Considerato che nel 2020 questi studenti, così come i loro compagni più giovani, saranno attivi sul mercato del lavoro o in procinto di inserirvisi, occorre adottare senza indugio misure efficiaci negli Stati membri se si intende migliorare sensibilmente la qualità della formazione degli studenti.</p>
      <p sl="unknown">Intende la Commissione valutare attentamente lo studio summenzionato e proporre raccomandazioni concrete agli Stati membri in materia di migliori pratiche? È prevista l'elaborazione di un programma per la diffusione di tali migliori pratiche o la creazione di un forum per discutere delle sfide a cui si deve far fronte? Sarebbe opportuno consultare gli Stati membri sulle misure da adottare al fine di migliorare i loro risultati?</p>
    </intervention>
    <intervention id="2-570-000" speaker_id="photo_generic" name="Androulla Vassiliou" is_mep="True" mode="spoken">
      <p sl="en">membro della Commissione. – Notoriamente spetta agli Stati membri decidere come organizzare il proprio sistema d'istruzione, come prevede l'articolo 165 del trattato sul funzionamento dell'Unione europea. Ad ogni modo, la Commissione lavora con gli Stati membri per favorire un apprendimento reciproco e scambi di buone prassi.</p>
      <p sl="en">Come abbiamo affermato nella strategia Europa 2020, in futuro l'Europa, essendo una società inclusiva e basata sulla conoscenza, deve assolutamente riformare i propri sistemi d'istruzione e modernizzarli affinché siano tra i migliori al mondo. L'indagine PISA condotta dall'OCSE rappresenta una risorsa importante per gli scambi. Dall'ultima indagine, pubblicata nel dicembre 2010, emerge un quadro variegato negli Stati membri dell'UE. Vi sono segni di ragguardevoli miglioramenti in alcuni sistemi, ma, nel complesso, è ancora molta la strada da fare. Questi risultati costituiscono un contributo importante per i futuri scambi tra Commissione e Stati membri.</p>
      <p sl="en">L'indicatore europeo, adottato dal Consiglio nel maggio 2009, mira a conseguire un livello adeguato di competenze di base nella capacità di lettura, in matematica e in scienze, chiedendo che la percentuale degli studenti di 15 anni che hanno risultati più bassi si riduca al di sotto del 15 per cento entro il 2020.</p>
      <p sl="en">Ora vorrei leggervi un passaggio della relazione PISA, che è molto pertinente. La percentuale di studenti con risultati mediocri nella lettura, che era passata dal 21 per cento nel 2000 al 24 per cento nel 2006, ha segnato un miglioramento del 20 per cento nel 2009. Però, non è stato centrato l'obiettivo che l'OCSE si era data di ridurre siffatta percentuale al 17 per cento entro il 2010.</p>
      <p sl="en">La percentuale di studenti con risultati mediocri in matematica ed in scienze segna una diminuzione dal 2006. Sono stati rilevati maggiori progressi nelle materie scientifiche rispetto alla matematica e quindi la percentuale di studenti con risultati mediocri oggi è minore in scienze rispetto a matematica.</p>
      <p sl="en">Se il 2006 viene preso come punto di partenza assoluto, l'Unione europea è in linea rispetto ai progressi da compiere per conseguire il risultato previsto per il 2020. In media, sulle tre materie selezionate nei 25 Stati membri per cui sono disponibili i dati, gli studenti con risultati mediocri rappresentavano il 22,5 per cento nel 2006, mentre nel 2009 tale percentuale è scesa al 19,6 per cento. Si vede pertanto che, in media, l'Unione europea ha effettivamente compiuto dei progressi.</p>
      <p sl="en">La Commissione ovviamente analizzerà i risultati dell'indagine PISA e pubblicherà le sue conclusioni nella prossima relazione annuale sui progressi compiuti rispetto agli indicatori nel 2011. Nel novembre 2010 il Consiglio ha invitato la Commissione e gli Stati membri a lavorare congiuntamente nelle seguenti aree: progettazione dei programmi, motivazione alla lettura, alfabetizzazione, matematica, scienze e tecnologia, impatto delle nuove tecnologie sulle competenze di base e relativo impiego per aiutare gli studenti ad acquisire autonomia e a mantenere la motivazione, differenze di genere nella prestazione e nelle attitudini, collegamento tra provenienza degli studenti e padronanza delle competenze di base ed, infine, questioni che attengono agli insegnanti e ai formatori degli insegnanti come pure all'etica e alle caratteristiche della scuola.</p>
      <p sl="en">Nelle sue conclusioni il Consiglio ha altresì invitato la Commissione ad istituire un gruppo ad alto livello sull'alfabetizzazione ed un gruppo di lavoro tematico su matematica, scienze e tecnologia.</p>
      <p sl="en">Il 1° febbraio mi accingo a dare avvio al gruppo ad alto livello sull'alfabetizzazione, il quale avrà il compito di proporre misure politiche basate sulle migliori prassi e sulla ricerca in modo da aiutare gli Stati membri a migliorare la coerenza e l'efficacia nell'erogazione delle competenze di base nell'ambito delle proprie strategie sull'apprendimento lungo tutto l'arco della vita. Siffatto gruppo concluderà i propri lavori con la pubblicazione di una relazione a metà del 2012.</p>
      <p sl="en">Inoltre è già stato istituito il gruppo di lavoro tematico sulla matematica, le scienze e la tecnologia. Consta di decisori politici nazionali e di esperti e si fonda sull'apprendimento reciproco e sullo scambio di buone prassi. Il gruppo di lavoro tematico identificherà e disseminerà misure politiche atte a migliorare la situazione degli studenti con risultati mediocri nelle competenze di base a livello nazionale.</p>
      <p sl="en">Mi preme inoltre sottolineare che le azioni Comenius sul programma di apprendimento lungo tutto l'arco della vita vertono, tra le altre priorità, anche sull'intensificazione della motivazione in scienza e matematica e sul miglioramento delle competenze di alfabetizzazione.</p>
    </intervention>
    <intervention id="2-571-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signor Presidente, vorrei sapere se in qualche paese sono state svolte delle ricerche circa le cause per cui gli studenti conseguono risultati mediocri. Si tratta di problemi finanziari o strutturali? Che cosa pensa dell'istruzione primaria? Sono state svolte delle ricerche su studenti in classi successive, ma cosa si può dire degli studenti più giovani che intendono continuare gli studi?</p>
    </intervention>
    <intervention id="2-572-000" speaker_id="photo_generic" name="Androulla Vassiliou" is_mep="True" mode="spoken">
      <p sl="en">membro della Commissione. – Posso darvi tutti i dati dettagliati di cui disponiamo sui vari Stati membri. Non li abbiamo analizzati, non spetta a noi identificare le cause per cui alcuni Stati membri evidenziano dati peggiori di altri, ma nel corso del nostro lavoro, scambiamo le buone prassi. Posso dire con piacere che alcuni paesi hanno messo in atto le buone prassi e riportano progressi eccellenti dal 2006 sulla maggior parte degli indicatori.</p>
      <p sl="en">Per quanto concerne la scuola elementare, purtroppo, non disponiamo di studi analoghi all'indagine PISA. Non esistono studi di questo genere.</p>
    </intervention>
    <intervention id="2-573-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Interrogazione n. 19 dell'on. Georgios Papanikolaou (H-0623/10)</p>
      <p sl="unknown">Oggetto: Mercati digitali frammentati e conseguenze sul sistema educativo e sugli investimenti nelle zone geograficamente isolate</p>
      <p sl="unknown">Secondo la pubblicazione della Commissione sulla tematica digitale in Europa, l'Europa continua ad essere una sommatoria di mercati nazionali disgiunti, mentre i cittadini europei non possono fruire dei vantaggi di un mercato digitale unico a causa di problemi ben risolvibili, come ad esempio la mancanza di investimenti nelle reti. Il risultato di tale situazione è che l'istruzione impartita in molte zone isolate (di montagna e insulari) resta indietro dal punto di vista tecnologico, il che incide altresì sugli investimenti in determinate zone geografiche. Può la Commissione riferire:</p>
      <p sl="unknown">in che modo intende affrontare la frammentazione dei mercati digitali, stante che il settore delle TIC contribuisce per il 5% del PIL europeo pari a un valore di mercato di 660 miliardi di euro l'anno e fornisce un contributo molto maggiore all'incremento della produttività globale (20% direttamente nel settore delle TIC e circa il 30% dagli investimenti in TIC);</p>
      <p sl="unknown">se sono in corso azioni comunitarie mirate a affrontare il problema degli scarsi investimenti nazionali nelle reti, soprattutto nelle zone geograficamente isolate?</p>
    </intervention>
    <intervention id="2-574-000" speaker_id="photo_generic" name="Neelie Kroes" is_mep="True" mode="spoken">
      <p sl="en">Vicepresidente della Commissione. – La comunicazione della Commissione su Europa 2020 e la comunicazione sull'agenda digitale per l'Europa prevedono l'obiettivo di portare la banda larga a tutti gli europei entro il 2013 per garantire che entro il 2020 tutti gli europei possano usufruire di connessioni internet molto più veloci, superiori ai 30 megabyte al secondo e che il 50 per cento o più delle famiglie europee dispongano di una connessione internet superiore ai 100 megabyte al secondo.</p>
      <p sl="en">Signor Presidente, la Commissione è consapevole che, senza un forte intervento pubblico, sussiste il rischio che l'attuazione sia attesti al di sotto della soglia ottimale, provocando una concentrazione delle reti effettivamente più veloci nelle zone ad alta densità, mentre le aree periferiche e rurali rimarrebbero indietro. Si produrrebbero così conseguenze negative sui sistemi d'istruzione e sull'integrazione della tecnologia dell'informazione e della comunicazione nel campo dell'istruzione. Gli ultimi dati relativi all'UE mostrano che solamente il 67 per cento delle scuole dispone di un accesso a banda larga e che sussistono gravi disparità tra Stati membri e tra aree densamente popolate e aree meno popolate, in cui tale accesso è rispettivamente del 73,3 per centro contro il 60,6 per cento.</p>
      <p sl="en">Per evitare il rischio di un'attuazione sotto-ottimale, la Commissione ha varato un pacchetto sulla banda larga che prevede un quadro comune da sviluppare all'interno sia delle politiche nazionali che in quelle regionali per conseguire gli obiettivi prefissati. Queste politiche, in particolare, devono abbassare il costo del dispiegamento della banda larga nell'intero territorio UE, assicurando una pianificazione ed un coordinamento adeguati e riducendo il carico amministrativo.</p>
      <p sl="en">La Commissione si è già attivata per incrementare gli investimenti nelle aree e nelle regioni periferiche nel quadro della politica di coesione UE, programmando all'incirca 2,3 miliardi di euro nel periodo dal 2007 al 2013. La comunicazione della Commissione sul piano economico di ripresa dovrebbe inoltre consentire lo stanziamento di 360 milioni di euro in misure sulla banda larga per le aree rurali mediante il Fondo agricolo europeo per lo sviluppo rurale. Nel suo pacchetto di programmi la Commissione ha annunciato che intende rafforzare e razionalizzare il finanziamento della banda larga ad alta velocità mediante gli strumenti UE entro il 2014, esplorando modalità per attirare capitali per gli investimenti nella banda larga mediante un'intensificazione del credito con il sostegno della Banca europea per gli investimenti ed i fondi UE. Nel 2011 la Commissione e la BEI presenteranno una proposta in tale ambito.</p>
      <p sl="en">Un altro pilastro dell'agenda digitale è costituito dalle competenze digitali. In proposito proponiamo, ad esempio, di riconsiderare l'alfabetizzazione digitale e le competenze come priorità nel regolamento del Fondo sociale europeo nel prossimo periodo di programmazione, identificando le competenze digitali come integrazione di Europass al fine di garantire trasparenza. L'istruzione, come sapete, è fondamentale per sviluppare le competenze digitali nella nostra società e sappiamo che senza un investimento adeguato alcune regioni potrebbero restare indietro.</p>
      <p sl="en">Gli ultimi dati UE – che si riferiscono al 2006 – mostrano che solo il 67 per cento delle scuole dispone dell'accesso alla banda larga e che sussistono gravi disparità tra Stati membri e tra aree densamente popolate e aree meno popolate. Ci accingiamo pertanto a compiere una nuova indagine sulle scuole i cui risultati saranno disponibili alla fine dell'anno.</p>
    </intervention>
    <intervention id="2-575-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Grazie, signora Commissario, per la risposta estremamente dettagliata. A questo punto ho una domanda supplementare: la strategia UE 2020 indica che dobbiamo realizzare un mercato digitale unico per le famiglie e per le aziende, il che implica pari opportunità in termini di accesso, ma anche pari opportunità in termini di sviluppo.</p>
      <p sl="el">Lei stessa ha affermato diverse volte in occasione delle audizioni dinanzi alle commissioni competenti, come la commissione per la cultura e l'istruzione, che nei prossimi cinque anni si verranno a creare all'incirca 500 000 nuovi posti di lavoro in questi settori. La mia domanda specifica è la seguente: stiamo assumendo tutti i provvedimenti necessari affinché questi nuovi posti di lavoro siano distribuiti in maniera equa, senza escludere le regioni periferiche sul piano geografico?</p>
    </intervention>
    <intervention id="2-576-000" speaker_id="photo_generic" name="Neelie Kroes" is_mep="True" mode="spoken">
      <p sl="en">membro della Commissione. – Signor Presidente, la risposta è "sì".</p>
    </intervention>
    <intervention id="2-577-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Molto bene. La ringrazio davvero molto!</p>
    </intervention>
    <intervention id="2-579-000" speaker_id="photo_generic" name="Neelie Kroes" is_mep="True" mode="spoken">
      <p sl="en">Vicepresidente della Commissione. – Signor Presidente, la Commissione condivide l'opinione dell'onorevole deputato. Infatti, molti Stati membri dovrebbero adoperarsi per istituire il numero unico per segnalare i bambini scomparsi. In proposito le norme riviste sulle telecomunicazioni – e mi riferisco in particolare all'articolo 27 della direttiva sui servizi universali – impone agli Stati membri di attivarsi al massimo affinché i cittadini possano usufruire del servizio del numero unico per segnalare i casi di bambini scomparsi. In tale ambito la Commissione segue attentamente la situazione e presta assistenza agli Stati membri per il recepimento delle nuove disposizioni nel diritto nazionale, processo che deve essere completato entro il 25 maggio 2011.</p>
      <p sl="en">Il 17 novembre dello scorso anno la Commissione ha adottato una comunicazione dal titolo "Il 116000, la linea europea di assistenza telefonica diretta per minori scomparsi". La comunicazione mira a rinnovare l'invito che l'Esecutivo ha rivolto agli Stati membri per l'istituzione del numero unico come priorità e per garantire lo stesso livello qualitativo del servizio in tutta l'Unione in modo da prestare sostegno pratico agli Stati membri.</p>
      <p sl="en">La comunicazione mette in evidenza le migliori prassi in atto che sono state sviluppate dagli Stati membri per affrontare i principali problemi connessi al costo operativo e al costo delle telecomunicazioni del numero unico 116000. La Commissione propone di applicare queste migliori prassi in modo da definire una serie di norme minime volte ad assicurare un servizio di qualità elevata in tutta l'Unione europea affinché genitori e bambini possano avvalersi della stessa assistenza a prescindere dal luogo in cui si trovano. Questo intenso lavoro trascende le questioni correlate alle comunicazioni elettroniche che rientrano nelle mie competenze ed è quindi coordinato dalla signora Commissario Reding.</p>
    </intervention>
    <intervention id="2-580-000" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">Signora Commissario, in passato lei aveva indicato che i costi e la mancanza di informazione rappresentavano gli ostacoli all'attuazione di questo numero unico in alcuni Stati membri. Che misure intende mettere in atto per superare siffatti ostacoli? Prevede che il servizio possa essere pienamente attivato in tutti gli Stati membri? Infine, di che opzioni possono avvalersi gli Stati membri che hanno difficoltà a finanziare questo numero unico affinché il servizio diventi operativo in tutta l'Unione europea?</p>
    </intervention>
    <intervention id="2-581-000" speaker_id="photo_generic" name="Neelie Kroes" is_mep="True" mode="spoken">
      <p sl="en">Vicepresidente della Commissione. – Ovviamente stiamo cercando di fare del nostro meglio. La linea assunta dall'onorevole deputato è ragionevole. Nelle prime fasi, in effetti, il costo della linea era uno dei problemi da affrontare. Istituire il numero in sé è il meno. Il problema è quello che succede dopo. Dobbiamo pertanto adoperarci per assicurare l'operatività successiva, non tanto la linea telefonica in sé.</p>
      <p sl="en">Stiamo attentamente monitorando gli Stati membri e prestiamo assistenza per l'attuazione. Sappiamo che spetta a loro assumere l'iniziativa nell'ambito del diritto nazionale. Sappiamo anche che, nell'attuale crisi finanziaria, è ancora più difficile per gli Stati membri trovare possibilità di finanziamento per l'attività del numero unico.</p>
      <p sl="en">Alcune organizzazioni hanno ricevuto finanziamenti UE per alcuni progetti. I fondi UE disponibili, però, non possono coprire interamente i costi di gestione dell'attività del servizio, ma possono solamente sviluppare il servizio del 116 000 mediante progetti concreti.</p>
      <p sl="en">Ovviamente dobbiamo essere creativi. Anche coloro che si occupano di questi progetti ed i governi nazionali devono essere creativi in modo da poter attingere alle risorse di bilancio, ai fondi conferiti nell'ambito della responsabilità sociale delle imprese e alle donazioni private per trovare i mezzi per conseguire quanto, in fin dei conti, noi tutti auspichiamo.</p>
    </intervention>
    <intervention id="2-583-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. – Signor Presidente, la questione del traffico sulle Alpi è estremamente importante, ma la situazione non pare del tutto negativa al momento. Nonostante il difficile contesto finanziario, sono stati compiuti del progressi nella costruzione del tunnel di base del Brennero e delle vie d'accesso nella parte settentrionale ed in quella meridionale. Il progetto ha la massima priorità e la Commissione ha deciso di stanziarvi un bilancio di quasi 1 miliardo di euro.</p>
      <p sl="en">Prima di tutto, per quanto concerne il tunnel di base del Brennero, l'incontro della commissione intergovernativa austriaco-italiana, alla presenza del coordinatore UE Pat Cox, ha segnato un progresso decisivo. L'Austria e l'Italia hanno confermato l'accordo sul costo complessivo del progetto del tunnel di base che si attesta sugli 8 miliardi di euro. L'Austria ha approvato un piano operativo ottimizzato che consente l'avvio dei lavori preparatori del tunnel entro il 2011. Il governo italiano ha autorizzato l'avvio del lavori, assumendosi l'impegno di coprire i costi per l'intero periodo di costruzione.</p>
      <p sl="en">In secondo luogo sono stati riportati progressi positivi in merito agli approcci alle vie d'accesso da entrambe le parti. L'Italia ha autorizzato l'avvio dei lavori sulla via d'accesso meridionale, cominciando con il primo troncone, Fortezza-Ponte Gardena. Anche l'Austria ha riportato progressi positivi sulla via d'accesso settentrionale cui compete il troncone della bassa valle dell'Inn, che sarà completato entro il 2013, se non prima.</p>
      <p sl="en">Infine, per quanto concerne le connessioni transfrontaliere tra Austria e Germania, l'obiettivo iniziale di completare i lavori entro e non oltre il 2012 non sarà conseguito. Sulla parte tedesca i lavori non inizieranno prima del 2012 e ci vorranno all'incirca tre anni. Ad ogni modo, nel novembre 2010 la Germania ha pubblicato la propria valutazione degli investimenti, che comprende una disposizione sullo sviluppo positivo della via d'accesso tra Monaco ed il confine austriaco. La sezione a corsia unica sarà modernizzata e l'intera tratta sarà elettrificata. Il prossimo passo sarà la dichiarazione d'intesa tra Germania e Austria su questo troncone e poi dovrà partire il processo di pianificazione per la gestione delle infrastrutture.</p>
    </intervention>
    <intervention id="2-584-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Grazie per la sua gentile risposta, signor Commissario. Però, non ha risposto alla seconda parte dell'interrogazione sulla tratta Monaco-Mühldorf-Freilassing, che s'innesta nella linea principale da Parigi a Budapest e che è particolarmente importante per la presenza del triangolo bavarese della chimica e per l'allentamento del traffico sulla via d'accesso al Brennero.</p>
      <p sl="de">Se sarà completato il tunnel di base del Brennero, la tratta di Rosenheim si sovraccaricherà e quindi dovrà essere sviluppato il troncone Monaco-Mühldorf-Freilassing-Salisburgo, che rappresenta anch'esso un progetto che riveste massima priorità per la Commissione. Le chiedo se ritiene che potranno essere stanziati ulteriori finanziamenti per quest'opera nella prossima prospettiva finanziaria, poiché dopo tutto si tratta di una questione transnazionale.</p>
    </intervention>
    <intervention id="2-585-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Commissario, è buona cosa quanto sta avvenendo sulle Alpi, ma in Grecia, a causa dell'accordo che è stato siglato, il governo ellenico ridimensiona e taglia i servizi, isolando quindi il paese dalla rete ferroviaria europea e balcanica, adducendo come causa, insieme alla Commissione, l'elevato indebitamento delle ferrovie elleniche.</p>
      <p sl="el">Pertanto vorrei sapere: cosa pensa di questi sviluppi, che implicano tagli ai servizi ferroviari? In secondo luogo il debito delle ferrovie elleniche è costituito anche dagli impegni assunti per il cofinanziamento di opere infrastrutturali insieme all'Unione europea?</p>
    </intervention>
    <intervention id="2-586-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. – Per quanto concerne la Grecia, non sono in grado di rispondere, in quanto non dispongo di informazioni dettagliate. Non ho ricevuto alcuna informazione su questo genere di problemi.</p>
      <p sl="en">Per quanto attiene al progetto prioritario n. 17 Monaco-Mühldorf-Freilassing-Salisburgo, il progetto è in corso. Parte del lavoro è stato completato. Il 19 aprile 2010 sono iniziati i lavori per il nuovo ponte a doppia corsia sul fiume a Mühldorf e tali lavori saranno portati a termine. I finanziamenti sono interamente a carico del piano di ripresa tedesco. Il costo è di 11,7 milioni di euro, quindi il progetto si sta sviluppando e non rappresenta un punto critico acuto per il momento.</p>
    </intervention>
    <intervention id="2-587-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Interrogazione n. 23 dell'on. Jim Higgins (H-0621/10)</p>
      <p sl="unknown">Oggetto: Invio di SMS durante la guida e sicurezza stradale</p>
      <p sl="unknown">Un automobilista che invia SMS durante la guida ha 23 volte più probabilità di essere coinvolto in un incidente. L'invio di SMS durante la guida è ritenuto responsabile di migliaia di morti sulla strada ogni anno, e il numero delle lesioni personali sta aumentando ad un ritmo sempre più allarmante anno dopo anno.</p>
      <p sl="unknown">Sebbene la Commissione riconosca la necessità di incrementare la sicurezza stradale e di assicurare la corretta attuazione delle norme in materia di sicurezza stradale, non esiste una legislazione a livello dell'UE che vieti l'invio di SMS e di e-mail e la navigazione in rete durante la guida di un veicolo a motore oltre un limite di velocità prestabilito.</p>
      <p sl="unknown">Dal momento che esiste già un sistema tecnologico in grado di impedire l'invio di SMS e di e-mail e la navigazione in rete durante la guida, intende la Commissione elaborare una legislazione a livello dell'UE al fine di eliminare tali pratiche estremamente pericolose?</p>
    </intervention>
    <intervention id="2-588-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. – La Commissione conviene con l'onorevole deputato, in quanto inviare SMS durante la guida è estremamente pericoloso, come del resto è pericolosa altra attività estranea alla guida. Nel 2009 la Commissione ha pubblicato una relazione sull'uso dei telefoni cellulari durante la guida. La relazione è stata pubblicata sul sito per la sicurezza stradale Europa. Tuttavia, non disponiamo di statistiche sul numero di incidenti provocati da questa pratica.</p>
      <p sl="en">Tutti gli Stati membri sono dotati di una legislazione che, perlomeno implicitamente, proibisce l'invio di SMS e email e la consultazione di internet durante la guida. Pur non riferendosi specificatamente all'uso dei telefoni cellulari, le disposizioni di legge degli ordinamenti nazionali impongono agli automobilisti di concentrasi esclusivamente sulla guida. Alla luce di siffatte premesse, la Commissione non intende introdurre un ulteriore strato di legislazione UE per vietare la pratica di inviare SMS o email o la consultazione di internet durante la guida di un veicolo a motore. Speriamo che gli Stati membri affrontino adeguatamente il problema.</p>
    </intervention>
    <intervention id="2-589-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Signor Presidente, sono deluso per la risposta che ho ricevuto dal Commissario Kallas. È estremamente importante instaurare una cooperazione tra i diversi Stati membri. Dobbiamo attivarci al massimo per ridurre il numero di morti e di feriti gravi sulle strade. Uno dei fenomeni nuovi sulle strade europee è rappresentato dall'invio di SMS durante la guida. Negli Stati membri vigono regole diverse. Dobbiamo cooperare di più. Sono deluso, in quanto il Commissario non ha prefigurato alcuna azione ulteriore su questo versante.</p>
    </intervention>
    <intervention id="2-590-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mi complimento con il collega, onorevole Higgins, per aver sollevato questa importantissima questione. Anch'io nutro preoccupazione per la mancanza di entusiasmo di cui ha dato prova il Commissario affinché siano osservate le migliori prassi in tutta l'Unione europea. Vorrei quindi sapere perché la Commissione perlomeno non prova ad incoraggiare gli Stati membri a dotarsi delle stesse norme e degli stessi regolamenti a livello UE, garantendo che siano rispettate nell'interesse della sicurezza e della protezione della vita umana.</p>
    </intervention>
    <intervention id="2-591-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, prendo la parola solo per informarvi, onorevoli colleghi, che sono relatrice sul tema delle multe transnazionali, per cui il Consiglio ha ricevuto mandato per istituire un elenco di reati – in realtà la proposta iniziale era della Commissione – in cui figura il problema dell'uso dei telefoni cellulari. Purtroppo né il Regno Unito né l'Irlanda partecipano all'iniziativa in relazione al cambiamento della base giuridica indicata nell'accordo del Consiglio, in quanto tali paesi beneficiano di una deroga. È questo uno dei problemi principali che dobbiamo affrontare e forse il Parlamento potrebbe contribuire a trovare una soluzione. Spero che, nel dibattito con il Consiglio, questi paesi paleseranno il loro interesse, benché finora non vi siano informazioni in questo senso. Per ora sembra che il Regno Unito intenda avvalersi della deroga.</p>
    </intervention>
    <intervention id="2-592-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. – Un vasto piano per la sicurezza stradale e la relativa attuazione rappresentano grandi priorità per la Commissione e infatti sono stati compiuti enormi progressi. Abbiamo ridotto in maniera sostanziale il numero degli incidenti in Europa. Nel mio paese siamo passati dai 400 morti agli inizi degli anni ’90 a 78 l’anno scorso, pur essendosi decuplicato il numero dei veicoli in circolazione. Il cambiamento è sostanziale.</p>
      <p sl="en">La questione è importante e ringrazio moltissimo l’onorevole Ayala Sender per averci ricordato dell’esecuzione transnazionale delle violazioni al codice della strada, che rappresenta un passo estremamente importante per migliorare la sicurezza stradale. Il Consiglio ha adottato la sua decisione in dicembre ed ora dobbiamo darvi attuazione.</p>
      <p sl="en">Non credo che aumentare il numero di atti legislativi sul piano europeo costituisca una panacea a tutti i mali: non dobbiamo per forza avere delle norme europee a prescindere dal problema.</p>
      <p sl="en">Ad ogni modo, l’eccesso di legislazione UE viene è oggetto di critiche corali e credo che la questione sia fonte di preoccupazione sia per gli Stati membri che per l’opinione pubblica europea in generale. Sarà quindi fondamentale il cambiamento apportato dall’esecuzione transnazionale delle violazioni al codice della strada al fine di creare uno spazio europeo della sicurezza stradale.</p>
    </intervention>
    <intervention id="2-593-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Le interrogazioni che non hanno ricevuto risposta per mancanza di tempo riceveranno una risposta scritta (cfr. Allegato).</p>
      <p sl="unknown">Questo conclude il Tempo delle interrogazioni.</p>
      <a text="(La seduta, sospesa alle 20.15, riprende alle 21.00)"/>
    </intervention>
  </section>
  <section id="creitem22" title="16. Situazione a Haiti un anno dopo il terremoto: aiuto umanitario e ricostruzione (discussione)">
    <intervention id="2-596-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Prima di iniziare i lavori dell'ordine del giorno, devo comunicare che, purtroppo, un militare italiano è stato ucciso e un altro è rimasto gravemente ferito in uno scontro a fuoco avvenuto oggi in Afghanistan. Alla famiglia della vittima, Luca Sanna, vanno le nostre condoglianze.</p>
      <p sl="unknown">L'ordine del giorno reca la dichiarazione della Commissione sulla situazione a Haiti un anno dopo il terremoto: aiuto umanitario e ricostruzione.</p>
    </intervention>
    <intervention id="2-597-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. – Signora Presidente, mi unisco al messaggio di cordoglio per le vittime e le loro famiglie.</p>
      <p sl="en">Un anno fa Haiti è stata teatro della catastrofe naturale più grave della storia recente, ma questo dramma ha altresì messo in moto uno dei migliori esempi di solidarietà per un popolo che ha dato una lezione di coraggio per la resilienza di cui ha dato prova dinanzi alla catastrofe e al caos. Ad un anno dal disastro vogliamo ricordare i morti, ma anche i sopravvissuti. Abbiamo promesso loro aiuto e rimaniamo fedeli alle nostre promesse.</p>
      <p sl="en">L’Unione europea svolge una funzione fondamentale nello sforzo di solidarietà dispiegato a livello mondiale per Haiti. Abbiamo mobilitato tutti i mezzi disponibili per erogare sia assistenza umanitaria che gli aiuti allo sviluppo per la ricostruzione del paese, come illustrerà più tardi il Commissario Piebalgs.</p>
      <p sl="en">Dopo il terremoto l’Unione europea ha stanziato oltre 320 milioni di euro solamente in aiuti umanitari, di cui 130 milioni sono stati erogati solo l’anno scorso, nel 2010, dalla Commissione.</p>
      <p sl="en">Questi fondi ci hanno consentito di fare una differenza nella vita di oltre quattro milioni di haitiani mediante l’assistenza alimentare, la costruzione di impianti idrici e le strutture abitative. A quasi 1,5 milioni di persone è stato dato un posto in cui vivere, una base per ricominciare la propria vita. La nostra assistenza è confluita a Port-au-Prince, ma anche in altre città colpite – Léogâne e Jacmel – e seguiamo, con gli aiuti, i 500 00 haitiani che hanno lasciato la capitale per andare a vivere con parenti nelle aree rurali, portando cibo, acqua ed assistenza medica, rendendo agibili le strade e sostenendo i programmi destinati a favorire l’occupazione a livello locale.</p>
      <p sl="en">Attualmente l’assistenza umanitaria che prestiamo viene usata per contrastare il colera ed ha una dotazione di 22 milioni di euro in modo da poter soddisfare le esigenze più essenziali in termini di assistenza sanitaria, accesso a forniture idriche appropriate ed impianti igienici, campagne di informazione, sorveglianza epidemiologica e logistica. Abbiamo finanziato le cure mediche per 158 000 persone finora, ma soprattutto abbiamo assicurato la fornitura di acqua pulita a mezzo milione di persone e l’accesso ad impianti igienici più sicuri a 900 000 persone, abbiamo sensibilizzato milioni di haitiani, dando informazioni sul colera, su come evitarlo e sulle cure, e abbiamo distribuito 1,3 milioni di saponette e di compresse di cloro alle comunità colpite.</p>
      <p sl="en">Speravamo che ad un anno dal terremoto la situazione sarebbe migliorata, ma non è così. Pertanto per quest’anno abbiamo messo a bilancio 33 milioni di euro. Siamo pronti a fornire un aiuto maggiore, se sarà necessario.</p>
      <p sl="en">Per il 2011 le nostre priorità vertono sulla casa, sugli impianti igienici e di scolo e sull’assistenza sanitaria. Continueremo ad affrontare la precaria situazione dei sistemi igienici e di scolo a fronte degli ovvi rischi che essi pongono per la diffusione del colera e nelle comunità colpite da questa malattia. Continueremo a sostenere l’assistenza sanitaria, ma il sistema di Haiti è completamente allo sbando. Non è idoneo a prestare aiuto alla gente.</p>
      <p sl="en">In questo processo abbiamo fatto affidamento sugli operatori nel settore degli aiuti umanitari e desidero esprimere la mia gratitudine a coloro che rischiano la vita per aiutare il popolo haitiano.</p>
      <p sl="en">Sosteniamo il Commissario Piebalgs affinché gli aiuti siano collegati alla riabilitazione e allo sviluppo. Ad esempio, parte dei fondi della linea B del 9° FES saranno stanziati per i programmi nel settore degli alloggi in stretto coordinamento con il nostro supporto umanitario. Tengo a sottolineare che guardiamo alla situazione ad Haiti nel suo complesso, non solo per aiutare la gente a soddisfare le necessità più immediate, ma anche per gettare le fondamenta della ripresa a lungo termine.</p>
    </intervention>
    <intervention id="2-598-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signora Presidente, stiamo conseguendo dei risultati sul fonte della ricostruzione. L’Unione europea nel suo insieme – ovvero l’Unione ed i suoi Stati membri – ha già stanziato 600 milioni di euro rispetto all’importo di 1,2 miliardi che si era impegnata a corrispondere a New York ed ha già sborsato 330 milioni di euro.</p>
      <p sl="en">Nell’ambito dell’impegno complessivo dell’UE, a fronte di un impegno iniziale di 460 milioni di euro, si è ritenuto opportuno portare tale importo a 522 milioni. Di questi fondi sono già stati stanziati 327 milioni di euro. Per i programmi in corso che sono stati ritenuti adeguati, è stata estesa la durata e/o sono state aumentate le dotazioni finanziarie in modo da rispondere meglio alle priorità riviste. Sono stati, inoltre, allestiti nuovi programmi per affrontare le necessità che sono emerse successivamente.</p>
      <p sl="en">Gli esborsi strettamente collegati a siffatto impegno sono stati pari a 74 milioni di euro nel 2010. Considerando la situazione sull’isola, è un risultato assai positivo. Bisogna capire che la situazione sul campo, che già era molto difficile prima del terremoto, è diventata pressoché insostenibile dopo il sisma ed in seguito si è ulteriormente complicata a causa dell’uragano Tomas, dell’epidemia di colera e dell’instabilità politica. Gli operatori umanitari e gli esperti tecnici spesso si trovano a lavorare in condizioni molto difficili.</p>
      <p sl="en">Tra gli altri fattori di cui si deve tenere conto, prima di tutto, bisogna considerare il fatto che l’assistenza per la ricostruzione a medio e a lungo termine si esplica sulla base di cicli di tre o di cinque anni e gli esborsi sono scadenziati nel corso del periodo del programma: il 2010 è stato principalmente dedicato all’impegno dei fondi e all’avvio dei preparativi dei progetti, tra cui anche i necessari studi tecnici ed i bandi di gara. Le attività più concrete cominceranno nel 2011 e gli esborsi rispetto all’impegno assunto si raddoppieranno fino ad arrivare a 150 milioni di euro quest’anno.</p>
      <p sl="en">Gli aiuti allo sviluppo dell’Unione europea finora sono stati usati in primo luogo per garantire che il governo potesse assolvere alle sue funzioni principali in modo da favorire l’erogazione dei servizi di base dello Stato, come la gestione del sistema d’istruzione, il sistema sanitario ed il servizio di polizia nonché la capacità di garantire l’organico nel settore pubblico. La seconda priorità puntava all’immediato rafforzamento e alla ricostruzione delle infrastrutture strategiche e delle strade, mentre la terza priorità consisteva nel rafforzare la preparazione locale alle catastrofi nonché le strutture ed i meccanismi di protezione civile.</p>
      <p sl="en">Ci siamo prefissati l’obiettivo di ricostruire uno paese più forte dopo il terremoto sulla base di fondamenta più solide. Chiaramente occorre un governo haitiano forte e dobbiamo concentrarci sul conseguimento delle priorità. Pertanto seguiamo le linee prioritarie che ci ha indicato il governo haitiano. L’esecutivo si è impegnato a rafforzare la governance – con un’attenzione particolare per il sostegno al bilancio, tenendo conto del livello limitato di gettito statale – e ad investire in maniera sostanziale nelle infrastrutture, in particolare le strade.</p>
      <p sl="en">Come possiamo trarre degli insegnamenti in modo da migliorare la situazione? Si potrebbero coordinare meglio gli aiuti e rafforzare la cooperazione tra la Commissione e gli Stati membri. Ora stiamo finalizzando il programma congiunto nell’ambito di un processo che vede la partecipazione degli Stati membri.</p>
      <p sl="en">Abbiamo inoltre avuto un’esperienza positiva nel lavoro con tutti i nostri partner nell’ambito della Commissione provvisoria per la ricostruzione di Haiti, il che è certamente un elemento destinato ad imprimere un’accelerazione al processo. Ad ogni modo, dobbiamo perseguire la nostra ferma volontà di conseguire la stabilità sia sul versante degli aiuti che nel funzionamento democratico di Haiti, poiché è chiaramente questo il presupposto basilare affinché gli sforzi profusi dell’UE e dall’intera comunità internazionale possano essere coronati da successo.</p>
      <p sl="en">Onorevoli deputati, stiamo cercando di fare del nostro meglio, ma appare altresì chiaro che possiamo lavorare meglio. Abbiamo imparato dall’esperienza accumulata sinora: l’Unione europea è certamente in grado di onorare il proprio impegno, mantenendo le proprie promesse. Pertanto, pur ammettendo che la situazione raffigurata dai media, da un lato, sia assai realistica, stiamo compiendo dei progressi. Nel 2011 assisteremo a dei cambiamenti significativi sul campo – sempre che sia conseguita la stabilità politica, poiché l’instabilità è senz’altro un ostacolo alle azioni che mettiamo in atto – e canalizzeremo gli sforzi per consentire la ricostruzione di Haiti.</p>
    </intervention>
    <intervention id="2-599-000" speaker_id="96860" name="Michèle STRIFFLER" is_mep="True" mode="spoken" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signora Presidente, signori Commissari, ad un anno dal terremoto Haiti è ancora in stato di emergenza e gli sforzi per la ricostruzione stentano a decollare. Le cause sono da attribuire alle carenze strutturali dello Stato haitiano, alla mancanza di volontà politica e di capacità decisionale delle autorità haitiane nonché alla mancanza di sostegno della comunità internazionale. Sempre che le autorità haitiane non assumano misure decisive, come la rimozione forzata, rimarranno sul campo le migliaia di tonnellate di macerie che bloccano il processo di ricostruzione.</p>
      <p sl="fr">Esprimo apprezzamento per gli sforzi profusi e per il lavoro svolto dalle organizzazioni umanitarie. Sono stati compiuti dei progressi e sono state salvate milioni di vite umane.</p>
      <p sl="fr">Le agenzie umanitarie, però, non possono continuare ad ovviare alla debolezza dello Stato haitiano. L’Unione europea, pertanto, deve adoperarsi al massimo per dare un forte sostegno affinché il processo elettorale sia corretto e trasparente in modo da garantire la stabilità e la volontà politica necessaria per la ricostruzione. Bisogna assolutamente sostenere le future autorità haitiane, in tutto il processo di ricostruzione, nell’organizzazione delle istituzioni al fine di raggiungere un nuovo equilibrio a tutti i livelli ed una democrazia pienamente funzionante.</p>
      <p sl="fr">Inoltre è essenziale che la Commissione europea, in qualità di membro della Commissione provvisoria per la ricostruzione di Haiti ed in vista del suo contributo finanziario, intervenga per imprimere un’accelerazione al mandato di siffatta Commissione, attivandone le funzioni.</p>
      <p sl="fr">Dopo il terremoto la comunità internazionale ha deciso di ricostruire Haiti in maniera diversa, evitando di ripetere gli errori del passato. È giunto infatti il momento di affrontare le cause profonde della povertà ad Haiti una volta per tutte.</p>
    </intervention>
    <intervention id="2-600-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">a nome del gruppo S&amp;D. – Signora Presidente, a distanza di un anno dalla tragedia che ha devastato Haiti, com’è stato detto, dalla valutazione compiuta emerge che il processo di ricostruzione rimane al di sotto delle aspettative della popolazione, ma anche degli impegni assunti dalla comunità internazionale. Inoltre, gli sforzi dispiegati per ricostruire lo Stato, a giudicare dai contraccolpi degli ultimi mesi, sono giunti ad uno stallo. Il paese, che è stato distrutto dal sisma ed è stato colpito da un’epidemia di colera le cui cause sono state attribuite ai caschi blu dell’ONU, oltretutto è sprofondato in una grave crisi politica.</p>
      <p sl="ro">Sono tre le aree nella crisi di Haiti in cui bisogna intervenire nell’immediato futuro, altrimenti le azioni messe in campo sinora rischiano di essere compromesse. I risultati dell’indagine sulle cause del colera devono essere annunciati quanto prima possibile per sedare la rabbia della popolazione contro la presenza dell’ONU. In secondo luogo, deve essere compiuto ogni sforzo possibile per prorogare il periodo ad interim, che scatterà al termine del mandato del presidente Préval, il 7 febbraio. Le nuove elezioni che devono essere condotte sotto una stretta supervisione internazionale sono l’unica soluzione democratica fattibile. Infine – ma non per questo il punto è meno importante – la valutazione che è stata compiuta deve segnare una svolta nell’azione di ricostruzione, che sinora è stata pregiudicata dall’inefficienza, dai ritardi e dagli interessi contrapposti dei paesi della regione.</p>
      <p sl="ro">Non dimentichiamoci che dei 10 miliardi di dollari promessi alla conferenza dei donatori che si è svolta a New York nel marzo 2010, ne sono stati effettivamente versati solo 1,2 miliardi, in cui il contributo dell’Unione europea è stato assai significativo. Oltre alle preoccupazioni principali legate alla risoluzione dei problemi dei milioni di haitiani che sopravvivono nei campi di emergenza, in cui la povertà, la disperazione e la violenza sessuale stanno assumendo proporzioni allarmanti, dobbiamo aggiungere la prospettiva a lungo termine sulla sostenibilità degli investimenti ad Haiti ed il supporto concreto per la costruzione di una struttura statale appropriata.</p>
    </intervention>
    <intervention id="2-601-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">a nome del gruppo ALDE. – Signora Presidente, vista la qualità degli interventi dei due Commissari, mi limiterò ad esprimere due osservazioni.</p>
      <p sl="fr">In primo luogo, ad un anno dal terremoto Haiti è ancora pressoché sommersa dalle macerie. Considerando la portata della catastrofe, sappiamo che il paese dovrà affrontare grandissimi problemi. Sappiamo anche che, oltre ad aver provocato un gran numero di morti tra la popolazione civile, il terremoto ha colpito al cuore lo Stato, vista la portata dei danni arrecati dal sisma. Se si pensa poi alle difficoltà strutturali, in particolare, ai problemi di governance, appaiono chiare le sfide che devono essere affrontate da tutti coloro che operano sul campo.</p>
      <p sl="fr">A chi va attribuita la responsabilità prima di questa situazione? Pur tenendo conto delle circostanze attenuanti, il principale attore è lo stesso Stato haitiano, senza il quale non si può fare nulla. In alternativa, si dovrebbe assumere il controllo del paese, cosa che nessuno vuole fare.</p>
      <p sl="fr">In secondo luogo possiamo assicurare un complemento all’azione dello Stato haitiano e infatti dobbiamo agire in questo senso. Ad ogni modo, l’Unione europea non si è risparmiata. Alle dichiarazioni sono seguite azioni coerenti e pragmatiche. In futuro ci aspettiamo che l’Unione ovviamente continui a prestare sostegno su base continuativa, ma soprattutto è importante agire affinché Haiti si liberti dalla dipendenza, nonostante i suoi noti punti deboli. Riconosco inoltre che non si può far tutto nell’arco di pochi mesi.</p>
    </intervention>
    <intervention id="2-602-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">a nome del gruppo Verts/ALE . – Signora Presidente, in definitiva come si può ricostruire uno Stato disgregato? Haiti è uno Stato disgregato. Si può forse parlare di ricostruzione, visto che, tanto per cominciare, Haiti non è mai stata una democrazia? È questo il compito che ci attende. Nonostante tutti gli sforzi profusi dalla Commissione, non abbiamo ancora trovato una risposta a questa domanda. L’epidemia di colera, le frodi nelle elezioni di novembre e le intimidazioni ovviamente non aiutano a ricostruire il paese. Visto che già la condizione delle donne e delle ragazze era terrificante anche prima del terremoto, continua ad esserci riluttanza a riconoscere che le donne e le ragazze nei campi di accoglienza sono soggette a violenza sessuale.</p>
      <p sl="nl">Oltretutto Baby Doc ha fatto ritorno sull’isola e potrebbe cercare di trarre profitto dalla miseria in cui versa la popolazione poiché – si dice – abbia finito i soldi. Non possiamo consentire che ciò accada ad Haiti.</p>
      <p sl="nl">Nell’ultimo anno ci siamo adoperati per consentire agli haitiani di cercare di ricostruire il paese, ma manca una vera e propria capacità organizzativa. Per tale ragione siamo ancora impantanati negli aiuti di emergenza e dobbiamo cercare di passare alla cooperazione allo sviluppo. Da qualche parte manca un collegamento. Pur ammettendo che il processo richiede tempo, è questo uno degli ambiti in cui dobbiamo concentrarci, poiché il paese non riuscirà a gettare delle nuove fondamenta se non sarà una democrazia o se perlomeno non si doterà di una guida adeguata. Pertanto rivolgo i miei migliori auguri ai Commissari Georgieva e Piebalgs. Vi auguro buon lavoro!</p>
    </intervention>
    <intervention id="2-603-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, è positivo parlare ancora di questo argomento dopo il recente dibattito che abbiamo avuto. In questo modo infatti diamo prova della preoccupazione che nutriamo per il popolo di Haiti – in effetti ci preoccupiamo più noi del popolo haitiano di quanto faccia il governo.</p>
      <p sl="en">Si parla della responsabilità della protezione. Parliamo della responsabilità di assicurare una protezione contro gli assassini di massa e contro i dittatori che si macchiano di genocidio – ma che ne è della responsabilità di proteggere i cittadini contro i governi inefficienti e corrotti che non s’interessano del proprio popolo? Ad Haiti vi sono milioni di senzatetto, sono morte 230 000 persone, 300 000 sono state ferite. Ma solo il 5 per cento delle macerie detriti è stato rimosso, solo il 15 per cento delle case sono state ricostruite in un modo o nell’altro.</p>
      <p sl="en">Se il governo di Haiti non mostra interesse per il proprio popolo, dobbiamo far valere il concetto di responsabilità di assicurare protezione. Finché non ricorreremo a siffatto concetto, è assurdo chiedere a due eccellenti Commissari di tornare in Aula per illustrarci quanto sono riusciti a conseguire e quanto non sono riusciti a fare, quando la capacità locale di agire è così compromessa e fragile.</p>
      <p sl="en">In caso di sisma, bisogna prima di tutto rimuovere le macerie. A tal fine sono necessarie le ruspe, le gru, gli elicotteri, i bulldozer e la capacità di far funzionari siffatti macchinari. Se nessuno è in grado di guidare queste macchine, allora bisogna trasferire sul posto del personale idoneo. Ma la sinistra si oppone al dispiegamento dell’esercito o dell’aviazione o della marina degli Stati membri nell’ambito di questo genere di operazioni. Non ci si può aspettare che gli operatori di Oxfam o di Save the Children o di altre organizzazioni simili guidino i trattori e rimuovano le macerie. Dobbiamo de-politicizzare il nostro ragionamento ed assumere un approccio pragmatico sull’aiuto da prestare a questo popolo.</p>
    </intervention>
    <intervention id="2-604-000" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL. – (Signora Presidente, appena un anno fa Haiti ed il suo popolo sono stati colpiti da una terribile catastrofe. Ovunque aleggiavano devastazione e morte.</p>
      <p sl="fr">Rendiamo omaggio al coraggio degli haitiani e all’ondata di solidarietà popolare di cui il mondo ha dato prova per le vittime. E dico solidarietà popolare perché in Europa, come in altri continenti, spesso è chi ha poco che dà di più.</p>
      <p sl="fr">Colgo l’occasione per ringraziare ufficialmente Cuba ed i cubani per l’aiuto che hanno prestato, dando un sostegno effettivo e disinteressa e conseguendo risultati che parlano da soli. Finora la brigata medica cubana ha curato oltre 50 000 malati di colera, ha allestito 76 centri sanitari ed ospedali che sono stati ricostruiti e che vengono gestiti dagli haitiani. L’aiuto di Cuba è stato giudicato da molti esperti particolarmente efficace tant’è vero che paesi come la Norvegia intendono chiedere a Cuba di agire per proprio conto.</p>
      <p sl="fr">L’Unione europea e gli Stati Uniti dovrebbero trarre ispirazione dall’esempio cubano invece di far bella mostra di sé dinanzi ai media senza peraltro riuscire a nascondere che considerano gli aiuti come una sorta di beneficenza asservita ai propri interessi economici e politici a discapito della ricostruzione sostenibile dello Stato haitiano e della sua economia.</p>
      <p sl="fr">Vista la responsabilità storica delle sfortune di Haiti, è uno scandalo che la Francia e gli Stati Uniti pretendano di sapere cosa sia meglio fare. Ricordiamoci che ci è voluta una catastrofe senza precedenti affinché la Banca mondiale ed il Fondo monetario internazionale (FMI) decidessero di cancellare il debito di Haiti.</p>
      <p sl="fr">Al momento quanto sta accadendo sull’isola mette in luce i limiti della gestione messa in atto dalle Nazioni Unite (ONU). Ad Haiti l’interferenza umanitaria mostra l’incapacità di mettere in atto soluzioni sostenibili per la gente. Oltretutto, nel medio e lungo termine, si ostacola la ricostruzione dello Stato democratico e di un’economia che, in definitiva, deve soddisfare la necessità di sviluppo degli haitiani.</p>
      <p sl="fr">La comunità internazionale ha promesso 11,5 miliardi di dollari per la ricostruzione del paese. Bisogna, però, vedere cosa s’intende per ricostruzione. Quanti di questi aiuti sono effettivamente giunti a destinazione? Chi decide in merito ai progetti? Assisteremo di nuovo alla situazione che si è prodotta in Kosovo, in cui la gente veniva licenziata, mentre le grandi multinazionali ricostruivano il paese, visto che loro erano le uniche in grado di aggiudicarsi gli appalti internazionali?</p>
      <p sl="fr">L’Unione europea non deve rendersi complice di una visione paternalistica o neocolonialista, ma deve invece favorire un rinascimento democratico della Repubblica haitiana di cui il popolo deve essere il vero artefice. Gli haitiani sono stati i primi a liberarsi dal colonialismo francese. Oltre a dover riparare ai danni della guerra, questo popolo ha dovuto corrispondere oltre 20 miliardi di euro, al corso attuale, a titolo di “risarcimento” ai colonialisti europei dediti al commercio di schiavi.</p>
      <p sl="fr">A fronte dei crimini commessi contro l’umanità, ossia la schiavitù ed il colonialismo, l’Unione europea e la Francia, in particolare, hanno un debito morale, politico ed economico verso Haiti. Dobbiamo pertanto onorarlo.</p>
    </intervention>
    <intervention id="2-605-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD. – Signora Presidente, ad un anno dal terribile terremoto ad Haiti la ricostruzione del paese procede in maniera dolorosamente lenta. Eppure, sono stati compiuti dei progressi, passo dopo passo. Il popolo di Haiti ha disperatamente bisogno del nostro aiuto, sopratutto adesso che si sta diffondendo l'epidemia di colera. Dobbiamo inoltre concentrarci sulla sicurezza alimentare. L'agricoltura locale è stata colpita duramente, quindi il paese dipende eccessivamente dalle importazioni di generi alimentari. È importante investire grandi energie e risorse significative per sviluppare nuovamente l'agricoltura e le infrastrutture locali. In proposito il microcredito riveste un ruolo di fondamentale importanza, in quanto stimola lo sviluppo economico partendo dal basso. La Commissione condivide questa opinione?</p>
      <p sl="nl">Al contempo la situazione politica ad Haiti permane allarmante dopo la prima tornata delle elezioni presidenziali. La relazione di valutazione pubblicata la settimana scorsa dall'Organizzazione degli Stati americani lo ha affermato chiaramente. Come valuta la Commissione la situazione politica attuale ad Haiti e l'impatto che produce sulla ricostruzione del paese?</p>
      <p sl="nl">Infine, signora Presidente, la settimana scorsa è stato pubblicato un libro impressionante su Haiti, scritto da un giornalista olandese. Mi è rimasta particolarmente impressa nella mente un'immagine: si vedevano delle persone che rimuovevano le macerie dopo il terremoto con indosso delle magliette che recavano lo slogan "Haiti pap peri" (Haiti NON sta morendo). Dovremmo trarne ispirazione per garantire che effettivamente gli haitiani riescano a sopravvivere e che abbiano delle valide prospettive per il futuro.</p>
    </intervention>
    <intervention id="2-606-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, l'Unione europea ha dimenticato Haiti. Siamo sempre al primo posto per gli aiuti umanitari, però, è deprimente osservare che il paese è ancora in preda al caos al suo interno e sul piano politico.</p>
      <p sl="pl">Gli aiuti umanitari sono stati erogati ad Haiti in due fasi secondo un modello classico. Nella prima fase è stata garantita l'erogazione di aiuti umanitari, auspicabilmente, per coloro che ne avevano maggiore necessità. Nella seconda fase l'attenzione è stata rivolta alla ricostruzione economica, sociale e politica del paese. Tuttavia, a fronte dell'epidemia di colera, dell'uragano e dell'instabilità sociale e politica e persino delle tensioni e delle lotte interreligiose, la fase di erogazione degli aiuti umanitari si sta protraendo più di quanto ci si aspettasse. Di conseguenza, non è possibile passare alla seconda fase con la rapidità o nell’ambito dell’approccio globale che auspicavamo.</p>
      <p sl="pl">Haiti è ancora in stato di crisi. C'è ancora bisogno del nostro coinvolgimento. Non possiamo rinunciare alle nostre responsabilità. Come ci ha ricordato il Commissario Piebalgs, la Commissione europea ha erogato metà delle risorse promesse in occasione della conferenza dei donatori di New York. In tale ambito i nostri piani procedono bene.</p>
      <p sl="pl">La risoluzione che il Parlamento varerà domani punta a mobilitare gli Stati membri e la Commissione affinché diano seguito alle dichiarazioni che hanno reso. Ricordiamoci che centinaia di migliaia di persone vivono ancora in campi temporanei e che circa 3 500 persone sono morte di colera. Sin dall'inizio abbiamo insistito affinché la responsabilità della ricostruzione fosse affidata allo stesso popolo di Haiti. Il piano haitiano per la ricostruzione del paese si basa sul decentramento e viene data enfasi all'agricoltura locale e alla sicurezza alimentare. Rispettiamo queste priorità fissate dal popolo di Haiti. Vorrei inoltre dar voce ad un'altra raccomandazione. Dobbiamo intensificare gli sforzi umanitari e so che il Commissario ci sta già lavorando.</p>
    </intervention>
    <intervention id="2-607-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, signori Commissari, Haiti è davvero un caso unico. Dobbiamo comprenderlo. Non si tratta di una crisi umanitaria in cui l'Unione eroga dei fondi e poi il governo decide come attuare i progetti. Haiti è un paese del tutto allo sbando. L'unica cosa che ci possiamo aspettare, vista la situazione in cui versa il paese, è l'aumento della corruzione. Pertanto sarà più difficile affrontare la crisi ed assumere le misure necessarie. In questo paese il nostro intervento deve essere più incisivo, più stabile. Spesso saremo chiamati ad assumere un ruolo più attivo rispetto ad altri casi.</p>
      <p sl="el">L'onorevole Deva ha parlato delle macerie che non sono ancora state rimosse, un operazione che va messa in atto per poter risanare i danni. Le macerie devono essere rimosse dalle strade. Deve essere questa la nostra priorità principale. Al ritmo attuale ci vorranno altri cinque anni. Siffatto lavoro deve essere portato a termine senza indugi. C'è ancora tantissimo da fare in un paese in cui, se il processo procede adeguatamente, non dovrebbe esserci affatto disoccupazione.</p>
      <p sl="el">Dobbiamo davvero intervenire in maniera proattiva sul problema delle macerie, sulla questione della fornitura idrica e dei generi alimentari affinché il paese possa reggersi sulle proprie gambe e affinché i suoi cittadini, che ogni giorno devono ingegnarsi per sopravvivere, possano anche pensare al futuro.</p>
    </intervention>
    <intervention id="2-608-000" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">Signora Presidente, onorevoli colleghi, Signori Commissari, è proprio vero, Haiti è un caso a parte, diverso, perché quando si ricorda l'anniversario di una calamità lo si fa sempre per ricordare le vittime, per imparare meglio la lezione, ma ad Haiti è diverso, perché non c'è niente da ricordare, niente è ancora passato.</p>
      <p sl="it">Anziché dire un anno dal terremoto dobbiamo dire un anno di terremoto, terremoto sismico, poi terremoto del disordine degli aiuti, terremoto sanitario con il colera, terremoto della politica con elezioni poco trasparenti e probabilmente nel momento meno opportuno e terremoto per certi aspetti anche storico, adesso, con il ritorno da equivoco turista miliardario dell'ex dittatore.</p>
      <p sl="it">La Commissione lavora bene, molto bene, sono stato ad Haiti lo scorso giugno con la commissione sviluppo e ho visto l'ottimo lavoro e la ringraziamo, ma occorre anche una maggiore tutela politica con un ruolo accresciuto della comunità internazionale che indichi obiettivi, scadenze e che gestisca direttamente parte della ricostruzione.</p>
      <p sl="it">Questo deve essere bilanciato con un maggior coinvolgimento della popolazione e delle ONG locali, spesso invece tagliate fuori. Meno ruolo per la politica nazionale e le istituzioni nazionali governative di Haiti, dunque, e più per un partenariato finora debole tra cittadini e comunità internazionale.</p>
    </intervention>
    <intervention id="2-609-000" speaker_id="96743" name="Michèle RIVASI" is_mep="True" mode="spoken" nationality="France" birth_date="09-02-1953" birth_place="Montélimar" m_state="FR">
      <p sl="fr">Signora Presidente, avendo preso parte alla missione di osservazione ad Haiti lo scorso settembre, ho potuto avere un quadro vivido delle emergenze che devono essere affrontate. Ora dobbiamo guardare oltre queste emergenze per arrivare alla fase dello sviluppo. Non si tratta di ricostruire, bensì di costruire da zero un paese che non ha mai avuto delle fondamenta ed un governo forte.</p>
      <p sl="fr">Una cosa è chiara, come hanno fatto notare i colleghi: ci sono 20 milioni di tonnellate di macerie da rimuovere e quest'anno ne sono state rimosse solo il 5 per cento, ossia una piccolissima parte. Di questo passo ci vorranno sei anni per far piazza pulita delle macerie a Port-au-Prince. La questione richiede un progetto politico a sé stante e quindi la Commissione deve dare un contributo.</p>
      <p sl="fr">Un'altra priorità è la governance e sono lieta che l'Unione europea renda un grande contributo in termini di sostegno al bilancio nazionale. Dobbiamo incrementare questo sforzo finanziario, poiché rappresenta l'unico mezzo per ripristinare le competenze di Haiti e del suo popolo. L'attuale dipendenza dalle organizzazioni non governative (ONG) è evidente nei servizi pubblici di base, come la sanità e l'istruzione. Tuttavia, non si possono affidare tutti i servizi pubblici alle ONG.</p>
      <p sl="fr">Soprattutto dobbiamo rapidamente incrementare il sostegno per l'organizzazione delle elezioni affinché possano svolgersi compiutamente e affinché, si spera, si giunga alla sostituzione della classe politica corrotta. Al momento un'oligarchia composta da una ventina di famiglie ostacola ogni sviluppo economico, poiché controlla gli scambi, ma al contempo non fa nulla per sviluppare la capacità di produzione del paese.</p>
      <p sl="fr">Infine dobbiamo dare ad Haiti le risorse per uscire dalla dipendenza, che già era un problema prima del terremoto. Pertanto chiedo alle istituzioni europee di fissare delle priorità coerenti, di concedere un grande sostegno per l'allestimento dei servizi pubblici e di ottenere un forte impegno dal futuro governo haitiano.</p>
    </intervention>
    <intervention id="2-610-000" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signora Presidente, ho avuto l'onore di guidare la delegazione ACP ad Haiti in settembre, insieme all'onorevole Rivasi. All'epoca dissi che nulla poteva prepararmi a quanto avrei visto in loco.</p>
      <p sl="en">Stasera tengo ad esprimere alcune considerazioni. Innanzi tutto dobbiamo passare rapidamente dagli aiuti umanitari alla ricostruzione. Risiede infatti proprio in questo ambito il problema su cui non sono stati compiuti progressi. Sono state pronunciate parole molto belle stasera, che però non sarà possibile realizzare sul piano pratico se non saranno intensificati gli aiuti.</p>
      <p sl="en">Dobbiamo esercitare maggiori pressioni su chi ha promesso di dare sostegno affinché lo concretizzi e dobbiamo esercitare pressioni sul programma di ricostruzione gestito dall'ex presidente Clinton e sulle Nazioni Unite affinché si muovano più rapidamente. Il concetto deve essere chiaro.</p>
      <p sl="en">Ho ascoltato l'intervento del Commissario ed ha ragione. Serve stabilità politica. Spero e auspico che si realizzi una stabilità politica, ma non sono affatto certo che l’obiettivo sarà raggiunto.</p>
      <p sl="en">Sul posto ho rilevato – lo affermo chiaramente e vorrei che fosse messo a verbale – che il popolo haitiano è un popolo molto fiero. Sono persone meravigliose. L'onorevole Ravasi ed io abbiamo visto gente uscire dalle tende alle 6 del mattino, perfettamente in ordine con i bambini già pronti. Sono persone meravigliose e sorridenti, anche se in effetti ci si chiede dove trovino la forza di sorridere.</p>
      <p sl="en">Desidero altresì rendere omaggio alle molte persone che lavorano per le nostre ONG e che rischiano la vita, al personale della Commissione con cui mi sono complimentato nel corso della visita. Il lavoro che svolgono è eccellente e non dobbiamo dimenticare che questo personale rischia la vita tutti i giorni per aiutare la popolazione. Non dobbiamo dimenticare il popolo di Haiti. Dobbiamo lavorare per questa gente e dobbiamo dare loro aiuto. Se dobbiamo ritornare in Aula altre dieci volte a questo fine, è bene farlo e dobbiamo continuare su questa linea.</p>
    </intervention>
    <intervention id="2-611-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Signora Presidente, il 12 gennaio 2010 lo Stato di Haiti è stato letteralmente raso al suolo, come è stato indicato anche da numerosi altri colleghi. Al momento, ad un anno dal devastante terremoto, il paese è ancora in attesa della ricostruzione. Al contempo i problemi si sono esacerbati a causa dell'epidemia di colera e delle elezioni, e quindi la situazione è divenuta più complessa.</p>
      <p sl="ro">In realtà Port-au-Prince è un grande campo di rifugiati adesso. La popolazione di Haiti in pratica sopravvive grazie agli sforzi profusi dalle organizzazioni umanitarie. Infatti dobbiamo essere grati a queste organizzazioni. Come ha affermato il rappresentante speciale delle Nazioni Unite, Haiti è diventa una repubblica di ONG. Ad ogni modo quanto può durare ancora questa situazione? La situazione sanitaria è disastrosa, la ricostruzione del sistema d'istruzione è un imperativo assoluto per non parlare del processo di rimozione delle macerie. Bisogna quindi ricostruire lo Stato haitiano. Terremoto a parte, l'assenza delle istituzioni e la mancanza di una governance appropriata attualmente costituiscono un problema enorme.</p>
      <p sl="ro">Pertanto le azioni devono essere volte a ripristinare la capacità dello Stato e favorire la costruzione della democrazia ad Haiti. Bisogna enfatizzare con ogni mezzo il fatto che il processo elettorale deve essere credibile e trasparente nella prospettiva di indire una seconda tornata elettorale a febbraio.</p>
      <p sl="ro">Per concludere, vorrei sottolineare che Haiti deve essere ricostruita, se posso dire, in maniera diversa. Con la parola "diversa" intendo che la ricostruzione deve essere di una qualità migliore rispetto al passato in modo da prevenire il ripetersi di catastrofi simili. Con la parola "diversa" voglio inoltre dire che le nostre azioni volte alla ricostruzione devono coinvolgere le comunità locali. I principali interlocutori, il popolo haitiano, devono essere consultati nel corso del processo di ricostruzione.</p>
    </intervention>
    <intervention id="2-612-000" speaker_id="96987" name="Ricardo CORTÉS LASTRA" is_mep="True" mode="spoken" nationality="Spain" birth_date="23-09-1969" birth_place="Castro Urdiales" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, signor Commissario, onorevoli colleghi, non posso esimermi dal cominciare il mio intervento rendendo omaggio alle organizzazioni non governative che sono impegnate sul campo. Le ONG stanno lavorando in maniera lodevole e si fanno portatrici dei nostri valori più nobili, i valori più nobili dell’umanità.</p>
      <p sl="es">È passato un anno dal terremoto ad Haiti e con il passare del tempo si sarebbe dovuta intensificare l’efficacia dell’azione. Sono molti i problemi che devono essere affrontati urgentemente e senza indugi. Non c’è dubbio al riguardo.</p>
      <p sl="es">Il primo problema da risolvere verte probabilmente sulla costruzione di un sistema accettabile di impianti igienici e di scolo. È questa la priorità assoluta, in quanto stanno emergendo dei rischi che minacciano la vita stessa ad Haiti. Una volta risolto questo problema, dovremo affrontare il problema della casa, risolvendo con urgenza la questione dei titoli di proprietà fondiaria.</p>
      <p sl="es">Inoltre serve un governo legittimo e democraticamente eletto in grado di condurre dei negoziati. So che la situazione non è facile, ma occorre un dibattito legittimo per poter imprimere un’accelerazione al fine di migliorare la situazione sull’isola.</p>
      <p sl="es">Vi è anche un altro problema significativo che è già stato indicato da diversi colleghi: le macerie, che già di per sé costituiscono un enorme problema politico. Non dobbiamo però smettere di guardare al futuro in modo da poter avviare una strategia a lungo termine per l’istruzione. Quanto è accaduto ad Haiti probabilmente non sarebbe successo se ci fosse stato un sistema pubblico d’istruzione e se i bambini avessero ricevuto l’attenzione che meritano.</p>
      <p sl="es">Oltre a debellare la povertà, bisogna mettere fine anche alla dipendenza.</p>
    </intervention>
    <intervention id="2-613-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Signora Presidente, un anno fa si è scatenata una catastrofe terrificante ad Haiti, un terremoto dalle enormi proporzioni che ha provocato la morte di 200 000 persone, lasciando 1 300 000 senza tetto. Da un anno è in atto un’operazione tesa a fornire aiuto e assistenza per la ricostruzione. Si tratta senz’altro di un’operazione umanitaria molto complessa. Tuttavia, oltre agli aiuti materiali e finanziari, l’isola deve ricostruire i propri organismi amministrativi e riacquistare stabilità politica senza la quale non può svilupparsi. Inoltre la recente epidemia di colera ha già fatto oltre 3 500 vittime e costituisce una minaccia per migliaia di abitanti. L’esperienza di Haiti dimostra che i generosi stanziamenti finanziari non aiutano se non vengono assegnati correttamente. Il caso di Haiti deve farci riflettere, in quanto indica chiaramente che bisogna creare un sistema efficiente di aiuti internazionali per le catastrofi naturali che potrebbero verificarsi in futuro.</p>
    </intervention>
    <intervention id="2-614-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Signora Presidente, signori Commissari, onorevoli colleghi, quando penso da Haiti, penso ai cittadini di quel paese, ma penso anche ai cittadini europei che hanno prestato un incredibile sostegno al popolo haitiano. Penso inoltre alle organizzazioni umanitarie che hanno compiuto un grandissimo lavoro. Signora Presidente, questo però è solo l’inizio. Dobbiamo trarre ed intravedo, infatti, tre lezioni.</p>
      <p sl="nl">La prima riguarda il coordinamento. Il coordinamento nella fase degli aiuti umanitari non ha avuto molto successo ed oggi abbiamo avuto un informativa al riguardo. Dobbiamo agire meglio nella ricostruzione. Questo mi porta a pensare all’efficacia degli aiuti, in quanto la questione si ricollega al coordinamento. Che altre azioni più efficaci possiamo assumere in questo ambito?</p>
      <p sl="nl">La mia seconda osservazione riguarda la corruzione. Se vogliamo che i cittadini d’Europa prestino sostegno, dobbiamo assicurare che tale sostegno non sia usato in maniera indebita. Non vogliamo che ciò accada né come rappresentanti delle autorità né come cittadini comuni. Attraverso un migliore coordinamento cosa possiamo fare affinché la corruzione non intacchi i sistemi in atto?</p>
      <p sl="nl">Il mio terzo commento, signora Presidente, riguarda l’aspetto politico. Senza stabilità politica e senza un’amministrazione pubblica in grado di assolvere ad un ruolo decisivo, non sarà possibile compiere alcun progresso sul fronte della costruzione sostenibile. Si è svolta la prima tornata elettorale, che rimane ancora una materia controversa. A questo punto mi chiedo: che progressi stiamo compiendo nell’ambito del coordinamento con l’Organizzazione degli Stati americani e con altri attori per assicurare che le prossime elezioni si svolgano correttamente? Come europei ci siamo impegnati ad aiutare Haiti a breve termine e credo che dovremmo continuare a dar prova di solidarietà.</p>
    </intervention>
    <intervention id="2-615-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, signori Commissari, onorevoli colleghi, il terremoto ha fatto piombare Haiti in una crisi umanitaria gravissima: migliaia di morti e di feriti, milioni di senzatetto e danni ingenti. La comunità internazionale ha promesso molto, ma ha fatto molto poco ed è difficile comprendere il motivo per cui il processo di ricostruzione è così lento, nonostante la buona volontà dell’Unione europea ed il lavoro delle organizzazioni non governative.</p>
      <p sl="pt">La situazione è peggiorata a causa dell’epidemia di colera e dell’instabilità politica che si è venuta a creare dopo le elezioni e che è stata causa di grandi violenze che le cui vittime principali sono state le donne ed i bambini. L’Unione europea deve continuare a prestare un aiuto nella ricostruzione e deve migliorare la situazione umanitaria dei gruppi vulnerabili della popolazione haitiana, ma deve anche contribuire a rafforzare le capacità in materia di prevenzione delle catastrofi a lungo termine.</p>
      <p sl="pt">Pertanto esprimo apprezzamento per le proposte che la Commissione ha presentato recentemente sulla creazione di una risposta europea alle catastrofi, che prevede altresì l’istituzione di un gruppo volontario di organizzazioni per le emergenze degli Stati membri e lo sviluppo di piani di contingenza nonché la fusione dei centri umanitari per l’emergenza crisi e la protezione civile in modo da costituire un centro europeo di risposta alle emergenze che si occupi del monitoraggio delle situazioni a rischio, dell’emissione di comunicazioni di allerta precoce e del coordinamento della risposta UE alle catastrofi.</p>
    </intervention>
    <intervention id="2-616-000" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signora Presidente, tra poco sarà il primo anniversario del dibattito che abbiamo tenuto sul coordinamento degli aiuti umanitari e sulla ricostruzione di Haiti. Oggi quindi stiamo compiendo una revisione da cui emerge una conclusione ovvia: è trascorso un anno dalla tragedia ed il numero delle vittime è ancora in crescita. A questo punto vanno messe in luce due questioni parimenti importanti, che sono più importanti della costruzione di nuove abitazioni e di nuove strade. In primo luogo il Parlamento deve lanciare un appello forte e chiaro affinché sia messo fine all’ondata di violenze sessuali. Come mostrano le nostre fonti, sono state stuprate 250 donne e ragazze nell’arco di pochi giorni dal sisma e la situazione diventa sempre più grave. Questo genere di violenza si intensifica. È giunto il momento di affrontare questo tema vergognoso, questo fenomeno disumano, in modo da fermare la violenze sessuale ad Haiti.</p>
      <p sl="pl">In secondo luogo bisogna affrontare l’epidemia di colera, come è già stato indicato. Il numero dei malati è diminuito, ma ovviamente si tratta di un calo di natura stagionale. In questo ambito stata rilevata una tendenza strana e disturbante per cui la gente fa finta di avere il colera. È difficile crederci, visto che stasera ce ne torneremo tranquillamente a dormire nel nostro letto, ma per quella gente, una notte in ospedale è molto meglio della prospettiva di trascorrere una notte nelle proprie case, che in effetti sono solo dei rifugi precari. Bisogna inoltre ricordare che l’epidemia di colera è destinata ad acuirsi con il cambio di stagione. Pertanto dobbiamo tenerne conto e dobbiamo agire per migliorare questa situazione specifica.</p>
    </intervention>
    <intervention id="2-617-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, si dice che Dio aiuti chi si aiuta, ma l’Unione europea va persino oltre, poiché essa aiuta chi non si aiuta, soprattutto ad Haiti in cui il governo – come ha rilevato l’onorevole Deva ed altri – è corrotto e non sembra preoccuparsi per la propria gente. Ad ogni modo, è importante continuare il lavoro positivo che è in atto con le Nazioni Unite, le ONG, eccetera. In proposito, uno dei più noti imprenditori irlandesi, Denis O’Brien, sta svolgendo un ruolo trainante in questo ambito.</p>
      <p sl="en">Ad ogni modo, tutto questo lavoro sarà solamente una goccia nell’oceano rispetto a quanto si sarebbe potuto realizzare se il governo avesse assolto adeguatamente al proprio ruolo. Pertanto deve essere inviato un messaggio forte e chiaro al governo haitiano, intimandogli di riprendere le proprie funzioni altrimenti – come si spera – deve lasciare il posto ad un governo più competente. Solo allora potremo assistere a dei progressi reali.</p>
    </intervention>
    <intervention id="2-618-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signora Presidente, benché sia stato possibile mitigare gradatamente le conseguenze del devastante terremoto, ovviandole in parte, gli abitanti si trovano ancora alle prese con problemi gravi. Manca l’acqua potabile, i generi alimentari e altri beni di prima necessità. Vi sono inoltre i problemi e le difficoltà di sempre. Vi è anche una situazione dovuta all’instabilità di governo e alla mancanza di valori democratici, l’epidemia di colera, la criminalità in aumento, i saccheggi, i sequestri e gli stupri di donne e bambini.</p>
      <p sl="sk">Pertanto dobbiamo assumere dei provvedimenti per arginare questi terrificanti problemi. Le istituzioni europee devono continuare nella propria opera tesa ad alleviare le conseguenze del disastro. Nel 2011 gli aiuti devono essere usati per affrontare le sfide complesse, in particolare la ricostruzione delle abitazioni, il soddisfacimento di esigenze di base all’interno delle comunità e la stabilizzazione della situazione nei campi temporanei.</p>
      <p sl="sk">Al contempo bisogna cercare di conseguire gli obiettivi a lungo termine, come lo sviluppo di istituzioni pubbliche, autorità locali, scuole, ospedali e via dicendo.</p>
    </intervention>
    <intervention id="2-619-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Reitero la solidarietà del mio gruppo agli abitanti di Haiti: le vittime del terremoto di un anno fa e, ultimamente, del colera. Servono urgentemente maggiori aiuti, più aiuti alla popolazione colpita dalla tragedia di un anno fa e dalla recente epidemia. È inaccettabile che parte degli aiuti non siano ancora arrivati, quelli già approvati devono essere erogati, in particolare dall'UE. Inoltre l'Unione europea deve assegnare ai gesti esemplari di solidarietà dei paesi della regione l'attenzione che meritano. Tengo a sottolineare il caso di Cuba, il cui governo ha inviato medici e personale specializzato che hanno già curato oltre 50 000 persone affette da colera. Mi preme altresì mettere in luce il sostegno dell'Alleanza bolivariana per i popoli d'America sia per quanto riguarda i finanziamenti che nell'ambito dell'energia, dell'agricoltura e della sicurezza alimentare.</p>
      <p sl="pt">Sarebbe positivo se l'Unione europea ne tenesse conto e svolgesse un ruolo più attivo in questo senso. Devono essere assunte quanto prima tutte le misure richieste per imprimere un'accelerazione ad Haiti e per migliorare le condizioni di vita della popolazione, ma insistiamo sul rispetto dei principi di sovranità e di integrità territoriale anche a fronte e del coraggio e della nobiltà d’animo mostrati dal popolo haitiano.</p>
    </intervention>
    <intervention id="2-620-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, ad un anno dal terremoto che ha devastato Haiti, non sono stati realizzati risultati specifici sul fronte della ricostruzione. Lo stallo è dovuto, in particolare, al fatto che lo Stato haitiano non riesce ad erogare i servizi pubblici di base usando le proprie risorse. Manca la volontà politica e le autorità haitiane non riescono a mettere in atto le decisioni volte a ricostruire il paese.</p>
      <p sl="ro">In questo modo, infatti, viene pesantemente ostacolato il lavoro della Commissione temporanea per la ricostruzione di Haiti, il principale organismo deputato ad assicurare la gestione efficiente delle risorse conferite dalla comunità internazionale. Questa situazione è destinata a continuare se non sarà conseguita la stabilità politica nel paese, se non sarà ripristinata la capacità dello Stato e se non viene nominato un governo efficiente. Per tali ragioni credo che l'Unione europea debba adoperarsi al massimo affinché il processo elettorale sia legittimo e trasparente. Garantire che la seconda tornata elettorale, prevista a febbraio, sia condotta adeguatamente rappresenta l'unica via d'uscita alla crisi politica.</p>
    </intervention>
    <intervention id="2-621-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signora Presidente, spero di aver capito bene. Non ho grosse riserve sull'attuale fornitura di aiuti ad Haiti da parte dell'Unione europea. L'UE sta certamente dando ad Haiti un enorme aiuto materiale e sono sorpreso che molti altri paesi non facciano altrettanto ai livelli dell'Unione.</p>
      <p sl="pl">Vi ricordo che erano state sollevate delle obiezioni sulle azioni dell'UE subito dopo la catastrofe. L'Unione europea si era mossa troppo lentamente, mentre gli aiuti umanitari erano manifestatamente mal coordinati. Vorrei sapere che conclusioni specifiche ha tratto la Commissione europea sulla lentezza degli aiuti che era emersa all'epoca. La questione è molto importante, poiché la finestra temporale sulla consegna degli aiuti può fare la differenza tra la vita e la morte per la popolazione.</p>
    </intervention>
    <intervention id="2-622-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, signor Commissario, Haiti mostra chiaramente che le vere catastrofi sono di origine antropica. La comunità internazionale ed in particolare l'Unione europea sono fin troppo disposte ad aiutare. Il problema non sono i soldi, però, ma l'instabilità politica. Adesso come adesso nessun paese è disposto a devolvere fondi ad un sistema politico corrotto. Pertanto la mia richiesta alla Commissione è la seguente: dobbiamo ovviamente continuare ad assistere Haiti, ma dobbiamo soprattutto investire nell'infrastruttura politica. Finché non vi sarà un sistema operativo di governo ed un'amministrazione funzionante, dobbiamo avvalerci delle organizzazioni esistenti per gli aiuti, poiché, molto semplicemente, non esiste alcuna alternativa.</p>
    </intervention>
    <intervention id="2-623-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. – Signora Presidente, ringrazio sinceramente gli onorevoli deputati per l'impegno di cui hanno dato prova stasera. A conclusione del dibattito affronterò cinque temi.</p>
      <p sl="en">In primo luogo, sono assolutamente d'accordo con i deputati che hanno indicato la mancanza di governance come causa principale dei problemi che attualmente Haiti deve affrontare. È stata proprio questa la mia prima impressione dopo il terremoto ed è ancora valida oggi: per quanto fosse stato devastante il sisma, esso non è il problema più grave sull'isola. I problemi più gravi sono riconducibili ai decenni di malgoverno che hanno annientato le strutture sociali e di governo a sostegno del popolo, pertanto si è creata una grande diffidenza tra gli haitiani ed il governo.</p>
      <p sl="en">Ho un ricordo molto vivido della mia visita: tutti gli haitiani con cui ho parlato ribadivano costantemente lo stesso messaggio, ossia mi intimavano di non dare soldi al governo. Ora, per quanto riguarda il versante umanitario, non diamo soldi, eroghiamo assistenza diretta. Ma a questo punto ci chiediamo: quanto tempo ci vorrà per ricostruire Haiti? Ci vorrà molto tempo, in quanto la ricostruzione non può avvenire senza un'infrastruttura istituzionale.</p>
      <p sl="en">Detto questo, passo alla mia seconda osservazione. Esiste effettivamente una componente positiva nella società haitiana che ha consentito alla gente di sopravvivere: la resilienza del popolo e delle comunità. Ho conosciuto persone che vivevano insieme, avevano perso la casa insieme, erano stati trasferiti nei campi insieme e nei campi avevano organizzato un sistema di sostegno reciproco in cui alcuni si erano assunti la responsabilità di badare ai bambini e di improvvisare una sorta di istruzione per loro, altri si erano dedicati alla ricerca di un lavoro, altri invece, nella fattispecie le donne, cucinavano per tutti. Questa resilienza oggi ci dà speranza per il futuro di Haiti.</p>
      <p sl="en">Ciò mi porta al mio terzo commento che concerne i programmi di sostegno per Haiti in cui si deve tener conto delle risorse che il paese ha e dei fabbisogni insoddisfatti. Per tale ragione, in ambito umanitario, abbiamo posto l'enfasi sui programmi basati sul lavoro pagato per la popolazione locale e su delle innovazioni, come la fornitura di sementi e di attrezzi a livello di comunità in modo che la gente possa effettivamente incrementare la propria autonomia.</p>
      <p sl="en">In quarto luogo sono grata per le osservazioni che sono state formulate in merito agli insegnamenti che abbiamo tratto da Haiti. Non credo che la nostra risposta sia stata lenta: l'aiuto dell'Unione europea è stato erogato nell'arco di 24 ore. Ammetto, però, che per il coordinamento c'è un margine di miglioramento e che la nostra capacità organizzativa prima delle catastrofi è assolutamente essenziale. In questo senso sono grata per il commento che è stato espresso. Infatti, sulla base dell'insegnamento che abbiamo tratto da Haiti, ci siamo mossi verso la creazione di una capacità europea di risposta e di un coordinamento più forte mediante il centro europeo per la risposta alle catastrofi.</p>
      <p sl="en">Passo ora alle conclusioni, illustrando le prospettive del fronte umanitario. Di cosa siamo maggiormente preoccupati? Al centro delle nostre preoccupazioni si colloca la questione della protezione, soprattutto per le donne. Bisogna inoltre aumentare il sostegno per affrontare il dramma delle famiglie, principalmente gestite dalle donne, che sono bloccate nei campi. Posso assicurarvi che quest'anno, anche mediante il finanziamento per l’anno prossimo, ci adopereremo affinché sia affrontato il problema della protezione e affinché l'UE sostenga effettivamente la popolazione.</p>
      <p sl="en">Infine, ringrazio nuovamente tutti per le osservazioni che sono state espresse, soprattutto coloro che hanno riconosciuto la grande opera svolta dagli operatori umanitari per la gente di Haiti.</p>
    </intervention>
    <intervention id="2-624-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signora Presidente, prima di tutto ringrazio gli onorevoli deputati per la solidarietà e per il sostegno. Comincerò parlando della dimensione politica. La situazione non è certamente facile ad Haiti, ma l'Alto rappresentante la sta seguendo molto da vicino, conferendo tutto il necessario sostegno diplomatico per garantire stabilità. La seconda tornata elettorale contribuirà a ripristinare la credibilità, sempre che non scoppino episodi di violenza. In quanto ambito anche noi stiamo compiendo tutti i necessari sforzi sul piano diplomatico. Tuttavia, siffatte azioni talvolta danno risultati immediati, mentre a volte serve più tempo.</p>
      <p sl="en">È stata menzionata la visita di Baby Doc. Pur ammettendo che tutti possono andare dove meglio credono, effettivamente non si è trattato di un bel segno nell'ambito del processo politico. Ad ogni modo, non dobbiamo lasciarci fuorviare. Intravedo un nocciolo politico sano ad Haiti in cui dobbiamo avere fiducia. Speriamo che le persone che saranno elette nella consultazione ed il presidente abbiano le necessarie capacità per gestire la ricostruzione del paese.</p>
      <p sl="en">In secondo luogo, tengo ad enfatizzare che la cooperazione allo sviluppo si gioca su scelte difficili. Si può decidere di intraprendere un'azione che ha un'alta visibilità che non implichi un cambiamento strutturale. Non sarebbe un problema finanziare migliaia di medici dell'UE o creare una nuova università patrocinata dall'Unione. Sarebbero azioni di grande richiamo che riscuoterebbero il consenso di tutti. Ma che ne sarebbe allora del problema dell'insicurezza sulle strade? Noi finanziamo la sicurezza in condizioni molto difficili mediante il governo. Pertanto, se la sicurezza è in parte garantita, è l'Unione europea che la finanzia. Non è un'azione visibile? Non molto, perché non c'è l'etichetta dell'UE, ma in questo modo rendiamo un contributo fattivo alla stabilità del paese.</p>
      <p sl="en">Un altro punto riguarda gli ambiti di investimento. Anche in questo caso ricostruire le case sarebbe stata l'opzione politica più facile, ma a cosa sarebbe servito se il paese avrebbe continuato ad essere isolato e privo di infrastrutture? Le infrastrutture infatti richiedono investimenti massicci. Per darvi un'idea, un chilometro di strada costa 1 milione di dollari, e ad Haiti anche di più, perché bisogna includervi la manutenzione e serve anche l'aiuto delle comunità locali attraverso cui deve passare la strada. Di conseguenza, i costi sono molto ingenti. Haiti non ha soldi da investire. Stranamente sull'isola siamo i soli a prendere parte alla costruzione dell'infrastruttura stradale. Normalmente partecipano molti altri paesi a questo tipo di opera, ma ad Haiti siamo i soli a stanziare fondi a questo scopo. È una scelta difficile, ma in questo modo si consente al paese di operare un cambiamento strutturale.</p>
      <p sl="en">Un ultimo punto di cui non si è parlato molto oggi riguarda la rapidità rispetto agli impegni assunti e l'esborso dei fondi. I fondi non devono essere usati indebitamente e ci vuole tempo per il sostegno al bilancio. Non basta che il governo ci comunichi il numero di conto su cui disporre il bonifico. No. Controlliamo il conto, sappiamo dove vanno gi esborsi, quindi la procedura è assai lunga. Non si possono trasferire d'un colpo 1,2 miliardi di euro e aspettarsi che tutto vada bene. Abbiamo anche delle responsabilità dinanzi ai contribuenti. Le stesse considerazioni valgono per le strade: dobbiamo bandire una gare d'appalto, bisogna garantire trasparenza e ci vuole un po' di tempo. Ad ogni modo, credo che questo tempo sia ben speso, perché basta anche un solo caso di uso indebito dei fondi nell’ambito della ricostruzione ad Haiti per rovinare tutto agli occhi dei cittadini europei. Posso assicurarvi che anche in questo senso assumiamo tutti i provvedimenti necessari.</p>
      <p sl="en">Vi ringrazio nuovamente per il vostro sostegno. È stato un dibattito utile ed incoraggiante. Cercheremo di realizzare dei risultati sulle materie che avete indicato quest'oggi.</p>
    </intervention>
    <intervention id="2-625-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Comunico di aver ricevuto sei proposte di risoluzione conformemente all'articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 19 gennaio 2011.</p>
    </intervention>
  </section>
  <section id="creitem23" title="17. Crisi dei rifiuti in Campania (discussione)">
    <intervention id="2-627-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la discussione su:</p>
      <p sl="unknown">l'interrogazione orale alla Commissione sulla crisi dei rifiuti in Campania, di Margrete Auken ed Eva Lichtenberger, a nome del gruppo Verts/ALE (O-0188/2010 - B7-0667/2010),</p>
      <p sl="unknown">l'interrogazione orale alla Commissione sulla crisi dei rifiuti in Campania, di Bairbre de Brún e Willy Meyer, a nome del gruppo GUE/NGL (O-0197/2010 - B7-0801/2010),</p>
      <p sl="unknown">l'interrogazione orale alla Commissione sulla crisi dei rifiuti in Campania (Italia), di Judith A. Merkies e Victor Boştinaru, a nome del gruppo S&amp;D (O-0208/2010 - B7-0805/2010),</p>
      <p sl="unknown">l'interrogazione orale alla Commissione sull'emergenza rifiuti a Napoli e nella Regione Campania e utilizzo dei fondi europei, di Mara Bizzotto e Lorenzo Fontana, a nome del gruppo EFD (O-0209/2010 - B7-0806/2010).</p>
    </intervention>
    <intervention id="2-628-000" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">autore. – Signora Presidente, ringrazio molto il Commissario Potočnik, in quanto sembra finalmente esserci un poco di coerenza da parte della Commissione. Però, vorrei anche che siffatta coerenza abbia dei risvolti pratici. Nutro grandi aspettative in merito alla risposta che avremo oggi, poiché se non si profila nulla di definitivo e se all'Italia non sarà comminata una pesante multa, laddove si riveli necessario, il problema si presenterà in molti altri posti. Non è solo l'Italia infatti che evidenzia gravi problemi in relazione ai rifiuti. Visto che tutti hanno l'impressione che nulla cambierà, se si ricorrerà solamente allo smaltimento in discarica, si prospetta una catastrofe di gravi proporzioni. Pertanto attendo con ansia la risposta.</p>
      <p sl="da">Vorrei usare quanto mi rimane del mio tempo di parola per rivolgermi all'Italia. So benissimo che il governo italiano non è direttamente rappresentato in questa sede, ma è tuttavia importante che il paese stesso cominci a riconoscere che il problema adesso deve essere risolto. È un paese importante ed è sull’orlo del baratro dei rifiuti. Si stanno profilando diversi conflitti e la situazione ultimamente si è esacerbata. L'Italia non deve trovarsi in una condizione tale per cui il fardello a carico della gente diviene ancora più pesante a causa delle multe. Deve invece garantire la messa in atto di un piano credibile e quindi il paese deve avvalersi dei molti cittadini che si sono dimostrati attivi per trovare una soluzione, invece di criminalizzarli. Non possiamo superare il problema dei rifiuti, se i cittadini non sono dalla nostra parte, e ve ne sono molti che sono estremamente disposti a dare un grande contributo in Italia.</p>
      <p sl="da">Bisogna usare l'esercito e la polizia – non per reprimere i cittadini o per tenere lontane le autorità locali – ma per arrivare ai veri colpevoli. Ovviamente tra quanti beneficiano da questa situazione vi sono le grandi industrie dell'Italia settentrionale, che traggono lauti profitti, in quanto hanno modo di sbarazzarsi dei rifiuti a poco prezzo, invece di dover pagare il costo pieno dello smaltimento. Ne traggono vantaggio anche gli assassini della Mafia, che anch'essi fanno grandi profitti. Pertanto tutto questo adesso deve finire e mi auguro che l'Italia comincerà a prendere molto seriamente la questione.</p>
    </intervention>
    <intervention id="2-629-000" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">autore. – Signor Presidente, quando la delegazione della commissione per il controllo dei bilanci ha visitato l'Italia lo scorso autunno, abbiamo incontrato il presidente della regione Campania. Quando gli abbiamo chiesto il motivo per cui non era ancora stato risolto il disastroso problema dei rifiuti in Campania, egli ci ha risposto che si trattava di un problema politico.</p>
      <p sl="da">La risposta la dice lunga. Ovviamente avrebbe potuto dire qualsiasi cosa – ossia che era un problema tecnico, logistico o finanziario. No, il problema è di natura politica. Infatti manca la volontà politica. È proprio per la mancanza di siffatta volontà che l'Italia non è riuscita ad adempiere agli obblighi previsti dalla direttiva sui rifiuti. È sempre a causa di questa mancanza di volontà politica che in ottobre abbiamo rilevato che non era stato apportato alcuno dei miglioramenti richiesti dalla Corte europea di giustizia. Anche in questo caso, sempre a causa della mancanza di volontà politica, a fine anno l'Unione europea non aveva ancora ricevuto un piano volto a risolvere la crisi dei rifiuti.</p>
      <p sl="da">Per contro, abbiamo rilevato che alle autorità non è mancata la volontà politica per tenere nascosti questi scandali, celandosi dietro il pretesto della sicurezza. Pertanto il mio gruppo ha assunto una posizione molto chiara su questa vicenda. Sosteniamo tutti i cittadini italiani – e ve ne sono molti – che lottano per l'apertura in questo ambito affinché i responsabili di questa aberrante situazione siano chiamati a rispondere. Ad ogni modo, dobbiamo, prima di tutto, respingere con forza l'idea che i contribuenti europei siano tenuti a pagare anche un solo euro in più per il disastro dei rifiuti in Italia. Non dobbiamo dare soldi se poi vengono usati male.</p>
    </intervention>
    <intervention id="2-630-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">autore. – Signora Presidente, signor Commissario, l'anno scorso abbiamo visitato la Campania e Napoli insieme alla commissione per le petizioni per poter valutare direttamente la crisi dei rifiuti la cui estrema gravità era stata messa in luce in molte petizioni. Anche noi abbiamo giudicato molto grave la situazione sul campo. Abbiamo visto cumuli di rifiuti in un parco nazionale in cima al Vesuvio. Abbiamo visto molte discariche illegali ed i roghi in cui veniva bruciata la spazzatura. Ho visto persino rifiuti industriali in una zona montuosa che era stata designata come area per una discarica ad uso residenziale e abbiamo visto anche un inceneritore fuori uso, o perlomeno sembrava tale.</p>
      <p sl="nl">Ad ogni modo, appare chiaro che al momento le cose non funzionano sul piano locale e convengo con gli oratori precedenti, in quanto vi sono moltissime dispute politiche che si giocano sul rimpallo di responsabilità in merito alla situazione che si è venuta a creare. Pertanto abbiamo esortato i politici ed i cittadini a mettere da parte le differenze politiche e ad unire le forze per superare il problema.</p>
      <p sl="nl">Da allora però non ho visto alcun segnale che poteva prefigurare una soluzione e non ho visto nemmeno i piani che avrebbero dovuto essere redatti in loco – o perlomeno non sono stati resi pubblici – e spero che la Commissione sia in grado di indicarci se effettivamente esiste un piano. I cittadini campani ci hanno detto di aver fatto appello a tutti e di aver bussato a tutte le porte, sia nella provincia che in regione, in Italia e presso il governo italiano, tornando sempre a casa a mani vuote. Per loro l’Unione europea è l’ultima speranza e, in un momento in cui la loro voce rimaneva inascoltata, l’Unione europea è andata a raccogliere il loro appello.</p>
      <p sl="nl">Essi ripongono in noi le loro speranze, confidando che l’UE possa contribuire a trovare una soluzione nella regione in un modo o nell’altro. Ovviamente spetta a loro risolvere la situazione sul campo. Pur non potendo purtroppo recarci fisicamente sul posto per portare via la spazzatura con le nostre mani, abbiamo un ruolo chiave da svolgere. Può la Commissione indicarci se esiste un piano? Se esiste, è un piano di qualità? Altrimenti come intende muoversi la Commissione? Quali sono le scadenze? Entro quando deve essere attuato il piano? Quanto è disposta ad attendere la Commissione? Fino a che punto intende arrivare la Commissione affinché la Corte europea di giustizia commini delle sanzioni? Cosa accadrà in merito ai Fondi strutturali che al momento sono ancora congelati?</p>
      <p sl="nl">Qui non si tratta solamente di una crisi dei rifiuti. Potrebbero profilarsi anche dei rischi per la salute umana. Come si pone la Commissione europea al riguardo? Forse non è competente, ma magari potrebbe indicarci se, ad ogni modo, l’Esecutivo ha cominciato ad affrontare la questione.</p>
      <p sl="nl">Ovviamente è coinvolta anche la Mafia. Va detto, però, che non spetta né a noi né alla Commissione europea intervenire direttamente in questo ambito. L’unica cosa che possiamo fare, in definitiva, è di monitorare l’attuazione delle direttive nell’Unione europea. Come potremmo fornire un ulteriore sostegno, magari condividendo le migliori prassi? Gli Stati membri come possono aiutarsi a vicenda in questo ambito? Conviene la Commissione che in questo caso i rifiuti non devono essere visti come un problema bensì come un’opportunità? Infatti la Campania potrebbe compiere un grande balzo in avanti dall’oggi al domani, divenendo una comunità basata sul riciclo dei rifiuti. Dobbiamo pertanto dirigerci verso un divieto totale dello smaltimento in discarica e dei depositi di rifiuti a livello europeo.</p>
    </intervention>
    <intervention id="2-631-000" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Autore . − Signora Presidente, onorevoli colleghi, la situazione che la Campania e in particolare la città di Napoli vivono da anni è ormai purtroppo nota a tutto il mondo e l'Unione europea ha dovuto occuparsi più volte della questione.</p>
      <p sl="it">Di fronte a tale situazione ormai paradossale da terzo mondo, chiedo pertanto alla Commissione a quali conseguenze andrà incontro l'Italia dal punto di vista del diritto comunitario e quali sanzioni economiche saranno eventualmente comminate all'Italia, nel caso la crisi dei rifiuti in Campania non dovesse trovare una soluzione definitiva in breve tempo.</p>
      <p sl="it">Chiedo inoltre se la Commissione può fornire nel dettaglio i dati relativi ai fondi europei che sono stati finora gestiti dalla regione Campania per la creazione del sistema integrato di raccolta e smaltimento di rifiuti. Vede Signor Commissario, solitamente quando si parla di emergenza si parla di situazioni drammatiche, estreme, che tuttavia trovano una soluzione in tempi ragionevoli. Quando una cosiddetta "emergenza" dura da più di 15 anni, evidentemente c'è qualcosa che non funziona.</p>
      <p sl="it">Il governo italiano in questi anni ha cercato di fare il possibile per risolvere l'annosa questione del ciclo di raccolta e smaltimento dei rifiuti ma, evidentemente, se oggi le strade di Napoli sono invase da tonnellate e tonnellate di immondizia la colpa è principalmente da addebitare alle autorità locali campane e alla loro totale incapacità o mancanza di volontà di adoperarsi per trovare una soluzione.</p>
      <p sl="it">È chiaro, assolutamente fuori da ogni dubbio, che le condizioni in cui versano Napoli e la Campania sono dovute alla latitanza che ha caratterizzato per tanti anni il comune, la provincia e la regione nella gestione del ciclo dei rifiuti. Se non viene fatta a dovere la raccolta differenziata, primo elemento indispensabile di un piano di gestione di rifiuti che funzioni, non può essere colpa del governo centrale. Se il governo italiano ha dovuto mandare l'esercito – è successo qualche settimana fa ma anche altre volte in precedenza – per sostituire centinaia di netturbini improvvisamente e contemporaneamente ammalati, evidentemente non può essere colpa del governo centrale.</p>
      <p sl="it">Se l'emergenza ha colpito Napoli mentre nel resto dell'Italia le cose vanno assai diversamente, per esempio nella mia regione, il Veneto, dove la raccolta differenziata si fa da anni senza problemi e con un tasso di riciclo altissimo, significa che le responsabilità dell'emergenza ricadono sulla politica campana e sugli amministratori locali e, soprattutto, sulle pesanti connivenze con la malavita che da sempre cerca e ottiene profitti grandissimi dal business dei rifiuti grazie all'infiltrazione della camorra nella politica e nelle amministrazioni locali.</p>
    </intervention>
    <intervention id="2-632-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. – Signora Presidente, prima di tutto ringrazio tutti i deputati che hanno attirato la mia attenzione e quella dei miei servizi su questa importante questione. Sono lieto che il Parlamento europeo abbia assunto un ruolo attivo, monitorando la situazione della gestione dei rifiuti in Campania, come dimostra, ad esempio, la relazione adottata dalla commissione per le petizioni dopo la visita nella regione dell’aprile dell’anno scorso. II Parlamento è chiamato a svolgere un ruolo davvero importante in questo ambito e se n’è fatto pienamente carico.</p>
      <p sl="en">Subito dopo la sentenza della Corte europea di giustizia, il 4 marzo 2010, la Commissione ha scritto alle autorità italiane, chiedendo che misure intendevano mettere in atto o avevano già messo in atto per ottemperare al disposto della sentenza. Successivamente la Commissione ha avuto diversi contatti e diversi incontri con le autorità italiane, l’ultimo si è svolto nel corso della missione a Napoli del 22 e 23 novembre 2010 della delegazione della Direzione generale per l’ambiente.</p>
      <p sl="en">La Commissione ritiene che le autorità italiane siano ancora lungi dal mettere in atto la sentenza. In particolare, esse devono prima di tutto espandere e modernizzare le strutture per la gestione dei rifiuti in tutta la Campania e, in secondo luogo, devono sviluppare un piano efficace di gestione dei rifiuti urbani a livello regionale, tenendo conto, tra l’altro, della gerarchia UE sullo smaltimento dei rifiuti.</p>
      <p sl="en">La Commissione non è soddisfatta delle misure che le autorità italiane hanno comunicato da quando è stata emessa la sentenza, poiché esse non hanno trasmesso alcun calendario dettagliato recante le scadenze per i lavori di costruzione degli impianti previsti.</p>
      <p sl="en">Il piano di gestione dei rifiuti per la Campania deve essere pienamente conforme al diritto ambientale dell’UE e deve conferire priorità alla riduzione dei rifiuti, al riutilizzo e al riciclo, deve garantire l’attuazione della raccolta differenziata nell’intera regione, deve dotare la Campania della necessaria capacità di compostaggio e deve introdurre misure per lo smaltimento sicuro ed entro tempi ragionevoli di oltre sette milioni di tonnellate di rifiuti imballati e depositati in diverse città della regione. Di conseguenza, le autorità italiane devono a compiere un’analisi dei rifiuti raccolti in balle, le cosiddette “ecoballe”, prima di determinare la modalità più sicura per smaltirli.</p>
      <p sl="en">Se il piano di gestione dei rifiuti non sarà adeguato ed efficace, la Commissione si rivolgerà nuovamente alla Corte di giustizia, proponendo che siano comminate delle sanzioni pecuniarie. Ora quindi dobbiamo valutare approfonditamente il piano di gestione dei rifiuti che le autorità campane hanno appena presentato alla Commissione – e quando dico “appena” intendo “appena” – e successivamente dovremo controllare che sia effettivamente adottato e messo in atto. La decisione sull’eventuale avvio della procedura ai sensi dell’articolo 260 contro l’Italia dipenderà principalmente dal contenuto del piano di gestione dei rifiuti e dalla tempistica delle misure impiegate per affrontare l’emergenza in maniera convincente.</p>
      <p sl="en">Per quanto concerne le discariche esistenti, la Commissione ha avviato un’inchiesta e ha chiesto alle autorità italiane di presentare delle relazioni sul funzionamento delle discariche di Terziano e di Cicciano. Siamo ancora in attesa della risposta italiana che passerà poi al vaglio della Commissione.</p>
      <p sl="en">Per ora la Commissione non ha evidenza di inadempienze del diritto ambientale dell’UE. Il fatto che una discarica sia situata in una area naturale protetta non costituisce di per sé una violazione della legislazione UE. Ovviamente deve essere garantito il rispetto di altre norme eventualmente applicabili e le autorità competenti devono aver svolto valutazioni ambientali appropriate, attivando le necessarie misure di mitigazione e di compensazione.</p>
      <p sl="en">Per quanto attiene al cofinanziamento delle misure per la gestione dei rifiuti in Campania, nel periodo di programmazione 1994-1999 sono stati stanziati 88,1 milioni di euro a progetti sulla gestione dei rifiuti, di cui pressoché il 49 per cento erano cofinanziati dal FESR. Tuttavia, solo il 90 per cento dello stanziamento è stato utilizzato a causa delle difficoltà connesse anche alla crisi dei rifiuti e all’istituzione della gestione straordinaria da parte delle autorità italiane nel 1994.</p>
      <p sl="en">Nel periodo di programmazione 2002-2006 è stato destinato a progetti sulla gestione dei rifiuti uno stanziamento finanziario complessivo di 140 milioni di euro, per metà cofinanziato dal FESR. Tuttavia, quando è scoppiata la crisi dei rifiuti, la Commissione ha deciso di assumere misure specifiche per garantire che i fondi FESR stanziati alla Campagna fossero usati in maniera debita.</p>
      <p sl="en">Innanzi tutto, dal 1° gennaio 2005, la gestione della spesa è stata ritenuta inammissibile per il cofinanziamento. In secondo luogo, dopo la comunicazione ufficiale all’Italia in merito all’avvio della procedura d’infrazione per la gestione dei rifiuti, il 29 giugno 2007, la Commissione ha informato le autorità italiane che non sarebbe stato approvato alcun ulteriore finanziamento per la gestione dei rifiuti.</p>
      <p sl="en">Il programma operativo regionale 2007-2013 per la Campania prevede un investimento complessivo di 270 milioni di euro, anche in questo caso cofinanziato per il 50 per cento dal FESR, per la gestione dei rifiuti. Ad ogni modo, il finanziamento della Commissione per i progetti nel settore della gestione dei rifiuti potrà essere erogato solo in presenza di un piano di gestione regionale dei rifiuti che le autorità devono varare e che la Commissione si riserva di validare.</p>
      <p sl="en">Domani la Commissione pubblicherà la relazione sull’attuazione della strategia tematica relativa alla prevenzione e al riciclo dei rifiuti. Il documento rileva differenze significative tra Stati membri in termini di risultati conseguiti nella gestione dei rifiuti. Esso dimostra chiaramente che, con una strategia appropriata di gestione dei rifiuti, le discariche possono essere pressoché azzerate e che l’incinerazione potrebbe essere drasticamente ridotta incrementando il compostaggio ed il riciclo. Oltre a trasformare i rifiuti in risorse, in questo modo si crea occupazione e attività economica, riducendo al contempo l’impatto ambientale dello smaltimento dei rifiuti. Pertanto spero vivamente che questa crisi alla fin fine diventi un’opportunità per le autorità competenti grazie al varo di progetti sulla raccolta differenziata e sul riciclo in Campania.</p>
      <p sl="en">In sintesi la Commissione spera che il piano di gestione dei rifiuti per la Campania sia convincente. Finché non saremo certi che il piano sia efficiente e che possa prefigurare un sistema dotato delle infrastrutture necessarie, garantendo al contempo che i progetti siano effettivamente attuati, i finanziamenti della Commissione per i progetti di gestione dei rifiuti in Campania rimarranno sospesi.</p>
      <p sl="en">Affronterò alcune delle questioni che avete sollevato nel mio intervento conclusivo.</p>
    </intervention>
    <intervention id="2-633-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE . – Signora Presidente, onorevoli colleghi, ringrazio il Commissario per aver voluto ricordare che la commissione petizioni ha dato un ruolo attivo a questo Parlamento, questo a dimostrazione che chi vi parla, e la parte politica che rappresenta, hanno il pieno interesse a farsi carico responsabilmente di questa situazione, a rendere tutte le procedure trasparenti e a coinvolgere i cittadini in un dialogo che responsabilizzi tutti quanti.</p>
      <p sl="it">Come è stato già detto, l'esecutivo regionale che, ricordo, si è insediato solo a maggio di quest'anno, ha sviluppato nei mesi scorsi un serrato dialogo con la Commissione europea, dando avvio ad un percorso che possiamo sicuramente definire diverso rispetto agli anni precedenti. Niente, però, di miracolistico, solo la presa in carico di una situazione drammatica che si è consolidata nell'arco di quindici anni di azioni inconcludenti o di non azioni. L'Italia è stata condannata – lo ricordo – dalla Corte di giustizia nel marzo 2010, ma per fatti accertati e congelati al 2007.</p>
      <p sl="it">Da allora la situazione è cambiata, l'assessore regionale è venuto già tre volte qui a Bruxelles e ha già realizzato buona parte del "crono-programma" che è stato illustrato nel corso di un'audizione a luglio davanti alla commissione petizioni. Rapidamente faccio un elenco: ha approvato il piano dei rifiuti speciali, definito il piano dei rifiuti solidi urbani, il 31 dicembre è stato presentato l'ennesimo piano con le correzioni richieste dalla Commissione, che verrà approvato entro il 30 aprile come già comunicato.</p>
      <p sl="it">Il piano è già stato parzialmente avviato: è stato messo in funzione il termovalorizzatore di Acerra, sono state espletate le procedure di gara per quello di Salerno, pubblicati i bandi per quello di Napoli Est, sono stati messi a regime 182 isole ecologiche, 7 impianti di recupero, 9 di compostaggio, 4 di selezione multimateriale, 1 per il trattamento dei RAEE, 2 di gestione aerobica, 34 piattaforme convenzionate e 5 discariche che mi fa piacere che possano essere controllate dalla Commissione.</p>
      <p sl="it">È stata conclusa l'intesa con le cinque province per lo smaltimento dei rifiuti accumulati e, ancora, stipulati accordi con cinque regioni per il temporaneo trasferimento dei rifiuti, in attesa dell'entrata a regime definitiva del piano. È stata chiusa la gestione straordinaria e sono state reperite parziali risorse all'interno del bilancio regionale.</p>
      <p sl="it">Come ha detto la Sig.ra Buccella nel corso della sua recente audizione in commissione ambiente, i tempi di adeguamento alla sentenza normalmente variano, oscillano tra i 12 e i 24 mesi e quindi siamo perfettamente nei termini, ma la Commissione può discrezionalmente valutare un ampliamento dei tempi compatibili realisticamente con lo stato di avanzamento dei lavori.</p>
      <p sl="it">Credo che in questa tempistica ci siano già tutte le risposte che gli interroganti hanno chiesto, non ci sono i presupposti, come ha detto il Commissario, per l'irrogazione di nuove sanzioni pecuniarie. La Commissione è giustamente attenta e spero che questo dibattito non sia un dibattito strumentale che metta ancora contro le istituzioni e le parti politiche.</p>
      <p sl="it">Se questo è un dibattito serio per aiutare la regione Campania, per cercare di trovare una soluzione a un problema antico, allora sicuramente anche la risoluzione che si immagina di votare a febbraio potrà essere una risoluzione comune, altrimenti sarà l'ennesima perdita di tempo che creerà ulteriori danni.</p>
    </intervention>
    <intervention id="2-634-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">a nome del gruppo S&amp;D . – Signora Presidente, onorevoli colleghi, la profonda crisi che da anni vive la gestione del ciclo dei rifiuti campano non fa che preoccupare soprattutto per le pesanti ricadute sulla qualità della vita delle popolazioni locali.</p>
      <p sl="it">Come istituzione europea abbiamo il dovere di intervenire affinché questa situazione non si protragga oltremodo, tenendo alta l'attenzione e la soglia di guardia nei confronti delle autorità locali, spronandole senza esitazione affinché adottino provvedimenti credibili, che permettano alla Campania di uscire da questa gravosa emergenza.</p>
      <p sl="it">La verità è che si è parlato tanto dell'emergenza rifiuti, senza sapere come stanno le cose. La regione Campania si era impegnata a presentare un piano regionale entro il 2010, ora rinviato a marzo 2011. La situazione diventerà ingestibile di fronte ad ulteriori rinvii: aumentano i rischi per la salute dei cittadini e la criminalità organizzata continua a lucrare sulle emergenze.</p>
      <p sl="it">Con il Decreto legge 195/2009 il governo italiano dichiara chiusa l'emergenza, delegando alle province la gestione del ciclo dei rifiuti. È una decisione che non condividiamo, di difficile attuazione in una provincia come Napoli, dove risiede il 52 per cento della popolazione campana.</p>
      <p sl="it">Occorre rimettere al centro i comuni, solo essi sono capaci di dare risposte mirate ed efficaci. Diversi sindaci campani hanno avviato con notevole sforzo ed apprezzabili risultati la raccolta differenziata. Ad essi vanno assegnate quelle risorse già trasferite alla regione.</p>
      <p sl="it">Ascoltare le amministrazioni locali è quanto mai necessario: stanno in prima linea e hanno una visione reale e complessiva del proprio territorio. Sono loro che lanciano l'allarme "discariche piene". Servono nei prossimi mesi nuove discariche e nuovi inceneritori, vanno individuati i relativi siti, anche a seguito dell'esclusione di Cava Vitiello a Terzigno su richiesta del territorio e del nostro Parlamento, per scongiurare il rischio di una paralisi dell'intero sistema di raccolta dei rifiuti urbani.</p>
      <p sl="it">Aspettiamo la risposta della Commissione rispetto al piano presentato dalla regione Campania.</p>
    </intervention>
    <intervention id="2-635-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">a nome del gruppo ALDE . – Signora Presidente, onorevoli colleghi, Signor Commissario, nonostante la propaganda del governo italiano, presto smentito dalla Commissione, l'emergenza dei rifiuti in Campania è un problema strutturale tutt'altro che risolto.</p>
      <p sl="it">Al di là di elenchi discutibili, bisogna rendersi conto di un unico dato di fatto: i cittadini campani continuano a vivere, e a morire, in mezzo ai rifiuti. La classe politica locale, regionale e nazionale, a destra come a sinistra, ha pesantissime responsabilità. Adesso la soluzione del problema non può essere scaricata sui cittadini, già vittime di condizioni di vita assolutamente insalubri. L'Unione europea deve imporre che la soluzione sia virtuosa, altrimenti il suo intervento risulterebbe vano.</p>
      <p sl="it">Non è costruendo gli inceneritori, peraltro finanziati come fonti rinnovabili in contrasto con la normativa europea vigente, che si risolve la questione. I rifiuti verrebbero trasformati in ceneri, emissioni nocive e mortali. Gli inceneritori, lo dice la direttiva Rifiuti, sono l'ultima opzione gerarchica di un ciclo integrato di rifiuti che presenta alternative virtuose senza impatto sulla salute dei cittadini e sull'ambiente e che, anzi, creano occupazione.</p>
      <p sl="it">Rispetto alle infiltrazioni mafiose, ritengo sia opportuno prendere atto che le infiltrazioni mafiose, soprattutto nel campo dei rifiuti, sono al Sud ma soprattutto al Nord, specialmente negli ultimi anni.</p>
      <p sl="it">Pongo pertanto alla Commissione tre domande: come intende agire per evitare che la soluzione del problema ricada sulla salute dei cittadini e che cosa intende fare per evitare che ai cittadini vengano imposte decisioni e che vengano addirittura militarizzati i territori?</p>
      <p sl="it">Ritiene opportuno porre tra le condizioni per la chiusura della procedura di infrazione l'immediata attivazione del registro tumori per l'intera regione?</p>
      <p sl="it">In che maniera la Commissione valuta la Legge 210 del 2008 e, in particolare, l'articolo 9 relativo agli incentivi per la realizzazione degli inceneritori, nel quale viene violata palesemente la normativa comunitaria relativa agli aiuti di Stato?</p>
    </intervention>
    <intervention id="2-636-000" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">a nome del gruppo Verts/ALE. – Signora Presidente, dopo le favole che ci hanno raccontato i membri italiani del gruppo PPE, forse potremo tornare con i piedi per terra. Il fatto è che sono state giustamente avviate delle procedure contro l’Italia. La Corte si è giustamente pronunciata contro l’Italia. L’Italia non ha rispettato la scadenza. Evidentemente il governo ha presentato un piano, ma non entro i tempi prestabiliti. Si ritorna sempre al punto di partenza. Pertanto si giunge inevitabilmente alla conclusione che i responsabili rimandano e rimandano finché si arriva ad una situazione di emergenza. A quel punto si deve reagire, assumendo le decisioni sulla base della legislazione italiana in materia di emergenze – che prevale su ogni altra norma. La spazzatura nelle strade è tanta ed è mischiata anche ai rifiuti industriali del nord e del sud, poi viene rapidamente trasferita in discariche non sicure senza assumere o senza poter assumere precauzioni adeguate. Rivolgendomi ai deputati italiani, faccio presente che il dibattito non è squisitamente italiano. È un dibattito sul mancato rispetto e sulla mancata attuazione del diritto europeo.</p>
      <p sl="de">Se questo modo di procedere dovesse diffondersi in altri pesi, allora si produrrebbero conseguenze per l’intera Europa. Quanto sta accadendo laggiù non è una passeggiata. È uno scandalo. Vengono continuamente designate 536 nuove discariche e poi viene usata la polizia per fermare le proteste dei cittadini che non vogliono che siano depositati rifiuti urbani misti a rifiuti industriali tossici dietro la loro porta di casa. Non si può agire così. Devono esserci delle conseguenze e devono essere conseguenze tangibili. È buona cosa che non sia più possibile usare le risorse finanziarie come si poteva fare prima. Ci sono già stati troppi sprechi. Dobbiamo imporre conseguenze tangibili una volta per tutte, poiché è in gioco l’attuazione di una legislazione europea sensibile, necessaria e valida.</p>
    </intervention>
    <intervention id="2-637-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">a nome del gruppo EFD . – Signora Presidente, onorevoli colleghi, il piano di smaltimento rifiuti predisposto deve essere attuato prevedendo la raccolta differenziata, il riciclo e, solo per la parte finale, l'incenerimento.</p>
      <p sl="it">Pensare di infliggere nuove sanzioni non sarebbe corretto e le ricordo che la colpa non è né del Nord, né di altre forze politiche, il gruppo dei verdi a cui lei appartiene aveva persino un ministro prima, quindi attenzione. Sono decenni che si parla dell'emergenza rifiuti a Napoli e nella Regione Campania e, nonostante siano stati stanziati copiosi fondi, è vero, ad oggi si è ancora in situazione di emergenza, ma non ci sono scuse. Dire che la responsabilità è del Nord dell'Italia, o addirittura che adesso vi sarebbero – diceva la collega – i rifiuti del Nord per le strade di Napoli sono semplicemente falsità.</p>
      <p sl="it">La responsabilità palese è delle precedenti amministrazioni locali che, mentre da una parte hanno consentito alla malavita organizzata di fare liberamente traffici illeciti di rifiuti, dall'altra non hanno saputo predisporre idonee e adeguate aree di raccolta e smaltimento.</p>
      <p sl="it">Quello che è necessario è che i cittadini campani e napoletani abbiano il coraggio, con il loro voto, come è già successo a livello regionale, di sostituire gli amministratori incapaci.</p>
    </intervention>
    <intervention id="2-638-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signora Presidente, onorevoli colleghi, la crisi dei rifiuti nell’area urbana di Napoli va avanti da ben 14 anni.</p>
      <p sl="de">Le discariche esistenti sono stracolme, mentre i lavori di costruzione di nuove infrastrutture vengono bloccati dalle comunità locali. Infatti, i cittadini guardano con diffidenza a qualsiasi progetto sui rifiuti perché negli anni sono state fatte loro molte promesse, ma nessuna è stata mantenuta.</p>
      <p sl="de">In pratica il problema finora è stato affrontato mediante soluzioni provvisorie di corto respiro. Sono state istituite commissioni speciali, che però non avevano l’obbligo di informare le autorità locali ed i residenti. D’altro canto, buttar via le cose fa è un abitudine consolidata in Italia. Pertanto la produzione quotidiana di rifiuti è ben al di sopra della media europea, mentre pochissimo valore viene attribuito alla raccolta differenziata e al riciclo.</p>
      <p sl="de">Il triste risultato di questa mancanza di coscienza ambientale da entrambe le parti è che la Campania oggi è una regione con grandi aree contaminate, mentre la percentuale di cancro tra i cittadini e la percentuale di malattie respiratorie nei bambini dell’area urbana di Napoli sono molto superiori alla media italiana.</p>
      <p sl="de">Pertanto è urgente trovare soluzioni e metterle in atto.</p>
    </intervention>
    <intervention id="2-639-000" speaker_id="97199" name="Crescenzio RIVELLINI" is_mep="True" mode="spoken" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, ringrazio l'on. Seeber e tutti i miei colleghi per il compito assegnatomi, ma permettetemi di sottolineare che già sono in corso in Campania azioni estremamente positive.</p>
      <p sl="it">Ritengo pertanto che il ricorso all'articolo ex 260 del regolamento da parte di alcuni per ottenere sanzioni pecuniarie sia strumentale. La giunta regionale, insediatasi solo da pochi mesi, ha già pronto il piano relativo ai rifiuti speciali e il piano sul ciclo integrato dei rifiuti. Inoltre, è iniziata una politica relativa alla raccolta differenziata e sono state avviate iniziative per ridurre complessivamente i rifiuti prodotti. È in corso a Salerno la gara per la realizzazione di un inceneritore e sono in fase avanzata le procedure per la pubblicazione del bando per l'inceneritore a Napoli Est.</p>
      <p sl="it">Finalmente, le politiche attuate hanno lo scopo non solo di pulire la città, ma di organizzare un ciclo integrato di rifiuti con la raccolta differenziata, la diminuzione dei rifiuti prodotti, la realizzazione di impianti moderni anche per eliminare le ecoballe e la bonifica delle vecchie discariche.</p>
      <p sl="it">Per ciò che è accaduto in passato si puniscano i veri responsabili, che sono certo tra gli ex amministratori campani di sinistra e, in particolare, dei verdi, ma anche alcuni che dal Nord Italia hanno sfruttato la malavita locale per scaricare i rifiuti tossici che hanno prodotto.</p>
      <p sl="it">La Comunità europea deve aiutare la Campania, senza pregiudizi, e mi appello a tutti affinché si lavori per , e non contro , solo per soddisfare mediaticamente il proprio partito o la propria ideologia. Pensate veramente che penalizzando pecuniariamente la Campania si risolva l'emergenza?</p>
    </intervention>
    <intervention id="2-640-000" speaker_id="97129" name="Luigi de MAGISTRIS" is_mep="True" mode="spoken" nationality="Italy" birth_date="20-06-1967" birth_place="Napoli" p_group="Group of the Alliance of Liberals and Democrats for Europe" m_state="IT">
      <p sl="it">Signora Presidente, onorevoli colleghi, dopo le bugie del governo Berlusconi che si è insediato nel 2008 dicendo agli italiani che il problema dei rifiuti era superato, fa bene l'Unione europea a bloccare i fondi all'Italia fino a quando non verrà presentato un ciclo dei rifiuti ecocompatibile, che si fondi sul riciclaggio dei rifiuti e sul compostaggio.</p>
      <p sl="it">Non è certo il piano che ha presentato il presidente Caldoro, che si fonda ancora una volta su discariche incontrollate come quelle di Chiaiano, di Taverna del Re, di Terzigno, addirittura nel Parco nazionale del Vesuvio, né degli inceneritori che producono morte, tumori e una vera e propria emergenza sanitaria. I soldi pubblici in Campania nell'emergenza ambientale di questi tredici anni hanno consolidato i rapporti criminali tra la politica, tanto di sinistra quanto di destra, gli imprenditori e la camorra.</p>
      <p sl="it">E le questioni ambientali non si risolvono con la criminalizzazione del dissenso, con la criminalizzazione delle comunità locali, delle famiglie e del territorio, come ha fatto il governo italiano utilizzando il manganello per reprimere chi difende la natura e il territorio.</p>
    </intervention>
    <intervention id="2-641-000" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, onorevoli colleghi, l'Europa, centralista e burocratica, non distingue le differenze territoriali e le articolazioni amministrative all'interno degli Stati membri.</p>
      <p sl="it">La responsabilità della disastrosa situazione in Campania è principalmente dei cittadini campani e io, da padano, respingo queste accuse e le ribalto contro quelli che in Campania hanno votato amministratori locali incapaci di risolvere il problema e hanno persistito nell'errore confermandoli in successive tornate elettorali. La Padania è disponibile ad aiutare i campani, ma non accetta le accuse.</p>
    </intervention>
    <intervention id="2-642-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, Signor Commissario, non voglio certo con il mio intervento negare la gravità di una situazione che è la conseguenza inevitabile di una palese insufficienza amministrativa e politica che ha rischiato, e rischia ancora, di soffocare un'intera città e il suo circondario di rifiuti.</p>
      <p sl="it">On. Søndergaard e on. Lichtenberger, l'emergenza in Campania è nata e si è così drammaticamente sviluppata per l'incapacità di una giunta regionale e di un'amministrazione comunale di Napoli di sinistra, e con assessori verdi, di compiere scelte, anche impopolari e coraggiose, per realizzare il ciclo virtuoso della raccolta e lo smaltimento dell'immondizia. Irresponsabilità, indecisione, convenienze politiche, connivenze oscure, sprechi hanno caratterizzato una fase politica e amministrativa che oggi si è definitivamente chiusa.</p>
      <p sl="it">Voglio rassicurare i firmatari delle interrogazioni e i gruppi politici che le hanno appoggiate che la situazione politica e operativa è completamente cambiata. Il governo nazionale e la nuova giunta regionale, in modo responsabile, hanno la determinazione politica di risolvere l'emergenza, superando con il confronto con le popolazioni interessate e con la doverosa risolutezza ostacoli e resistenze che spesso nascono dalla sindrome di Nimby: "non voglio la tua spazzatura nel mio giardino".</p>
      <p sl="it">A tale fine, hanno predisposto un piano integrato di raccolta e smaltimento rifiuti che prevede in tempi brevi l'incentivazione alla raccolta differenziata e la realizzazione degli impianti necessari.</p>
      <p sl="it">Sarebbe pertanto estremamente ingiusto, controproducente e strumentale, così come chiede l'on. De Magistris, imporre oggi sanzioni e provvedimenti inibitori che colpirebbero istituzioni che, attraverso l'efficiente utilizzo delle risorse comunitarie e nazionali stanno cercando, in piena collaborazione con l'Unione europea, di chiudere definitivamente questa brutta pagina della millenaria storia di Napoli e della Campania.</p>
    </intervention>
    <intervention id="2-643-000" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signora Presidente, onorevoli colleghi, desidero e auspico che il dibattito di oggi segni l’avvio di una riforma radicale della gestione dei rifiuti in Campania. La sentenza della Corte europea di giustizia deve essere messa in atto una volta per tutte e le norme europee sulla raccolta e sullo smaltimento dei rifiuti devono essere rispettate in quella regione.</p>
      <p sl="de">In secondo luogo bisogna affrontare anche il problema dei danni che sono stati inferti dalle discariche illegali. Ne so qualcosa. Nella Germania orientale ancor oggi – a vent'anni dalla riunificazione – siamo alle prese con l'inquinamento provocato dallo smaltimento illegale o inadeguato dei rifiuti.</p>
      <p sl="de">Ad ogni modo non credo che si possa uscire positivamente da questa situazione se non si affrontano le cause prime del problema. Si può parlare fin che volete della gestione, non possiamo ignorare le infiltrazioni mafiose. Dobbiamo colpire la Mafia e annientarla, altrimenti non ne usciremo vincitori.</p>
      <p sl="de">Sinceramente io fisserei quattro condizioni. In primo luogo deve essere definito un piano per la gestione dei rifiuti, che peraltro credo sia stato approntato. La Commissione, però, deve prestare assistenza anche in questo ambito. In secondo luogo, devono essere stanziate risorse finanziarie per la creazione di nuove strutture di riciclo e per il trattamento dei rifiuti. In terzo luogo devono essere comminate sanzioni più severe per lo smaltimento illegale e credo anche – e mi rivolgo alla Commissione – che Europol ed Eurojust dovrebbero prestare sostegno alla polizia e alla magistratura italiane nella lotta contro la criminalità organizzata.</p>
      <p sl="de">Le risorse disponibili devono essere bloccate finché non saranno ottemperate queste condizioni. A quel punto sarò lieto di votare a favore dello sblocco dei finanziamenti.</p>
    </intervention>
    <intervention id="2-644-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signora Presidente, onorevoli colleghi, Signor Commissario, con il mio intervento voglio affermare in modo chiaro che la situazione dei rifiuti in Campania è migliorata rispetto al passato ed è in corso di definizione.</p>
      <p sl="it">La problematica è molto complessa, presenta difficoltà di vario genere e necessita di tempo per essere risolta in modo adeguato e definitivo. Le interrogazioni orali sulle quali discutiamo invocano l'applicazione della procedura ai sensi dell'articolo 260 del trattato, ma non è l'applicazione di una sanzione pecuniaria che risolverà la situazione in Campania. Così procedendo, rischieremmo di avallare un criterio di attribuzione della responsabilità per infrazione a uno Stato membro sul piano meramente oggettivo, semplicemente per non aver ancora adempiuto oggettivamente a un obbligo derivante dall'ordinamento comunitario.</p>
      <p sl="it">Ciò che deve essere preso in considerazione è anche il comportamento soggettivo dello Stato. Non si può certo dire che l'Italia non abbia rispettato l'obbligo di leale cooperazione, ma come il Signor Commissario ha confermato, i servizi della Commissione sono in continuo contatto con le autorità italiane nazionali e territoriali e seguono scrupolosamente l'evolversi della situazione.</p>
      <p sl="it">La volontà e l'impegno profusi dall'Italia sono assolutamente innegabili. È importante sottolineare che il ruolo operativo è passato dalle regioni alle province, in modo tale da sviluppare un piano idoneo alle diverse esigenze del territorio. L'Europa deve essere vicina all'Italia, cooperando in perfetta sinergia.</p>
      <p sl="it">Vorrei concludere ricordando che nella giunta regionale campana era presente anche l'Italia dei Valori, che forse ora ha la memoria corta e troppo corta per ricordare quello che ha fatto o che, meglio, non ha fatto.</p>
    </intervention>
    <intervention id="2-645-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, non intervengo per mero campanilismo, ma per condividere con voi la risposta italiana alla violazione comunitaria, ricordando che è nostro interesse difendere gli interessi dei cittadini e del nostro popolo.</p>
      <p sl="it">La regione Campania e, in generale, lo Stato italiano stanno provvedendo alla creazione di una rete di impianti di smaltimento dei rifiuti secondo quanto stabilito dal diritto comunitario. Voglio ricordare che i fondi comunitari stanziati per lo smaltimento di rifiuti in Campania sono stati impiegati nei POR 2000-2006 nella misura 1.7 e nei POR 2007-2013, obiettivo operativo 1.1.</p>
      <p sl="it">Sul POR 2000-2006 la regione Campania ha rendicontato la dotazione finanziaria disponibile pari a 140 milioni di euro, soldi impegnati nella realizzazione di impianti di stoccaggio, trattamento e recupero, impianti di valorizzazione, frazione umida e secca e la messa in sicurezza di discariche per costruzione, o ampliamento, di impianti destinati al recupero di materia da rifiuti, per interventi a sostegno della raccolta differenziata. Per quanto attiene al POR 2007-2013, sono stati stanziati 110 milioni di euro per la realizzazione di impianti per il trattamento di rifiuti, 50 milioni di euro per il finanziamento di impianti comunali per la raccolta differenziata.</p>
      <p sl="it">Le attività, quindi, dell'obiettivo 1.1. del POR FESR 2007-2013, insieme alla misura 1.7. del POR 2000-2006 sono state fortemente limitate da regimi di condizionabilità della spesa per effetto della procedura di infrazione sulla gestione dei rifiuti in Campania, quindi, ad oggi si è accantonata una quota dei FAS per consentire il prosieguo delle attività in vigenza del veto comunitario al riconoscimento dei fondi POR.</p>
      <p sl="it">Concludo dicendo che si ritiene importante poter presentare alla Commissione e al Parlamento le oggettive difficoltà a ottemperare in tempi brevi alla sentenza della Corte di giustizia.</p>
    </intervention>
    <intervention id="2-646-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, desidero cogliere questa opportunità semplicemente per attirare l'attenzione su altri problemi che attengono alla gestione dei rifiuti nell'Unione europea. Siffatte problematiche sono attribuibili prima di tutto all'atteggiamento negligente delle istituzioni del governo centrale e dell'amministrazione locale rispetto alle priorità della gestione dei rifiuti. Ad esempio, in una città lituana un gruppo di imprenditori che intendono costruire un inceneritore cercano di fuorviare l'opinione pubblica, asserendo che l'incenerimento dei rifiuti è un metodo di smaltimento equivalente o anche migliore della riduzione a monte dei rifiuti e della raccolta differenziata. Purtroppo le istituzioni dell'amministrazione locale ed i funzionari responsabili per la gestione dei rifiuti rimangono inerti dinanzi a siffatto atteggiamento. Esorto pertanto la Commissione europea affinché, nell'affrontare i problemi della gestione dei rifiuti nell'Unione europea, presti attenzione a violazioni di questo genere, in quanto vengono disattese le priorità indicate nella direttiva UE e vengono addirittura perpetrati dei tentativi per fare in modo che tali priorità non siano seguite.</p>
    </intervention>
    <intervention id="2-647-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, ho avuto modo di constatare in prima persona la situazione della gestione dei rifiuti in Campania insieme alla delegazione della commissione per le petizioni. Va detto che le istituzioni devono affrontare un compito estremamente difficile. Oltre a dover affrontare i problemi di gestione dei rifiuti tramandati dal passato – come le ecoballe – esse devono altresì guardare ai problemi presenti e futuri. L'impressione che ho avuto durante la visita è che lo smaltimento contingente dei rifiuti sia stato pressoché risolto, anche attraverso l’intervento dell'esercito. Per "risolto", intendo dire che i rifiuti sono stati rimossi dalle strade e sono stati portati nelle discariche, purtroppo – e bisogna dirlo – anche in discariche illegali. Servono quindi soluzioni strategiche per il passato, ma sopratutto per il futuro.</p>
      <p sl="de">L'offerta avanzata dall'Unione europea è valida, chiara e appropriata. Una volta che la regione avrà presentato un piano di gestione coerente, l'Unione europea libererà i fondi. Dobbiamo incoraggiare le autorità locali ad agire in questo senso. Lo ripeto: personalmente credo che né la Commissione né il Parlamento europeo abbiano interesse a comminare sanzioni pecuniarie. Vogliamo che il problema dei rifiuti sia gestito efficacemente sul piano locale in Campania. Dobbiamo infatti partire da questo presupposto e lavorare insieme.</p>
    </intervention>
    <intervention id="2-648-000" speaker_id="97199" name="Crescenzio RIVELLINI" is_mep="True" mode="spoken" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, i fondi eventualmente bloccati dalla Comunità europea sono in particolare quelli destinati alla bonifica dei territori.</p>
      <p sl="it">Mi chiedo come si possa pensare di bloccare tali fondi e chiedo in particolare ai parlamentari italiani, tra l'altro eletti dalla comunità campana, di non rispondere alla loro furia ideologica e di non penalizzare i loro concittadini.</p>
      <p sl="it">Mi appello a loro affinché siano rappresentativi della loro comunità e non autoreferenti di loro stessi.</p>
    </intervention>
    <intervention id="2-649-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. – Signora Presidente, ringrazio vivamente gli onorevoli deputati per le opinioni che hanno espresso.</p>
      <p sl="en">Desidero affrontare tre o quattro questioni. La prima è stata dibattuta molto appassionatamente anche da molti deputati. La situazione è critica e non esiste una soluzione rapida. Vi sono stati degli sviluppi positivi, ma ovviamente serve una risposta sistemica al problema. Non è facile, ma è oltremodo necessario. In questo ambito il nostro partner nella ricerca di soluzioni ovviamente è l'Italia, ma occorre senz'altro anche cooperare con le autorità regionali.</p>
      <p sl="en">Pertanto attendo con impazienza la valutazione sulla proposta del nuovo piano sulla gestione dei rifiuti che spero sinceramente corrisponda alle nostre aspettative. Il piano sarà analizzato dai miei servizi, dagli esperti, e posso assicurarvi che agiremo in modo da garantire che l'Italia sia trattata al pari di ogni altro Stato membro, poiché è assolutamente fondamentale preservare la fiducia tra Stati membri.</p>
      <p sl="en">Di conseguenza, quando si parla di questo genere di questioni, il mio approccio in effetti può essere espresso in quattro parole. Intendo usare rigore per essere d’aiuto e voglio essere rigorosamente d’aiuto. L'idea è certamente quella di non arrivare alle multe. Come è stato detto da alcuni deputati, vogliamo che i problemi siano risolti, ma arriveremo a comminare le sanzioni pecuniarie se non rimarrà altra alternativa, poiché anche questo tipo di atteggiamento rientra nei miei doveri.</p>
      <p sl="en">Pertanto mi sto adoperando veramente al massimo nella cooperazione con le autorità italiane al fine di individuare soluzioni adeguate. È questa la mia sincera speranza. In definitiva è in gioco la salute dei cittadini italiani e l'ambiente in Italia.</p>
      <p sl="en">La seconda questione di cui intendo parlare si ricollega alla direttiva quadro sui rifiuti. È una direttiva nuova che è stata adottata di recente. Il testo prevede molto chiaramente l’obbligo per tutti i paesi di introdurre per legge una gerarchia sui rifiuti. Pertanto, parte dei rifiuti non devono essere considerati tali, bisogna passare al riciclo, al riutilizzo, alla rigenerazione energetica e, come ultima possibilità, al deposito in discarica.</p>
      <p sl="en">È questo il quadro che emerge dalla relazione che sarà pubblicata domani sull'efficienza degli Stati membri dell'UE. Il documento indica le tendenze dello smaltimento in discarica dei rifiuti urbani, in quanto i migliori dati di cui disponiamo si riferiscono a questa categoria.</p>
      <p sl="en">Che lo si voglia credere o no, in cinque Stati membri lo smaltimento in discarica si attesta al di sotto del 5 per cento dei rifiuti urbani, ma vi sono anche sette Stati membri in cui tale tipo di smaltimento rappresenta l'80 per cento, quindi il panorama in Europa è molto variegato in questo ambito. Si tratta di una questione che va certamente affrontata. Questo quadro si riferisce al periodo tra il 1995 ed il 2007. Balza subito all'occhio che, se esiste una volontà, i paesi possono cambiare. Se si organizzano in maniera adeguata, possono veramente operare un cambiamento.</p>
      <p sl="en">Fondamentalmente, l'Europa si trova divisa in due: una parte che vede i rifiuti come un problema ed una parte che vede i rifiuti come grande opportunità di ricavarne delle risorse e per generare nuovi profitti finanziari, come dimostra la realtà dei fatti. Sono venuto a conoscenza di molti casi in cui si è dovuto indire un appalto pubblico per assegnare la funzione di raccolta a fronte del gran numero di candidati che volevano ritirare i rifiuti per poi usarli. Ad ogni modo, affinché possano essere usati, i rifiuti devono essere differenziati sin dall'inizio. Questo è un passaggio fondamentale e assolutamente essenziale.</p>
      <p sl="en">Infine, desidero rispondere all'onorevole deputato che ha invitato ad una maggiore cautela sui problemi connessi alla gestione dei rifiuti anche in altri paesi dell'Unione. Nei casi di violazione per settore relativi al 2009, i rifiuti rappresentano il 19 per cento, l'acqua il 20 per cento, la natura il 19 per cento e l'aria il 16 per cento, il resto corrisponde a percentuali più basse. Stiamo analizzando orizzontalmente tutti i problemi di attuazione e ci muoveremo decisamente in questa direzione. Posso garantirvi che sarà questo il nostro compito anche il futuro.</p>
      <p sl="en">Per concludere, faremo davvero del nostro meglio, voi in qualità di deputati al Parlamento europeo ed io nella veste di Commissario per l'ambiente affinché in Europa si diffonda rapidamente il concetto che i rifiuti costituiscono un'opportunità per il futuro. Ne abbiamo disperatamente bisogno nel contesto delle risorse limitate con cui con cui siamo sempre più costretti a fare i conti nella nostra quotidianità. L'efficienza delle risorse è l'etichetta che si può affiggere al problema e si colloca al cuore della competitività futura dell'Europa. Se non mi credete, chiedetemelo tra dieci anni. Posso assicurarvi che la situazione volgerà in questo senso.</p>
    </intervention>
    <intervention id="2-650-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà durante la prossima tornata.</p>
    </intervention>
  </section>
  <section id="creitem24" title="18. Violazione della libertà di espressione e discriminazione sulla base dell'orientamento sessuale in Lituania (discussione)">
    <intervention id="2-652-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la discussione su:</p>
      <p sl="unknown">l'interrogazione orale alla Commissione sulla violazione della libertà di espressione e discriminazioni sulla base dell'orientamento sessuale in Lituania, di Renate Weber, Sophia in 't Veld, Leonidas Donskis, Cecilia Wikström, Alexander Alvaro, Sonia Alfano, Gianni Vattimo, Sarah Ludford, Ramon Tremosa i Balcells, a nome del gruppo ALDE (O-0190/2010 - B7-0669/2010),</p>
      <p sl="unknown">l'interrogazione orale alla Commissione sulla violazione della libertà di espressione e discriminazione fondata sull'orientamento sessuale in Lituania, di Ulrike Lunacek, a nome del gruppo Verts/ALE (O-0204/2010 - B7-0803/2010),</p>
      <p sl="unknown">l'interrogazione orale alla Commissione sulla violazione della libertà di espressione e discriminazioni sulla base dell'orientamento sessuale in Lituania, di Cornelis de Jong, a nome del gruppo GUE/NGL (O-0207/2010 - B7-0804/2010),</p>
      <p sl="unknown">l'interrogazione orale alla Commissione sulla violazione della libertà di espressione e discriminazione sulla base dell'orientamento sessuale in Lituania, di Michael Cashman, Monika Flašíková Beňová, Claude Moraes, a nome del gruppo S&amp;D (O-0216/2010 - B7-0005/2011).</p>
    </intervention>
    <intervention id="2-653-000" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">autore. – Signora Presidente, oggi siamo discutendo, e non è la prima volta, di una legge che potrebbe essere approvata dal parlamento lituano e che potrebbe avere conseguenze potenzialmente molto pesanti sulle condizioni delle persone lesbiche, omosessuali, bisessuali e transgender (LGBT) in Lituania. Credo sia davvero deplorevole che si stia discutendo di nuovo di questo tema, visto che il Parlamento ha già approvato una risoluzione in materia.</p>
      <p sl="en">Reputo che la risoluzione che abbiamo proposto e che sarà votata domani sia molto chiara. Invitiamo i nostri colleghi lituani a riflettere ulteriormente su questo tema e ad accertarsi che qualunque sia la legge che approveranno, essa non sia discriminatoria nei confronti delle persone LGBT.</p>
      <p sl="en">Non ho molto da dire sulla risoluzione, ma mi sembra stia emergendo sempre più chiaramente che l’Unione europea ha bisogno di strumenti giuridici più forti che garantiscano il rispetto dei diritti fondamentali. Recentemente abbiamo discusso della controversa legge ungherese sui mezzi di comunicazione e ora stiamo affrontando problematiche molto simili.</p>
      <p sl="en">Abbiamo affermato questi principi – valori condivisi da 500 milioni di cittadini – nei trattati europei ma, quando si tratta poi di applicarli nella pratica, non mancano le difficoltà. Per questo, signora Commissario, vorrei sentire il suo punto di vista sulla nostra proposta di pubblicare una tabella di marcia europea per i diritti delle persone LGBT. L’Unione europea in passato ha fatto molto per l’uguaglianza di genere, per la quale vengono in effetti pubblicate regolarmente tabelle di marcia. Disponiamo di ogni sorta di strategia per combattere il razzismo e la xenofobia, per combattere l’esclusione sociale e per rafforzare i diritti fondamentali, ma non per le persone LGBT. Credo che sia urgente e assolutamente necessario disporre di una strategia di questo tipo, tesa a combattere pregiudizio, ignoranza, discriminazione e odio e a rafforzare i diritti delle persone LGBT.</p>
      <p sl="en">Molti sono gli esempi che illustrano il problema. Oggi stiamo discutendo degli emendamenti presentati al parlamento lituano. Questa discussione però non deve farci dimenticare che l’omofobia esiste in tutti gli Stati membri.</p>
      <p sl="en">Vorrei segnalare un altro fatto, signora Commissario, e sentire il suo parere in merito alla politica europea in materia di asilo: in uno Stato membro, che ora non citerò le persone che chiedono asilo perché perseguitate a causa del loro orientamento sessuale sono obbligate a sottoporsi al cosiddetto test fallometrico, che è particolarmente umiliante. È una pratica che non può e non deve assolutamente trovare posto nell’Unione europea e vorrei sentire cosa intende fare la Commissione in proposito.</p>
    </intervention>
    <intervention id="2-654-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="en">autore. – Signora Presidente, la mia collega, onorevole in ’t Veld, ha già esposto il contenuto della risoluzione ed io condivido in tutto e per tutto la domanda che le ha rivolto, signora Commissario: perché non pubblicare una tabella di marcia per i diritti delle persone LGBT nell’Unione europea?</p>
      <p sl="en">Vorrei però seguire una prospettiva diversa sperando in questo modo di convincere i colleghi che non hanno ancora deciso di votare a favore della risoluzione. Sa una cosa? La scorsa estate, quattro europarlamentari (la sottoscritta, l’onorevole in ’t Veld, l’onorevole Cashman e l’onorevole Fjellner), in rappresentanza di quattro gruppi, quindi la maggioranza del Parlamento, sono stati in Lituania, in occasione del primo Baltic Pride programmato a Vilnius, con l’obiettivo di sostenere e assicurare maggiore riconoscimento alle persone lesbiche, gay, bisessuali e transgender in questa città. Noi eravamo presenti e sotto la bandiera europea abbiamo detto a tutti: “questa bandiera ci protegge, protegge le persone lesbiche, gay, bisessuali e transgender, anche in Lituania”.</p>
      <p sl="en">Ma a questo punto che cosa succederebbe a noi e ai lituani che l’anno prossimo magari potrebbero volere manifestare a favore della parità dei nostri diritti a Vilnius nel caso in cui questa legge fosse approvata al Seimas? Potrebbero ricevere una multa fino a 2 900 euro per pubblica promozione dell’orientamento sessuale, in questo caso l’omosessualità, perché immagino che tutto ciò non si applichi all’eterosessualità. Ma è davvero questo che questo Parlamento vuole? È davvero questo che il parlamento lituano vuole, il parlamento di un paese che 20 anni fa lottava per la propria libertà, una libertà per la quale hanno combattuto anche lesbiche e gay?</p>
      <p sl="en">Mi fa molto piacere che il Presidente lituano, Dalia Grybauskaitė, peraltro ex Commissario, e il governo della Lituania abbiano già dichiarato che la legge proposta viola gli obblighi nazionali emananti sin dalla costituzione del paese. Spero sia chiaro a tutti che forme diverse di sessualità, di orientamento sessuale, di stili di vita hanno fatto parte di tutte le culture e di tutte le società e quindi anche di quelle lituane. Il tentativo di nascondere queste realtà ai giovani non è altro che un esempio di incitamento all’odio, a espressioni di odio e a reati di stampo razziale. Credo che nessuno voglia assistere a fenomeni di questo tipo né in questo Parlamento né al parlamento lituano.</p>
      <p sl="en">Spero che la risoluzione incontri il sostegno del Parlamento e del Commissario. Anche se non ne abbiamo bisogno, me lo auguro.</p>
    </intervention>
    <intervention id="2-655-000" speaker_id="96748" name="Dennis de JONG" is_mep="True" mode="spoken" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">autore. – Signora Presidente, vorrei aggiungere la mia voce a quella degli oratori precedenti, sottolineando al contempo un altro aspetto del problema: l’introduzione degli emendamenti proposti potrebbe avere gravi conseguenze per molti e non solo per la comunità LGBT in Lituania. È l’ennesimo esempio di una legge che potrebbe essere utilizzata per negare il riconoscimento di unioni civili e matrimoni di coppie dello stesso sesso provenienti da altri Stati membri. Ne abbiamo già discusso in quest’Aula, nel settembre dello scorso anno e, dato che alcune domande erano rimaste allora senza risposta, noi e altri europarlamentari abbiamo inviato una lettera per richiedere chiarimenti. Il Commissario ci ha cui risposto dicendo, tra le altre cose, che il diritto di soggiorno di queste coppie è riconosciuto dalla legislazione europea. Le vorrei rivolgere questa domanda: diffiderete anche la Lituania nel caso in cui uno dei partner della coppia non sia cittadino di uno Stato membro? Gradirei una risposta precisa.</p>
      <p sl="nl">Ho letto nel programma di lavoro della Commissione che, nel 2013, la Commissione elaborerà una proposta legislativa sul riconoscimento reciproco degli effetti di alcuni atti di stato civile. La mia domanda è questa: la proposta include anche il riconoscimento reciproco dei matrimoni e delle unioni civili? Se così fosse, la notizia di per sé è sicuramente buona, ma perché dobbiamo aspettare fino al 2013?</p>
      <p sl="nl">La Commissione ha annunciato l’adozione delle misure necessarie dopo che i suoi funzionari avranno esaminato la legislazione lituana. Ecco quindi la mia domanda: l’esame è già stato condotto? In quest’analisi, i vostri funzionari hanno valutato quelle che potrebbero essere le conseguenze per il riconoscimento delle coppie dello stesso sesso provenienti da altri Stati membri?</p>
      <p sl="nl">Quali azioni intraprenderà la Commissione nei confronti della Lituania e come si comporterà per esempio con la Romania, la cui legislazione esclude esplicitamente il riconoscimento?</p>
      <p sl="nl">Infine, signora Commissario, in occasione della discussione di settembre, ci aveva promesso una rapida risposta alla relazione dell’Agenzia europea dei diritti fondamentali sull’omofobia. Nella sua lettera ha fatto però riferimento solamente alla relazione annuale della Commissione. Non crede che, alla luce degli sviluppi in Lituania, questo tema dovrebbe meritare maggiore attenzione? Ci può promettere che la Commissione pubblicherà al più presto una relazione distinta sull’omofobia nell’Unione europea?</p>
    </intervention>
    <intervention id="2-656-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">autore. – Signora Presidente, francamente devo dire che non capisco cosa stia accadendo in Lituania o meglio devo esprimere tutta la nostra indignazione e delusione per quanto sta avvenendo.</p>
      <p sl="sk">Proprio quando sembra che nell’Unione europea si stiano facendo progressi, se non altro perché sappiamo quali sono i diritti umani fondamentali, da uno Stato membro ci arriva un segnale che ci smentisce seccamente</p>
      <p sl="sk">Sentire la necessità di vietare per legge, per esempio, la promozione di relazioni diverse dalle relazioni eterosessuali ci sembra un incredibile passo indietro che vanifica tutti i risultati raggiunti in materia di diritti umani negli ultimi anni dal Parlamento europeo in cooperazione con la Commissione.</p>
      <p sl="sk">La tutela della salute mentale dei bambini non è che un vergognoso pretesto usato da politici insicuri. Dobbiamo e vogliamo proteggere i bambini, ma dobbiamo proteggerli dalla violenza e dalla povertà, e vogliamo garantire loro istruzione, sicurezza e sviluppo personale. Tutti noi, o comunque la maggior parte, sappiamo sulla base della nostra stessa esperienza che né le manifestazioni di affetto e di amore né la promozione di relazioni diverse dalle relazioni eterosessuali possono in alcun modo danneggiare i bambini.</p>
      <p sl="sk">Sono fermamente convinta che al giorno d’oggi non sia più opportuno continuare a discutere con quanti continuano a seguire simili idee, signora Commissario, né continuare a spiegare loro le stesse cose, a spiegare loro che sono convinzioni così drammaticamente sbagliate.</p>
      <p sl="sk">Dobbiamo agire con determinazione e affermare senza alcuna ambiguità che i tentativi di fare passare una legislazione omofoba sono contrari ai principi fondamentali dell’Unione europea e chiaramente in contrasto con i trattati, con la Carta dei diritti umani fondamentali e con la Convenzione europea dei diritti dell’uomo. Questo atteggiamento viola la libertà di espressione e di informazione o la libertà di riunione e non rispetta il divieto di discriminazione sulla base dell’orientamento sessuale.</p>
      <p sl="sk">Vorrei rivolgerle una domanda, signora Commissario: nel caso in cui questa legge dovesse essere approvata, la Commissione avvierà una procedura di infrazione nei confronti della Lituania?</p>
    </intervention>
    <intervention id="2-657-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, vorrei innanzi tutto sottolineare che la Commissione respinge inequivocabilmente l’omofobia in quanto palese violazione della dignità umana.</p>
      <p sl="en">Per questo motivo, il 22 novembre 2010, sono stata in Lituania e ho parlato con il Presidente, Dalia Grybauskaitė, e con il ministro della Giustizia in merito al progetto di emendamento al codice amministrativo che introduce un nuovo reato, passibile di sanzione pecuniaria, per “la pubblica promozione di relazioni omosessuali o il suo finanziamento”, nonché la proposta correlata per la modifica del codice penale.</p>
      <p sl="en">Secondo le più recenti informazioni, l’approvazione da parte del parlamento lituano di questo progetto di emendamento al codice amministrativo è stata rinviata probabilmente alla prossima primavera. Il progetto è pertanto ancora in fase di discussione.</p>
      <p sl="en">La Commissione sta esaminando le proposte di emendamento ai codici amministrativo e penale lituani, nonché ad altre normative lituane, al fine di verificarne la conformità con il diritto dell’Unione europea in materia.</p>
      <p sl="en">Nel 2009, la Commissione ha espresso alle autorità lituane gravi preoccupazioni rispetto alla compatibilità con il diritto dell’Unione europea e i diritti fondamentali della legge lituana sulla tutela dei minori sugli effetti dannosi della pubblica informazione. A seguito dell’intervento della Commissione, la legge è stata emendata nel dicembre 2009.</p>
      <p sl="en">La legge definisce dannose per i minori le informazioni che esprimono disprezzo per i valori della famiglia, incoraggiano la possibilità di contrarre matrimonio e formare una famiglia secondo modalità diverse da quelle sancite dalla costituzione della Repubblica di Lituania e dal codice civile della Repubblica di Lituania. L’applicazione pratica di questa legge potrebbe porre alcuni ostacoli in termini di conformità con le direttive sul commercio elettronico e sui servizi di media audiovisivi e con il principio di non discriminazione. La Commissione sta proseguendo il proprio lavoro di verifica.</p>
      <p sl="en">Secondo le indicazioni in mio possesso, un emendamento alla legge sull’informazione, entrato in vigore il 18 ottobre 2010, stabilisce che la pubblicità e la comunicazione commerciale audiovisiva non devono contenere manifestazioni o promozione dell’orientamento sessuale. Se tali disposizioni dovessero rimanere in questa legge, avremmo gli stessi problemi in termini di conformità con la direttiva sui servizi di media audiovisivi e una possibile violazione dell’articolo 21 della Carta dei diritti fondamentali dell’Unione europea.</p>
      <p sl="en">Nel maggio del 2010, la Commissione ha scritto al governo lituano esprimendo le proprie preoccupazioni in merito alla sospensione all’ultimo minuto della manifestazione Baltic Gay Pride. Credo ve ne ricordiate. In quella lettera ribadivamo che il diritto di riunione pacifica, come stabilito dalla Convenzione europea per la salvaguardia dei diritti dell’uomo e dall’articolo 12 della Carta, è uno dei principi fondanti dell’Unione. A seguito di tale intervento, il Baltic Gay Pride si è tenuto l’8 maggio 2010: si tratta dell’evento cui ha già fatto riferimento un altro oratore.</p>
      <p sl="en">Per quanto riguarda una possibile strategia europea sulla lotta contro l’omofobia, la priorità della Commissione è di fare in modo che la normativa dell’Unione sia pienamente conforme alla Carta dei diritti fondamentali dell’Unione europea, compreso l’articolo 21 che vieta le discriminazioni fondate sull’orientamento sessuale. Come si intende raggiungere questo obiettivo è stato chiaramente spiegato nella comunicazione della Commissione sulla strategia per un’attuazione effettiva della Carta dei diritti fondamentali, adottata il 9 ottobre 2010. In primavera riprenderemo questo punto nella relazione annuale sull’applicazione della Carta che riguarda anche i progressi in termini di applicazione dell’articolo 21.</p>
      <p sl="en">Secondo questa logica, il test fallometrico, in quanto procedura prevista dalla politica in materia di asilo, è naturalmente soggetto al diritto dell’Unione europea e segnatamente all’articolo 21 della Carta che vieta le discriminazioni fondate sull’orientamento sessuale. Questo significa che, se nel diritto europeo o nella sua applicazione a livello nazionale, c’è una discriminazione, l’Unione è autorizzata ad intervenire. È ovvio che l’Unione può intervenire in situazioni simili.</p>
      <p sl="en">Per concludere, vorrei ribadire il forte impegno della Commissione nella lotta contro l’omofobia e la discriminazione basata sull’orientamento sessuale. In tale contesto, la Commissione si avvarrà di tutte le competenze conferitele dai trattati.</p>
      <p sl="en">Per quanto concerne il riconoscimento dello stato civile, non intendiamo proporre alcuna normativa che possa interferire con il diritto di famiglia sostanziale degli Stati membri o modificare le definizioni nazionali di matrimonio. Vale il principio di sussidiarietà. Il nostro Libro verde sul riconoscimento dello stato civile è pensato per le situazioni transfrontaliere (ad esempio in riferimento a certificati di nascita) non riguarda il riconoscimento dei matrimoni tra persone dello stesso sesso. Non dobbiamo fare confusione: spetta agli Stati membri stabilire una definizione di matrimonio. Spetta invece all’Unione europea consentire la libera circolazione e la non discriminazione. Sono due cose completamente diverse. Così prevede il diritto europeo e questo viene applicato nella realtà.</p>
    </intervention>
    <intervention id="2-658-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">a nome del gruppo PPE. – Signora Presidente, il PPE è impegnato a difendere i valori e i principi fondanti dell’Unione europea, in particolare il rispetto dei diritti umani. L’Europa deve lottare contro ogni forma di discriminazione, compresa quella sulla base dell’orientamento sessuale. Al contempo, dobbiamo rispettare il diritto di qualsiasi democrazia, nella misura in cui rispetta i diritti umani e il principio di non discriminazione, di discutere, modificare e approvare leggi nazionali, senza interferire con i dibattiti dei parlamenti nazionali, senza violare il principio di sussidiarietà e senza agire o condannare prima del dovuto uno Stato membro.</p>
      <p sl="en">Non ci piace l’idea di condannare uno Stato membro, soprattutto perché, in questo caso specifico, gli emendamenti proposti non sono stati votati dal parlamento lituano e sono ancora oggetto di studio da parte delle autorità nazionali. Inoltre, gli emendamenti proposti sono già stati giudicati non conformi al diritto europeo dalle stesse autorità lituane, che hanno dichiarato di intervenire per porre rimedio alla situazione e per rispettare il principio di non discriminazione sulla base dell’orientamento sessuale. È quindi probabile che questa proposta di legge alla fine non entri nemmeno più in vigore in Lituania e non c'è quindi ragione di condannare questo Stato membro.</p>
      <p sl="en">Per concludere, spero che il PPE domani possa comunque appoggiare la risoluzione comune a condizione che non condanni nessuno Stato membro e a condizione che sia modificata e resa più equilibrata.</p>
    </intervention>
    <intervention id="2-659-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signora Presidente, spero davvero che la Lituania tragga qualche insegnamento dall’esperienza del Regno Unito, che ha avuto i suoi problemi a causa di una legge che vietava la promozione dell’omosessualità nelle scuole. David Cameron, allora leader conservatore e ora Primo ministro, 18 mesi fa ha dichiarato che il suo partito aveva sbagliato a sostenere quella legge del 1988, successivamente abrogata. David Cameron ha anche previsto che il primo Primo ministro britannico gay dichiarato sarebbe stato un tory . Vedremo, ma questa è la sua previsione.</p>
      <p sl="en">Nel giro di due decenni, si potrebbe assistere ad un profondo cambiamento di mentalità. Questa trasformazione, che il mio collega, onorevole Tannock, conosce molto bene e questo spostamento del centro-destra si riflettono in una risoluzione del PPE piuttosto modesta e moderata così come nelle osservazioni introduttive dell’onorevole Busuttil. Confido che il PPE possa aderire alla risoluzione principale se nella votazione di domani la maggior parte degli emendamenti da loro proposti sarà accettata.</p>
      <p sl="en">Le cose nel Regno Unito sono cambiate così tanto che i proprietari di una piccola pensione oggi sono stati obbligati a risarcire una coppia gay a cui avevano negato l’ospitalità, in violazione della legge. Come ha osservato il giudice, i proprietari della pensione erano assolutamente liberi di esprimere o discutere le loro opinioni personali sull’omosessualità, ma non potevano assolutamente discriminare sulla base di tali opinioni. Le leggi proposte in Lituania comprometterebbero il diritto di parola, di discussione e di riunione.</p>
      <p sl="en">Vietare la promozione o l’informazione sull’omosessualità potrebbe avere un effetto raggelante sulla libertà di parola e di discussione, come ha segnalato l’Agenzia dei diritti fondamentali. Mi associo all’onorevole in ’t Veld che nel chiedere una tabella di marcia dell’Unione europea per combattere omofobia e discriminazione ed esorto i colleghi di tutte le formazioni del Parlamento a unirsi in sostegno dei diritti umani.</p>
    </intervention>
    <intervention id="2-660-000" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="nl">a nome del gruppo Verts/ALE. – Signora Presidente, non è la prima volta che la Lituania viola i valori fondamentali dell’Unione europea e il trattato. Il parlamento lituano sembra diventare sempre più spudorato nel modo in cui limita i diritti degli omosessuali.</p>
      <p sl="nl">Dobbiamo intervenire per fermarlo. I valori e le leggi dell’Unione europea non possono essere trattati come un menu à la carte , questo sì, quell’altro no. Chiunque voglia diventare e rimanere membro dell’Unione europea deve rispettare tutta la nostra legislazione e questo vale per la Lituania, come anche per la Francia e i Paesi Bassi. Mettiamo il caso che prima o poi i Paesi Bassi, per esempio, inizino a manipolare i diritti dei migranti; dovremmo e dobbiamo intervenire. Se non lo faremo, nessuno nell’Unione si sentirà davvero protetto.</p>
      <p sl="nl">Mi fa piacere che il Commissario abbia immediatamente avviato un’analisi giuridica a cui spero sarà dato presto seguito. Non possiamo certo accettare una situazione in cui le persone prima sono vittime di queste leggi e poi sono costrette a recarsi negli Stati membri vicini per chiedere il rispetto dei loro diritti di cittadini europei per il tramite della Corte europea dei diritti dell’uomo.</p>
    </intervention>
    <intervention id="2-661-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, l’Unione europea è fondata sul principio per il quale tutti i suoi cittadini godono degli stessi diritti e delle stesse libertà. Qualsiasi paese voglia diventare uno Stato membro dell’Unione europea deve impegnarsi a rispettare tale principio e a sottoscrivere la CEDU, soprattutto per quanto riguarda l’orientamento sessuale.</p>
      <p sl="en">Quando la Lituania ha aderito all’Unione europea sette anni fa, si è impegnata a rispettare i nostri valori comuni di tolleranza e uguaglianza. Da allora è entrata in vigore la Carta dei diritti fondamentali dell’Unione europea – e credo i suoi articoli 12 e 21 – ad ulteriore garanzia, a livello istituzionale nell’Unione europea, del divieto di discriminazione sulla base dell’orientamento sessuale.</p>
      <p sl="en">In quanto portavoce per il mio partito e del mio gruppo per le tematiche relative ai diritti dell’uomo all’esterno dell’Unione europea, posso affermare categoricamente che il gruppo ECR sostiene e approva i principi di uguaglianza, tolleranza e diversità ovunque.</p>
      <p sl="en">Molti europei hanno tuttavia un atteggiamento tradizionale rispetto all’omosessualità, spesso sulla base delle loro convinzioni religiose. Così come cerchiamo di sostenere la legge a tutela dei diritti delle persone LGBT, dovremmo anche fare in modo che chi desideri esprimere rispettosamente opinioni contrarie, entro i limiti della legge sulla libertà di parola, lo possa fare.</p>
      <p sl="en">La società lituana rimane senza dubbio nel suo complesso conservatrice e dobbiamo capirlo. Tutti hanno diritto ad avere la propria opinione, ma a livello istituzionale e giuridico, non possiamo scendere a compromessi sul principio di uguaglianza. L’uguaglianza è un marchio distintivo della nostra società progressista in Europa e credo che le tutele giuridiche e i diritti individuali garantiti dall’Unione europea abbiano esercitato un effetto calamita per paesi come la Lituania, una volta emersi dal dominio totalitario comunista.</p>
      <p sl="en">Esorto pertanto le autorità lituane a riflettere sul fatto che l’Unione europea è impegnata nella prevenzione dell’emarginazione, della denigrazione e della prosecuzione delle minoranze, fenomeni tanto comuni in Europa durante la prima metà del XX secolo. La Commissione deve esaminare questa proposta di legge lituana e pronunciarsi in merito alla sua compatibilità o meno con il diritto dell’Unione europea, anche se, come rilevato dall’onorevole Busuttil, è possibile che non diventi legge, dato che la Lituania è una democrazia ed è assolutamente consapevole di quanti e quali problemi solleveremo durante la discussione di stasera.</p>
    </intervention>
    <intervention id="2-662-000" speaker_id="96669" name="Joe HIGGINS" is_mep="True" mode="spoken" nationality="Ireland" birth_date="20-05-1949" birth_place="Ciarraí" p_group="Confederal Group of the European United Left - Nordic Green Left" m_state="IE">
      <p sl="en">a nome del gruppo GUE/NGL. – Signora Presidente, la legge proposta, tesa a vietare quella che viene definita la pubblica promozione delle relazioni omosessuali, in Lituania è un altro pretesto per calpestare i diritti delle persone gay, lesbiche, transgender e bisessuali.</p>
      <p sl="en">È una crudele ironia che un paese che si è liberato dal giogo della dittatura stalinista solo 20 anni fa, ora si ritrovi a ripetere uno dei numerosi crimini commessi da quello stesso sistema: la negazione del diritto delle persone di vivere liberamente e in pace secondo la propria identità sessuale.</p>
      <p sl="en">Apprezzo il coraggio delle centinaia di omosessuali e loro sostenitori che hanno sfidato la campagna di odio messa in atto per impedire la sfilata in occasione del Baltic Pride nella capitale lituana, Vilnius, nel maggio dello scorso anno. È rivoltante vedere politici di destra in Lituania cercare un capro espiatorio negli omosessuali. L’establishment politico di quel paese ha miseramente tradito il proprio popolo, in particolare i giovani. Proprio come è successo in Irlanda, il capitalismo di mercato e la speculazione finanziaria hanno devastato le economie degli Stati baltici, compresa la Lituania, dove la disoccupazione è balzata al 18 per cento e la disoccupazione giovanile ha raggiunto il tasso sconcertante del 35 per cento. In queste circostanze, servirsi delle minoranze, compresi gli omosessuali, come capro espiatorio è una pratica consueta e cinica per distogliere l’attenzione dai fallimenti dell’establishment .</p>
      <p sl="en">Proprio come nella campagna di odio contro gli omosessuali in Uganda, la campagna omofobica in Lituania cerca di insinuare che gli omosessuali rappresentino una minaccia per i bambini, suggerendo il sospetto di abusi sessuali sui bambini. È una calunnia perniciosa pensata per confondere e ingannare; è una calunnia che può addirittura distogliere l’attenzione dei genitori dai pericoli veri, quando si tratta di proteggere i loro figli. Vengo dall’Irlanda e posso purtroppo confermare che le minacce ai bambini vengono tradizionalmente dall’interno delle istituzioni nelle quali si pensa dovrebbero essere al sicuro, da certe famiglie e da certe aree della chiesa cattolica.</p>
      <p sl="en">È riprovevole che i giovani in Lituania, nel momento in cui sono alle prese con lo sbocciare della loro sessualità – che è già di per sé un momento difficile – debbano convivere con un clima di intolleranza e di paura. Dovremmo pertanto difendere in uno spirito di solidarietà il diritto di tutti in Lituania, in Russia, in tutta l’Unione europea e altrove, di vivere in pace e secondo la propria identità.</p>
    </intervention>
    <intervention id="2-663-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Signora Presidente, il messaggio principale che emerge dagli interventi rivela che alcuni colleghi suppongono che le modifiche proposte comportino una discriminazione nei confronti degli omosessuali, anche se non ne sono certi. È solo un’ipotesi. Mi viene in mente il film Minority Report , in cui la polizia locale si avvale di chiaroveggenti per condannare le persone prima ancora che avessero commesso un reato.</p>
      <p sl="bg">La Lituania si trova proprio in questa posizione: viene condannata per qualcosa che non ha ancora fatto. E qui sorge un altro problema centrale che ci ossessionerà per gli anni a venire: il conflitto tra i diversi diritti dei vari gruppi.</p>
      <p sl="bg">Sapete per esempio che il diritto di riunione di cui stiamo discutendo ora non è illimitato né assoluto: un’assemblea deve essere pacifica e deve svolgersi in determinate condizioni che non minaccino l’ordine pubblico.</p>
      <p sl="bg">So che questo va oltre il contesto del caso specifico di cui stiamo discutendo, ma non dimenticate che in futuro, questi conflitti tra diritti diventeranno sempre più spesso un problema enorme per l’Unione europea e che, se continueremo ad estendere la portata dei cosiddetti diritti e libertà dei cittadini, raggiungeremo un punto in cui dovremo decidere quali diritti e libertà prevalgono su altri.</p>
    </intervention>
    <intervention id="2-664-000" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Signora Presidente, in Lituania attualmente si parla, da una parte, del diritto di ogni governo democraticamente eletto di elaborare le proprie leggi nel proprio paese e, dall’altra, dell’obbligo di rispettare i diritti umani tutelati dal diritto dell’Unione europea e dalle convenzioni internazionali. Il Parlamento europeo ha sicuramente, tra gli altri, anche il compito di esaminare ogni caso in cui si possa configurare una violazione dei diritti umani, in ragione, per esempio dell’appartenenza a determinati gruppi sociali. Il Parlamento ha proposto risoluzioni in materia in numerose occasioni, opponendosi sempre alla violazione di questi diritti.</p>
      <p sl="pl">La discussione odierna nasce anche dal timore che l’emendamento alla legge lituana proposto possa condurre alla limitazione, per esempio, della libertà di parola in Lituania a causa dell’orientamento sessuale. È un timore fondato perché il Parlamento europeo ha ripetutamente individuato e segnalato casi di trattamento selettivo dei diritti umani da parte del governo nazionale in Lituania. Mi riferisco in particolare alle minoranze etniche, che la legge lituana non tratta conformemente al principio di uguaglianza in termini di diritti a loro garantiti. È per questo opportuno rilevare che i progetti di legge di un paese dovrebbero rispettare determinati standard e il diritto dell’Unione europea, che garantisce parità di trattamento a determinate minoranze, incluse le minoranze etniche.</p>
    </intervention>
    <intervention id="2-665-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signora Presidente, , nell’ambito della discussione odierna su un tema sensibile per il mio paese, la Lituania, vorrei sottolineare che, in quanto Stato membro dell’Unione europea, la Lituania rispetta le libertà, i diritti umani e i valori dell’Unione europea. Purtroppo, vi sono stati casi in cui singoli deputati al parlamento lituano hanno proposto leggi che violano i diritti umani e discriminano certi cittadini. Tengo comunque a precisare che, mercoledì scorso, il governo lituano ha espresso parere contrario alla proposta discussa al parlamento lituano per l’introduzione di sanzioni per la pubblica promozione delle relazioni omosessuali, perché contravviene al diritto internazionale e dell’Unione europea, nonché alle disposizioni della costituzione della Repubblica di Lituania, ed è considerata una discriminazione fondata sull’orientamento sessuale. Avendo ratificato il trattato di Lisbona, la Lituania deve rispettare la Carta dei diritti fondamentali dell’Unione europea, che vieta qualsiasi forma di discriminazione, compresa quella sulla base dell’orientamento sessuale. Il progetto di legge è stato condannato dal Presidente della Repubblica di Lituania, Dalia Grybauskaitė. Vorrei Gli emendamenti proposti nel progetto di legge non sono ancora stati approvati dal parlamento lituano. e la commissione per i diritti umani del parlamento lituano deve ancora presentare le proprie conclusioni in merito. Spero che la Lituania tenga conto delle critiche espresse dall’Unione europea e a livello internazionale, del parere negativo del governo della Repubblica di Lituania e della risoluzione del Parlamento europeo e mi auguro che il parlamento lituano abbia la volontà politica di respingere questa proposta di legge che violerebbe le libertà e i diritti dell’uomo. Spero davvero si ponga fine a qualsiasi discriminazione, compresa quella sulla base dell’orientamento sessuale.</p>
    </intervention>
    <intervention id="2-666-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Signora Presidente, credo sia piuttosto chiaro che il messaggio che vogliamo trasmettere ai deputati del parlamento lituano – e non solo a loro, ma anche a quanti si permettono ancora di discutere di fatti così basilari – è più urgente che mai. Dobbiamo ricordare ad alcuni colleghi due elementi fondamentali che forse hanno dimenticato: il primo è che l’omosessualità non è più classificata come malattia mentale; il secondo, che è qui particolarmente pertinente, è che nessuna ricerca affidabile indica che informare i bambini sull’omosessualità possa incidere sul loro orientamento sessuale.</p>
      <p sl="en">Questi sono i fatti e nessun testo giuridico o nessuna legge proposta può contraddirli. Domani con il nostro messaggio vorremo semplicemente ricordare ai nostri colleghi che questi temi non devono più essere oggetto di discussione. Per questo dobbiamo approvare la risoluzione e sostenere gli sforzi del Presidente della Lituania per fermare quanto sta accadendo. Ma insisto: il messaggio non è rivolto solo ai lituani, ma anche a quanti pensano ancora che ogni tanto sia il caso di discutere di questi temi.</p>
    </intervention>
    <intervention id="2-667-000" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Signora Presidente, mi sembra che non ci sia al mondo un parlamento più sensibile del Parlamento europeo al tema della protezione dei diritti delle minoranze sessuali. La legge lituana, che è stata malamente riportata nella risoluzione oggetto della votazione, non è stata ancora promulgata. Il Parlamento europeo sta già iniziando a criticare uno dei suoi Stati membri. Credo che non dovremmo interferire con il processo legislativo in Lituania, che è uno Stato sovrano.</p>
      <p sl="pl">Dobbiamo sicuramente avere maggiore fiducia nei confronti del processo legislativo in Lituania e cercare di capire i deputati al parlamento lituano che attualmente stanno richiedendo una maggiore tutela dei bambini e dei giovani contro un’esposizione spesso aggressiva a materiali con un contenuto sessuale. È una discussione del tutto naturale che sembra però trascurare completamente i diritti dei minori. In questa risoluzione non troviamo fiducia, rispetto della sovranità, moderazione nè attenzione ai diritti dei minori. Per questo motivo non possiamo appoggiarla.</p>
    </intervention>
    <intervention id="2-668-000" speaker_id="96789" name="Joanna SENYSZYN" is_mep="True" mode="spoken" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signora Presidente, la maggioranza dei cittadini dell’Unione europea crede che tutti siamo uguali e che tutti abbiamo gli stessi diritti; in alcuni paesi europei però il livello di tolleranza nei confronti delle minoranze sessuali è ancora troppo basso. Vi sono casi di incitamento all’odio nei confronti degli omosessuali, il divieto di organizzare manifestazioni in difesa dell’uguaglianza e persino normative giuridiche che violano il diritto dell’Unione europea, come questo discriminatorio progetto di legge lituano. L’introduzione di un livello minimo uniforme di tutela delle persone vittime di discriminazione sulla base dell’età, dell’orientamento sessuale, della disabilità, della religione o delle proprie convinzioni nell’Unione europea porrebbe fine a queste pratiche. Quando accadrà? La completa separazione tra Stato e Chiesa è importante, in quanto l’omofobia è particolarmente diffusa nelle regioni in cui la religione ha un peso troppo forte. Ancora oggi, l’omosessualità è illegale in 76 paesi in tutto il mondo e 8 paesi islamici applicano la pena di morte alle relazioni omosessuali. In Europa, abbiamo al massimo disposizioni o progetti di legge che disonorano il mondo libero. Per questo la risoluzione e la direttiva europea antidiscriminazione sono tanto importanti.</p>
    </intervention>
    <intervention id="2-669-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, signora Commissario, onorevoli colleghi, l’emendamento attualmente in esame al parlamento lituano che renderebbe reato sanzionabile la pubblica promozione delle relazioni omosessuali è stato elaborato nell’ambito di una legge sulla tutela dei minori contro gli effetti dannosi della pubblica informazione.</p>
      <p sl="fr">Ma come possiamo, apparentemente in nome della tutela dei minori, mettere a repentaglio la libertà di espressione e d’informazione e soprattutto, di fatto, autorizzare la discriminazione fondata sull’orientamento sessuale? Sappiamo benissimo che un testo di questo tipo induce a tenere nascosto il proprio orientamento sessuale ed entra in conflitto con i diritti delle persone lesbiche, gay, bisessuali e transgender (LGBT) che abbiamo difeso, che questo Parlamento ha difeso. In un momento in cui assistiamo ad atti di violenza e aggressioni nei confronti degli omosessuali, costituisce un incitamento a criminalizzare l’omosessualità e un invito alla violenza. Non possiamo dare ai giovani l’immagine di un’Europa come una società chiusa, intollerante, egocentrica e poco attenta al rispetto degli altri.</p>
      <p sl="fr">Per noi questa legge è in aperta contraddizione con i valori europei sanciti dalla Carta dei diritti fondamentali dell’Unione europea e dalla Convenzione europea per la salvaguardia dei diritti dell’uomo e delle libertà fondamentali. Come è già stato affermato, viola anche tutto il diritto dell’Unione europea in materia di antidiscriminazione che ha contribuito a rendere le nostre leggi nazionali più egualitarie in molti aspetti della vita quotidiana, dall’occupazione all’informazione all’istruzione.</p>
      <p sl="fr">Desidero ringraziarla, signora Commissario, per averci reso una dichiarazione molto chiara e vorrei che tutti i gruppi capissero la sua argomentazione e quella dei miei colleghi. Vorrei chiedere ai colleghi di tutti i gruppi politici di unirsi all’Alleanza progressista di Socialisti e Democratici al Parlamento europeo (S&amp;D), all’Alleanza dei Liberali e dei Democratici per l’Europa (ALDE), al gruppo Verde/Alleanza libera europea (Verts/ALE) e al gruppo confederale della Sinistra unitaria europea/Sinistra verde nordica (GUE/NGL), che hanno preso l’iniziativa di preparare questa risoluzione.</p>
    </intervention>
    <intervention id="2-670-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signora Presidente, perché il Parlamento si intromette in una questione che riguarda un disegno di legge presentato da un deputato ad un parlamento nazionale? Vorrei sapere da quando spetta a noi dire ai legislatori degli Stati membri di che cosa possono o meno discutere ?</p>
      <p sl="sk">Né questa discussione né la proposta di risoluzione che voteremo domani riguardano una legge attualmente in vigore; riguardano semplicemente un testo non vincolante in esame in seno al parlamento di uno Stato membro dell’Unione europea. La legge che costituisce una potenziale minaccia per la libertà dei mezzi di informazione in Ungheria è una legge già in vigore.</p>
      <p sl="sk">La maggior parte di noi ritiene sostanzialmente che, prima di intrometterci, dovremmo dare al governo ungherese il tempo di emendare la legge, se necessario. Cerchiamo se non altro di essere coerenti.</p>
      <p sl="sk">Onorevoli colleghi, vi propongo di lasciare un attimo in sospeso questa risoluzione, almeno fino a che il parlamento lituano non avrà portato a termine la discussione interna.</p>
    </intervention>
    <intervention id="2-671-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, vengo dalla Lituania e la risoluzione oggetto della discussione odierna si basa su un emendamento al codice dei reati amministrativi. Vorrei sottolineare che si tratta di un processo legislativo che non ha ancora completato il suo iter al parlamento nazionale e con il quale il Parlamento europeo sta cercando di interferire. Siamo in una fase di lettura, non di decisione finale, e non ci sono stati dibattiti né discussioni a livello di commissione parlamentare. Per amor di giustizia, devo dire che le istituzioni incaricate di valutare l’emendamento del nostro gruppo parlamentare hanno espresso parere contrario. Questo significa che il risultato alla fine non sarà probabilmente quello di cui stiamo parlando qui. Non posso pertanto appoggiare la risoluzione, perché costituisce una reazione sproporzionata. Ancora una volta, vorrei rivolgermi al mio amico, onorevole Higgins, chiedendogli di non parlare di cose che non conosce personalmente. Paragonare la Lituania di oggi all’Unione Sovietica è assolutamente inconcepibile.</p>
    </intervention>
    <intervention id="2-672-000" speaker_id="96874" name="Alexandra THEIN" is_mep="True" mode="spoken" nationality="Germany" birth_date="05-10-1963" birth_place="Bochum" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, signora Commissario, la Convenzione europea per la salvaguardia dei diritti dell’uomo e delle libertà fondamentali e la Carta dei diritti fondamentali dell’Unione europea vietano la discriminazione fondata sull’orientamento sessuale. Gli articoli 6 e 7 del trattato sull’Unione europea e l’articolo 19 del trattato sul funzionamento dell’Unione europea obbligano gli organismi dell’Unione europea e tutti gli Stati membri a combattere la discriminazione sulla base dell’orientamento sessuale.</p>
      <p sl="de">La Lituania è uno Stato membro dell’Unione europea e si è pertanto impegnata a condividere i valori comuni dei 500 milioni di cittadini dell’Unione. In primo luogo, sono soddisfatta di constatare che, a seguito della nostra prima risoluzione nel 2009, la legge elaborata è entrata poi in vigore in Lituania in una forma meno rigorosa e non siamo ancora al corrente di casi in cui questa legge sia stata effettivamente applicata. Sono lieta che non sia stata applicata per vietare la Christopher Street Day Parade e che la sfilata si sia quindi svolta. Sono a maggior ragione allibita per le nuove misure legislative che prevedono multe fino a 2 900 euro per la pubblica promozione o la diffusione di informazioni sull’omosessualità e che escludono le pari opportunità per gli omosessuali, che almeno rimangono per le donne.</p>
      <p sl="de">Accolgo con favore la strategia della Commissione tesa a combattere l’omofobia e desidero in particolare ringraziare il Commissario Reding, che, con la sua presenza qui in Plenaria quasi a mezzanotte, ha voluto sottolineare quanto l’importanza della tutela di questi diritti fondamentali.</p>
    </intervention>
    <intervention id="2-673-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, ho riscontrato un ampio consenso in Aula da parte di tutti i principali gruppi politici sul principio di non discriminazione. Credo che se esistesse una risoluzione in grado di sottolineare concretamente questo principio e la sua applicazione nel diritto nazionale – un obbligo sottoscritto dagli Stati nazionali nei confronti delle norme europee – questo sarebbe un momento molto importante.</p>
      <p sl="en">Gli onorevoli deputati che ci hanno fatto esplicitamente notare che qui non stiamo parlando di una legge, ma solo di una proposta di alcuni parlamentari lituani, fanno bene a evidenziare questo punto, ma vorrei anche ricordare che sia il Presidente sia il governo lituani si sono chiaramente espressi in senso contrario a queste proposte.</p>
      <p sl="en">Spero che una decisione quasi unanime nella votazione di domani possa sottolineare questi principi liberamente concordati e accettati da 27 Stati membri; sono i principi alla base delle nostre direttive europee e che sono stati rafforzati dalla Carta dei diritti fondamentali. Non posso che aderire alla posizione forte del Parlamento.</p>
    </intervention>
    <intervention id="2-674-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Comunico di aver ricevuto due proposte di risoluzione conformemente all'articolo 115, paragrafo 5, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 19 gennaio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-675-000" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Se critichiamo le violazioni delle libertà civili nei paesi terzi, dobbiamo esercitare lo stesso tipo di controllo anche negli Stati membri. È deludente che il parlamento lituano sia arrivato al punto di criminalizzare la diffusione di informazioni sull’orientamento sessuale con il pretesto di tutelare i minori, le sensibilità religiose e le convinzioni politiche. È una palese violazione della libertà di espressione e non può essere giustificata nemmeno dalla volontà della maggioranza della popolazione. I diritti inviolabili delle minoranze sono sempre un attributo fondamentale della democrazia, ma il parlamento lituano ha confuso il populismo con la democrazia. Vorrei che il parlamento lituano emendasse o revocasse leggi che sono, nella loro essenza, omofobiche e che violano la legge costituzionale lituana, la Convenzione europea dei diritti dell’uomo, la Carta dei diritti fondamentali dell’Unione europea e il patto internazionale per i diritti civili e politici. Rivolgo un plauso al coraggio del Presidente lituano, Dalia Grybauskaitė, che si è schierata contro la discriminazione in pubblico e spero che altri seguano il suo esempio. Qualora il parlamento lituano non dovesse onorare i propri obblighi internazionali, sarà necessario un intervento a nome dell’Unione europea.</p>
    </intervention>
  </section>
  <section id="creitem25" title="19. Ordine del giorno della prossima seduta: vedasi processo verbale"/>
  <section id="creitem26" title="20. Chiusura della seduta"/>
</text>
