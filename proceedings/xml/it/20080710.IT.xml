<?xml version='1.0' encoding='utf-8'?>
<text id="20080710.IT" lang="it" date="2008-07-10" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="4-005" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">Signora Presidente, desidero verificare qualcosa con lei. Sembra che sia stato stabilito, alla richiesta della Presidenza francese, di controllare la ripresa delle immagini durante il discorso del Presidente Sarkozy.</p>
      <p sl="fr">Vorrei sapere chi ha preso tale decisione, chi lo ha chiesto, e chi ha la responsabilità delle riprese al Parlamento europeo. E’ lo stesso Parlamento o la Presidenza francese? Gradirei una risposta prima dell’inizio della seduta.</p>
    </intervention>
    <intervention id="4-006" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Onorevole Cohn-Bendit, avrà una risposta prima dell’inizio della seduta, ma per il momento, se non le dispiace, procederemo con la votazione.</p>
    </intervention>
    <intervention id="4-007" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Signora Presidente, in quanto questore del Parlamento europeo, vorrei richiamare la sua attenzione sul fatto che le vie di accesso al Parlamento sono bloccate da un lato da una gran quantità di forze di polizia, che non consentono l’entrata delle automobili ufficiali. Se alcuni deputati arrivano in ritardo poiché devono fare un altro giro, non dovrebbero essere penalizzati se non possono partecipare alla votazione.</p>
    </intervention>
    <intervention id="4-008" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Onorevole Lulling, si terrà chiaramente conto di questo, poiché alcuni deputati stanno incontrando difficoltà nell’essere ammessi in Parlamento.</p>
    </intervention>
  </section>
  <section id="creitem2" title="2. Storni di stanziamenti: vedasi processo verbale"/>
  <section id="creitem3" title="3. Presentazione di documenti: vedasi processo verbale"/>
  <section id="creitem4" title="4. Creazione di una banca dati per le impronte digitali dei rom in Italia (proposte di risoluzione presentate): vedasi processo verbale"/>
  <section id="creitem5" title="5. Turno di votazioni">
    <intervention id="4-013" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem6" title="5.1. Istruzione consolare comune: elementi biometrici e domande di visto (A6-0459/2007, Sarah Ludford) (votazione)"/>
  <section id="creitem7" title="5.2. Possibilità di pesca e contropartita finanziaria previste dall’accordo di partenariato CE/Mauritania nel settore della pesca (A6-0278/2008, Carmen Fraga Estévez) (votazione)">
    <intervention id="4-017" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signora Presidente, gradirei l’approvazione della seguente piccola modifica nel testo in cui si legge: “L’entrata in vigore del Trattato di Lisbona imporrà una cooperazione interistituzionale più stretta”. Vorrei che i colleghi, per ovvie ragioni, concordassero a cambiarlo in: “L’entrata in vigore del Trattato di Lisbona, ove quest’ultimo fosse ratificato, imporrebbe una cooperazione interistituzionale più stretta”.</p>
    </intervention>
  </section>
  <section id="creitem8" title="5.3. Flotte da pesca dell’UE colpite dalla crisi economica (votazione)"/>
  <section id="creitem9" title="5.4. Creazione di una banca dati per le impronte digitali dei rom in Italia (votazione)">
    <intervention id="4-022" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signora Presidente, onorevoli deputati, lunedì sera avete svolto una discussione, a seguito di notizie dei mezzi di informazione, secondo cui le autorità italiane starebbero rilevando le impronte digitali degli abitanti dei campi nomadi. Posso certamente confermare la posizione della Commissione al riguardo, come sottolineato lunedì dal Commissario Špidla, che ha fatto specifico riferimento alla lettera che io stesso ho inviato alle autorità italiane in data 3 luglio. Nel corso di tale discussione, l’onorevole Schulz ha espresso il punto di vista secondo cui avrei dovuto informare il Parlamento europeo.</p>
      <p sl="fr">Inoltre, poiché l’onorevole Deprez è presente in Aula, posso dirlo dinanzi alla commissione per le libertà civili, la giustizia e gli affari interni, che tengo informati l’Ufficio e i coordinatori. Ieri, signora Presidente, se ho ben capito, la Conferenza dei presidenti desiderava che rilasciassi una breve dichiarazione al fine di aggiornare il Parlamento sulle ultime notizie. Ripeterò brevemente le misure adottate dalla Commissione, che è di certo estremamente attenta per quanto riguarda tali questioni. Il 26 maggio ho incontrato il Ministro Ronchi. Il 3 luglio ho chiesto al governo italiano di spiegare il fine e la proporzionalità delle misure. Abbiamo tenuto un primo incontro con il Ministro Maroni a Cannes, nel corso del Consiglio informale. Roberto Maroni è il ministro italiano dell’Interno.</p>
      <p sl="fr">Durante questo incontro, il Ministro Maroni ha spiegato che il censimento verrebbe impiegato per verificare i diritti ai vantaggi sociali degli abitanti dei campi nomadi. Ha spiegato che le impronte digitali verrebbero rilevate solo qualora fosse impossibile stabilire l’identità in altri modi, e che quelle dei bambini verrebbero rilevate solo con un’ordinanza del tribunale.</p>
      <a text="(Tumulto)"/>
      <p sl="fr">Sto semplicemente ripetendo quanto affermato dal ministro. In un minuto vi riferirò che cosa ho fatto. Il Ministro Maroni ha dichiarato di aver chiesto di eliminare qualsiasi censimento basato sulla fede religiosa o l’origine etnica, e che il governo italiano, in cooperazione con l’Unicef, ha lanciato un piano d’azione per l’istruzione dei minori. Tuttavia, devo dire che il governo italiano ha accettato di inviarci, entro la fine di luglio, una relazione sulla situazione, che è di estrema importanza.</p>
      <p sl="fr">A seguito di tale riunione informale, ho chiesto al Direttore generale per la giustizia, la libertà e la sicurezza, Jonathan Faull, di scrivere alle autorità italiane al fine di ricevere una conferma scritta di tali informazioni nonché di chiedere un ulteriore chiarimento, oltre alla relazione prevista per la fine di luglio. In data 9 luglio è stata inviata una lettera. Nel tardo pomeriggio di ieri, i miei collaboratori a Bruxelles hanno ricevuto una risposta preliminare. Il documento fornisce chiarimenti sull’individuazione delle origini etniche e la fede religiosa.</p>
      <p sl="fr">Per il resto, non sono in grado di dirvi a questo punto se questi rispondano completamente alle domande poste dalla Commissione. E’ nostra intenzione ottenere tutte le informazioni necessarie circa la procedura di rilevamento delle impronte. Qual è lo scopo del rilevamento delle impronte e in quale modo verrà effettuato? Quali sono le basi giuridiche che autorizzano questo tipo di procedura di trattamento dei dati personali? Questi ultimi verranno conservati? In quale modo? Possono essere impiegati per altri fini? Alle persone cui vengono rilevate le impronte vengono fornite informazioni preliminari per iscritto?</p>
      <p sl="fr">Per quanto riguarda i bambini, abbiamo chiesto conferma delle notizie secondo cui ai minori al di sotto dei 14 anni le impronte verrebbero rilevate solo previa autorizzazione di un tribunale, allo scopo di stabilire la loro identità.</p>
      <p sl="fr">Abbiamo inoltre chiesto qual è la situazione nelle 17 regioni italiane non coinvolte dall’ordinanza di urgenza.</p>
      <p sl="fr">Infine, abbiamo chiesto che ci venissero inviati testi, misure, decisioni e atti legislativi, normativi o amministrativi, che ci fornissero un quadro della situazione. Spetta a voi decidere se intendiamo seguire la questione con tutta l’attenzione richiesta e ovviamente se avvieremo il dialogo necessario con le autorità italiane.</p>
      <p sl="fr">Per concludere, signora Presidente, la Commissione desidera che questo problema venga affrontato in modo trasparente e nel rispetto dei diritti umani e della normativa comunitaria. Il nostro ruolo è di agire da custode dei Trattati, verificando in modo obiettivo, dopo essere entrati in possesso di tutte le informazioni pertinenti, che l’Italia abbia utilizzato correttamente il diritto comunitario applicabile in materia.</p>
      <p sl="fr">Parlando in termini generali, come ha spiegato il Commissario Špidla, sono convinto, e mi rivolgo soprattutto al governo italiano, che occorra trovare soluzioni efficaci su misura per i problemi che affrontano i rom in particolare, e in primo luogo i bambini rom , che sono le prime vittime della situazione di povertà ed emarginazione. I rom devono essere aiutati e non stigmatizzati; questo è il motivo per cui, nella relazione che ha presentato la scorsa settimana, la Commissione ha sottolineato che l’Unione europea, gli Stati membri e la società civile devono unire le forze per coordinare in modo efficace i loro sforzi a tale scopo.</p>
    </intervention>
    <intervention id="4-023" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">a nome del gruppo PPE-DE. – Signora Presidente, onorevoli colleghi, faccio ricorso all’articolo 170 del nostro Regolamento e desidero presentare una proposta relativa a questa votazione a nome del gruppo del Partito popolare europeo (Democratici cristiani) e dei Democratici europei.</p>
      <p sl="de">Ci sono questioni e opinioni politiche che ci dividono, ma anche aspetti che ci uniscono in quest’Aula, tra cui l’impegno per i diritti umani, la lotta contro ogni forma di razzismo, per cui non dovremmo permetterci di essere divisi su argomenti sui quali siamo tutti d’accordo, poiché, altrimenti, indeboliremo la questione di fondo che ci unisce. Il nostro Commissario competente, Jacques Barrot, ha spiegato che continuano a esserci domande senza risposta riguardo alla valutazione dei fatti circa i problemi che possono esserci in Italia.</p>
      <p sl="de">Al momento, ci riferiamo in particolar modo agli articoli pubblicati sui giornali, nonché a un’ampia gamma di documenti che nelle ultime settimane sono stati inviati al Parlamento. Pertanto, noi, il gruppo PPE-DE, chiediamo che la votazione odierna sulla risoluzione venga rinviata alla tornata di settembre in quanto, fino ad allora, i fatti saranno stati chiariti e sapremo su che cosa andremo a votare.</p>
      <p sl="de">Vorrei dire a tutti i deputati che sono in disaccordo che, poiché non intendete diventare rapidamente famosi, ma avete invece l’obiettivo di cooperare al fine di raggiungere risultati per le minoranze in Europa, e se tutti i gruppi del Parlamento, piccoli e grandi, riunissero gli sforzi, allora potremmo ottenere risultati per queste persone. Coloro che vogliono solo una rapida fama, desiderano unicamente farsi pubblicità, dovrebbero votare adesso. Chiediamo di rinviare la votazione finché non conosceremo i fatti della questione. Devo ammettere che la discussione che abbiamo svolto negli ultimi giorni ha esercitato sufficiente pressione affinché le cose cambino. Chiederei a coloro che desiderano risposte adeguate di sostenere la proposta intesa a far sì che possiamo discuterne a settembre.</p>
      <a text="(Applausi a destra)"/>
    </intervention>
    <intervention id="4-024" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE. – Signora Presidente, il gruppo socialista al Parlamento europeo ha chiesto lunedì sera e di nuovo ieri, che la Commissione fornisse una relazione sulle sue discussioni con il governo italiano. Il Commissario Barrot ha riferito in modo molto limitato ma esaustivo che, per un aspetto, il governo italiano ha trasmesso informazioni molto sommarie e, mi sembra, non particolarmente pertinenti.</p>
      <p sl="de">Conoscete tutti questo sistema. E’ un sistema tipico impiegato di norma per registrare i reati, un sistema che dimostra con chiarezza che il governo italiano sta adottando misure che, tutt’al più, sarebbero adatte a indagini penali, ma che non servono nella maniera più assoluta alla protezione dei minori. Giudicando in base a quanto appena riferitoci dal Commissario Barrot, è più urgente che mai adottare oggi la presente risoluzione, al fine di inviare un segnale chiaro dal Parlamento europeo.</p>
      <a text="(Applausi al centro e a sinistra)"/>
    </intervention>
    <intervention id="4-025" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN. – Signor Presidente, onorevoli colleghi, io intervengo a favore della proposta dell’onorevole Weber e ringrazio il Commissario Barrot, non solo per quello che ha detto oggi in Aula, ma per l’impegno che sta mettendo per risolvere, nella maniera migliore e più costruttiva, una situazione che in Italia va definita nel modo giusto e cioè una situazione di emergenza, che coinvolge migliaia di persone. Vi assicuro che migliaia di minori vivono in condizioni di assoluto abbandono, senza alcun diritto alle cure mediche, alle vaccinazioni e alla scolarizzazione.</p>
      <p sl="it">Mi sembra che la Commissione e il governo italiano stiano collaborando … – Presidente posso finire di parlare? Posso continuare o devo interrompermi? Può ricordare all’Aula che ho il diritto di parlare? – Dicevo che la Commissione e il governo stanno andando nella giusta direzione e soprattutto io penso che non vada votata una risoluzione che è piena di imprecisioni, di errori proprio da un punto di vista giuridico, cioè è piena di falsità giuridiche. Quindi è una risoluzione tutta politica, destituita di qualsiasi fondamento.</p>
      <p sl="it">Tra l’altro, voglio ricordare all’Aula – mi avvio alla conclusione – che, mentre il Commissario Barrot è stato assolutamente preciso oggi, il Commissario Špidla, tre giorni fa, ha dichiarato di non avere ancora letto l’ordinanza, che io ricordo a me stessa consta di sole due pagine. Quindi se le sinistre devono oggi emettere a tutti costi un giudizio preventivo sull’operato di un governo, credo che sia una cosa assolutamente illegittima.</p>
    </intervention>
    <intervention id="4-027" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, per aggiungere nella seconda parte dell’emendamento, dove si chiede di impiegare misure di identificazione ordinaria e non discriminatoria “on case-by-case basis ”. Quindi, in inglese “to employ on case-by-case basis ordinary, non discriminatory and so on”.</p>
    </intervention>
  </section>
  <section id="creitem10" title="5.5. Situazione in Cina dopo il terremoto e prima delle Olimpiadi (votazione)">
    <intervention id="4-031" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Signora Presidente, il mio emendamento orale si riferisce al paragrafo 8, che invita le autorità cinesi a porre fine a ogni discriminazione a danno di diversi gruppi. La mia proposta è di inserire, dopo “sindacalisti”, le parole “i membri del Falun Gong ”. Si tratta di persone che fanno parte di un tipo particolare di movimento spirituale, ma vengono trattate come dissidenti e perseguitate dalle autorità comuniste.</p>
    </intervention>
    <intervention id="4-033" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signora Presidente, abbiamo un numero abbastanza elevato di votazioni importanti oggi. Tentuto conto di ciò, non è davvero necessario che l’onorevole Cohn-Bendit fornisca un flusso continuo di osservazioni e conversazioni per accompagnare la votazione; distrae.</p>
    </intervention>
    <intervention id="4-034" speaker_id="5570" name="José RIBEIRO E CASTRO" is_mep="True" mode="spoken" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="en">Signora Presidente, vorrei richiamare l’attenzione sul fatto che abbiamo appena respinto un emendamento che chiede la liberazione di qualcuno che è stato nominato per il Premio Sakharov. La prossima volta che assegniamo questo premio, a dicembre, sarebbe meglio che consegnassimo una serie di catene così possono andare dritti in galera!</p>
      <a text="(Vivi applausi)"/>
    </intervention>
  </section>
  <section id="creitem11" title="5.6. Documento di strategia di allargamento 2007 della Commissione (A6-0266/2008, Elmar Brok) (votazione)"/>
  <section id="creitem12" title="5.7. Situazione in Zimbabwe (votazione)">
    <intervention id="4-038" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Signora Presidente, per mantenere aggiornato il tutto, chiederei di integrare il testo seguente, che troverete nel vostro elenco delle votazioni:</p>
      <p sl="en">“si compiace del comunicato dei leader del G8, dell’8 luglio 2008, sullo Zimbabwe, particolarmente per quanto concerne il loro rifiuto di riconoscere la legittimità di qualsiasi governo che non sia espressione della volontà popolare dello Zimbabwe, e la loro raccomandazione di nominare un Inviato speciale del Segretario generale delle Nazioni Unite per riferire sulla situazione politica, sulla situazione dei diritti umani e su quella di sicurezza nel paese e per fornire sostegno agli sforzi della regione di portare avanti la mediazione tra i partiti politici rispettando al contempo i risultati delle elezioni del 29 marzo 2008. Si compiace egualmente dell’intenzione dei leader del G8 di adottare ulteriori iniziative, che comprenderanno, tra le altre cose, l’introduzione di misure a carattere finanziario e di altre misure contro coloro che si sono resi responsabili di atti di violenza”.</p>
    </intervention>
  </section>
  <section id="creitem13" title="5.8. Spazio e sicurezza (A6-0250/2008, Karl von Wogau) (votazione)">
    <intervention id="4-042" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem14" title="6. Dichiarazioni di voto">
    <intervention id="4-044" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">L’ordine del giorno reca le dichiarazioni di voto.</p>
    </intervention>
    <intervention id="4-047" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signora Presidente, non abbiamo impiegato molto tempo, come al solito, per tornare sugli argomenti. Nel periodo antecedente al referendum irlandese, vi erano molte voci che dicevano “per favore, non lo pubblicate finché gli irlandesi non avranno votato”. Non appena sono stati contati i voti con certezza, siamo tornati alla nostra agenda di politica dell’armonizzazione, in particolar modo nel settore della militarizzazione, della giustizia e degli affari interni.</p>
      <p sl="en">L’ultima volta che ci siamo riuniti in quest’Aula come un’Assemblea, un oratore dopo l’altro parlava di rispettare il voto irlandese, “ma …”. Ora capiamo che cosa volesse dire quel “ma”. Il “ma” significava che avremmo dovuto ignorare il risultato e proseguire con questo processo di armonizzazione della giustizia penale, del diritto civile, dell’immigrazione, dell’asilo e del resto del settore degli affari interni. Non pretendiamo neanche più di rispettare il verdetto dei cittadini. Siamo di nuovo nel nostro piccolo mondo in cui pretendiamo che gli elettori non esistano e che proseguiamo comunque ciò che stavamo facendo.</p>
    </intervention>
    <intervention id="4-048" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Signora Presidente, a causa delle rigide misure di sicurezza in atto oggi a Strasburgo, che è una situazione del tutto eccezionale mai verificatasi prima nel corso di una sessione plenaria, non ho potuto essere presente alla prima parte delle votazioni. Pertanto, porgo le mie scuse per la mia assenza nel corso della votazione nominale. L’auto che avrebbe dovuto portarmi al Parlamento europeo aveva oltre un’ora e mezza di ritardo, e chiederei che queste scuse vengano registrate.</p>
    </intervention>
    <intervention id="4-050" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Onorevole Rogalski, ne abbiamo parlato all’inizio: coloro che arrivano nel corso della seduta verranno certamente scusati.</p>
    </intervention>
    <intervention id="4-051" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, sono certo che molti sono interessati a quanto sto per dire.</p>
      <p sl="en">Desidero realmente parlare dell’idea che ci spostiamo di continuo da una crisi all’altra nel settore della pesca senza cercare davvero di affrontare il problema di fondo. E attualmente quest’ultimo è costituito dalla politica comune per la pesca, una politica basata su un programma centralizzato di stampo sovietico in cui le quote vengono assegnate ai diversi Stati membri.</p>
      <p sl="en">E’ giunto certamente il momento di distruggere questo residuo di programma centralizzato comunista e dirigerci verso una situazione in cui disponiamo di soluzioni basate sui diritti di proprietà.</p>
      <p sl="en">Guardiamo ad alcune delle soluzioni di maggior successo per la tutela degli stock ittici: in Nuova Zelanda, per esempio, e in Islanda, dove si basano sui diritti di proprietà e sui diritti di trasferimento della proprietà.</p>
      <p sl="en">E’ il momento di far sì che l’Unione europea cessi di pensare in termini di pianificazione centrale e di trasformazione in una “UERSS”. Dirigiamoci verso un’economia basata sul mercato.</p>
    </intervention>
    <intervention id="4-053" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Il fatto che questo Parlamento negli ultimi giorni abbia dato una strigliata al governo italiano per una sua decisione perfettamente ragionevole, è sintomatico dell’atmosfera soffocante della correttezza politica di estrema sinistra in questa istituzione. Tuttavia, posso garantirvi che le opinioni della stragrande maggioranza della popolazione dei paesi europei sono assolutamente opposte a quanto la maggioranza degli eurodeputati sta evidentemente approvando. Il lancio di un sistema per il rilevamento delle impronte digitali da parte del governo italiano è una spinta per affrontare gli enormi problemi derivanti dall’immigrazione di massa dei rom nel paese che in realtà gode dell’approvazione della grande maggioranza della popolazione.</p>
      <p sl="nl">Inoltre, l’ingerenza europea in questa questione è inammissibile. Mi sorprende che l’Unione europea non spalanchi i suoi lussuosi edifici ai rom e le sue scuole private ai bambini rom . E’ evidente che i tanto osannati “diritti umani” si fermano alle frontiere delle proprietà privilegiate dell’eurocrazia.</p>
    </intervention>
    <intervention id="4-054" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signora Presidente, capisco che la commissione per le libertà civili di questo Parlamento è quasi l’ultimo posto in cui ci si aspetti di trovare qualsiasi tutela delle libertà civili. Assistiamo all’inizio di una spirale di intolleranza piuttosto preoccupante in questa commissione, in cui è stata respinta la nomina da parte della Commissione europea dell’onorevole Buttiglione. Osserviamo poi che viene approvata la normativa più draconiana con il pretesto delle norme antiterrorismo.</p>
      <p sl="en">Non posso dimenticare l’affermazione del leader dei liberaldemocratici, Graham Watson, secondo cui Osama bin Laden avrebbe fatto molto più di ogni altro dai tempi di Jacques Delors per il processo di integrazione europea! E adesso, nella votazione appena svolta, assistiamo a questo bizzarro rifiuto persino di considerare i fatti del caso.</p>
      <p sl="en">Non so se il governo italiano abbia ragione quando lamenta che in questa relazione ci sono delle imprecisioni. I miei istinti sono liberali in proposito. Non mi piace l’idea di una banca dati, né quella delle impronte digitali. Ma di sicuro l’educazione e la lealtà di base dovrebbero indurci a consentire che il governo inviti un gruppo di questo Parlamento a effettuare le valutazioni del caso, prima della votazione. Consentire una votazione ancor prima di aver ascoltato tutti i fatti, conferma che, come la commissione per l’occupazione è l’ultimo posto in cui si tutela l’occupazione, come la commissione per la pesca è l’ultimo posto in cui si tutela la pesca …</p>
      <a text="(Il Presidente toglie la parola all’oratore)"/>
    </intervention>
    <intervention id="4-055" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signora Presidente, a nome della delegazione del partito popolare austriaco, desidero dire che, naturalmente, tutti noi abbiamo concordato che dovremmo adottare ogni misura intesa a migliorare la difficile situazione dei rom , non solo in Italia ma ovunque, nonché occuparsi in modo saggio della questione. Tuttavia, riteniamo che, nella situazione attuale, in cui non disponiamo di informazioni su tutti gli aspetti, non dovremmo adottare una risoluzione, in quanto farlo vorrebbe dire anticipare i fatti.</p>
    </intervention>
    <intervention id="4-057" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Mi sono astenuta dal voto sulla proposta di risoluzione sulla situazione in Cina dopo il terremoto e prima dei Giochi olimpici poiché la votazione non riguarda alcun emendamento che chiede il rilascio dei prigionieri politici, in particolare il candidato al Premio Sakharov. Desidero inoltre cogliere questa opportunità per richiamare l’attenzione ancora una volta sull’importanza della libertà di espressione, che è il prerequisito fondamentale per l’inizio del processo di democratizzazione in Cina.</p>
      <p sl="sk">La libertà di stampa è molto importante poiché sono i media indipendenti che forniscono le informazioni sulla situazione dei diritti umani in Cina senza censura. E’ pertanto essenziale che le stazioni televisive indipendenti come la NTDTV siano in grado di trasmettere. Questa stazione televisiva satellitare trasmette 24 ore su 24 in cinese e in inglese via satellite in Asia, Europa, Australia e America settentrionale. Il 16 giugno 2008, la società francese Eutelsat, che agevola le trasmissioni satellitari NTDTV , ha improvvisamente interrotto tali trasmissioni televisive in Asia, chiaramente sotto pressioni da parte del partito comunista cinese.</p>
      <p sl="sk">Per avere successo, dobbiamo far seguire le azioni alle parole della risoluzione. Chiediamo alla leadership del Parlamento europeo di insistere sulla ripresa di queste trasmissioni televisive in Asia.</p>
    </intervention>
    <intervention id="4-058" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, quest’Aula ha una forte tradizione di diritti umani, di cui possiamo essere orgogliosi. Ciò vale nondimeno per le nostre politiche relative alla Cina e al Tibet. Questo è il motivo per cui ritengo sia molto spiacevole che la nostra risoluzione di oggi non sia assolutamente all’altezza di tali requisiti. In un momento storico, non ha avuto la forza di suscitare quello che avrebbe dovuto nel periodo antecedente ai Giochi olimpici in Cina.</p>
      <p sl="de">Pertanto, consentitemi di dichiarare esplicitamente: il nostro Presidente, l’onorevole Pöttering, ha rappresentato i nostri principi dei diritti umani in modo inequivocabile negli ultimi mesi. Il Cancelliere della Repubblica federale tedesca, Angela Merkel, ha fatto lo stesso, in modo chiaro e solenne. Vorrei pertanto chiedere a quest’Aula di ritornare alle chiare dichiarazioni della sua politica sulla Cina e sul Tibet degli anni e dei decenni scorsi e di considerare questa risoluzione come un momento di debolezza prima della pausa estiva.</p>
    </intervention>
    <intervention id="4-059" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Vorrei dire alcune parole sul documento relativo alla Cina. Ho votato a favore del testo ma, con mio grande dispiacere, sono stati respinti molti importanti emendamenti. Oggi abbiamo dichiarato che la situazione in Tibet è normale, il che non è vero. Abbiamo rifiutato di invitare il leader spirituale tibetano al Consiglio per gli affari generali, che è una decisione davvero sbagliata; non siamo neanche stati in grado di votare contro coloro che praticano il Falun Gong . Sono spiacente per questo e credo realmente che occorra occuparsi nuovamente di tali questioni il prima possibile.</p>
    </intervention>
    <intervention id="4-060" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Signora Presidente, vorrei solo dire che io e molti del mio gruppo siamo stati confusi dall’elenco delle votazioni poiché, a seguito dei suoi suggerimenti, abbiamo votato alcune posizioni assurde. A favore di invitare il Dalai Lama – non contro. La situazione in Tibet non è normale – no, abbiamo votato a sostegno del fatto che è normale. Molti di noi si sono confusi. Ovviamente, ho cercato di riparare alla situazione, ma le informazioni sono state alterate e il nostro elenco era quasi del tutto sbagliato.</p>
    </intervention>
    <intervention id="4-062" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Signora Presidente, onorevoli colleghi, non credo che l’onorevole Landsbergis abbia realmente letto la risoluzione che abbiamo adottato con una maggioranza dei due terzi. Se l’avesse fatto, avrebbe saputo che si fa riferimento all’insostenibile situazione del Tibet per quattro volte e si chiede al governo cinese di rispettare i diritti umani e culturali nella regione. Onorevole Landsbergis, non dica falsità. La grande maggioranza di noi, ossia la maggioranza di questo Parlamento, si è dichiarata a favore dei diritti umani e dell’autonomia culturale del Tibet.</p>
    </intervention>
    <intervention id="4-063" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signora Presidente, desidero dichiarare i motivi per cui ho votato contro la presente relazione. Ritengo che essa sia in realtà, e lo dico con profonda convinzione, uno dei documenti più controversi che il Parlamento abbia adottato negli ultimi tempi. Sono convinto che la mancanza di un programma chiaro sul modo in cui l’Unione europea si aprirà all’Oriente, in particolare nel contesto della possibile futura adesione dell’Ucraina, sia un motivo del tutto valido per votare contro la relazione. Sorvolerò sul fatto che il progetto preliminare del documento in oggetto era completamente confusionario.</p>
      <p sl="pl">Per concludere, una considerazione rivolta a lei, signora Presidente: ha consentito a due persone non incluse nell’elenco di parlare. La prego di attenersi alla procedura.</p>
    </intervention>
    <intervention id="4-064" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Il Presidente può dare la parola a chiunque decida di darla. Ho voluto dare la parola a deputati cui in effeti non era stata assegnata, ma ho il pieno diritto di farlo.</p>
    </intervention>
    <intervention id="4-065" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Uno dei motivi per cui ho votato contro la relazione Brok, indebolita com’è dagli emendamenti, è la sua raccomandazione per una “strategia di comunicazione” che di fatto si ridurrà in una propaganda comunitaria ancora maggiore.</p>
      <p sl="nl">Questo è sintomatico di ciò che è fondamentalmente sbagliato nell’Unione europea. Anziché pensare a tenere in considerazione le opinioni dell’elettorato, l’Unione europea sta cercando di cambiare tali opinioni attraverso la propaganda. Tuttavia, il referendum in Irlanda ha dimostrato ulteriormente che questo tipo di meccanismo sociale produce gli effetti opposti. Di conseguenza, l’Unione europea farebbe meglio a interrompere questo processo e dimostrare rispetto per le opinioni e le lamentele degli europei anziché fare l’esatto opposto.</p>
    </intervention>
    <intervention id="4-066" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, ho votato a favore della relazione Brok, poiché ritengo che sia un passo importante nella giusta direzione. Appoggio inoltre la strategia di comunicazione richiesta nel documento. Tuttavia, la comunicazione implica anche verità e chiarezza. E’ giunto il momento di dichiarare finalmente in modo chiaro che la Croazia può e dovrebbe aderire all’Unione europea entro questo decennio. I paesi dell’Europa sudorientale hanno prospettive chiare di adesione all’Unione europea nel prossimo decennio, ma verità e chiarezza necessitano anche dell’ammissione che procedere con l’adesione della Turchia minaccerebbe l’Unione europea. Pertanto, dovremmo essere onesti con il nostro partner , la Turchia, e dichiarare finalmente che dovremo trovare altri metodi di cooperazione. Nonostante la relazione Brok non si ponga in realtà in questa direzione, è la conclusione logica dei suoi contenuti, che sono quelli che dovrebbero essere.</p>
    </intervention>
    <intervention id="4-068" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signora Presidente, sono uno degli autori della presente relazione. Posso dire che la situazione in Zimbabwe è come “La storia infinita”. Il Parlamento europeo sta facendo nuovamente ascoltare la propria voce su questo argomento, e mi fa molto piacere che siamo riusciti a superare le divisioni politiche e a parlare chiaramente in modo così fermo e deciso riguardo alla situazione scandalosa che sta avendo luogo nel paese. Questo è il motivo per cui ho votato a favore della presente relazione alla cui stesura ho, tra l’altro, contribuito.</p>
    </intervention>
    <intervention id="4-069" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, sono molto felice di prendere la parola su questa proposta di risoluzione in quanto ho in realtà votato a favore del documento, al pari di molti altri colleghi in quest’Aula.</p>
      <p sl="en">Tuttavia, la mia richiesta ai parlamentari e ai politici d’Europa è la seguente: garantiamo che non siano solo parole vuote, solo per metterci in pace la coscienza. Consideriamo le azioni, non le parole. Mi riferisco, ovviamente, al Vertice di Lisbona, al quale abbiamo invitato Mugabe, nonostante le sanzioni.</p>
      <p sl="en">Mi riferisco, naturalmente, al Vertice di Roma sulla crisi e la sicurezza alimentare: abbiamo invitato Robert Mugabe e i suoi seguaci a fare acquisti in uno dei negozi più lussuosi d’Europa mentre il suo popolo muore di fame.</p>
      <p sl="en">Il tempo delle parole vuote è finito. E’ molto positivo che ci sentiamo bene per quello che diciamo, ma dobbiamo trasformare queste parole in azioni: dobbiamo imporre sanzioni al regime di Mugabe. Smettiamo di essere ipocriti, in particolare i miei amici portoghesi e italiani.</p>
    </intervention>
    <intervention id="4-070" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, ho votato a favore della presente risoluzione e, al pari dell’onorevole Kamall, ho ricevuto un numero crescente di lettere negli ultimi anni riguardo alla situazione in Zimbabwe.</p>
      <p sl="en">Le persone che rappresento nella regione delle East Midlands del Regno Unito, non possono semplicemente capire come possiamo, in quest’Aula, affermare opinioni così ferme, ma consentire a Robert Mugabe di condividere il pane con i nostri leader nel continente. Esiste qualcosa di gravemente sbagliato e ipocrita in questo: ciò sminuisce questa istituzione e molte altre. Pertanto, auspico che in futuro possiamo uscire da questa situazione, liberarci di quest’uomo orribile, e che la democrazia possa prosperare in Zimbabwe.</p>
    </intervention>
    <intervention id="4-072" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, vorrei iniziare scusandomi con tutti i miei colleghi presenti in Aula per aver bloccato il prossimo oratore. Non ricordo il suo nome, ma auspico che anch’egli si alzi quando parla e dimostri rispetto per quest’Aula.</p>
      <p sl="en">Avevamo promesso che Galileo non sarebbe stato un elefante bianco, ma che stavamo pensando a un ruolo per esso. Se si considerano tutti gli altri sistemi satellitari (i sistemi satellitari cinese e russo, nonché il GPS americano), le persone si chiedono il motivo per cui abbiamo bisogno di Galileo. E’ abbastanza chiaro, se pensate a tale sistema, l’elefante bianco nel cielo, che stiamo cercando sempre più numerosi modi di utilizzarlo.</p>
      <p sl="en">Adesso stiamo cercando una dimensione militare. Per quale motivo ne abbiamo bisogno? E’ chiaro che non ne abbiamo. E’ basato semplicemente sull’invidia nei confronti degli americani e sulla politica dell’“anch’io”. Accantoniamo questa ridicola assurdità e risparmiamo il denaro dei contribuenti, restituiamolo e affidiamoci a una tecnologia molto migliore.</p>
    </intervention>
    <intervention id="4-073" speaker_id="4278" name="Ewa KLAMT" is_mep="True" mode="spoken" nationality="Germany" birth_date="26-05-1950" birth_place="Straubing" p_group="Group of the European People's Party (Christian Democrats) and European Democrats" m_state="DE">
      <p sl="de">Signora Presidente, ritengo che il modo in cui stiamo procedendo non sia coerente con la buona reputazione di cui gode quest’Aula. E’ inammissibile che l’intera Assemblea chiacchieri quando gli oratori si alzano per parlare. La esorterei, signora Presidente, a mantenere calma l’Assemblea e a garantire che coloro che non stanno ascoltando abbandonino l’Aula.</p>
    </intervention>
    <intervention id="4-074" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Sono completamente d’accordo con lei, onorevole Klamt, ma come sa, chiediamo ogni volta la stessa cosa, e ogni volta abbiamo gli stessi problemi.</p>
    </intervention>
    <intervention id="4-999" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Sulla base della relazione dell’onorevole collega britannica Sarah Ludford, ho votato a favore della risoluzione legislativa che modifica, in prima lettura della procedura di codecisione, la proposta di regolamento del Parlamento europeo e del Consiglio recante modifica dell’Istruzione consolare comune diretta alle rappresentanze diplomatiche e consolari di prima categoria in relazione all’introduzione di elementi biometrici e comprendente norme sull’organizzazione del ricevimento e del trattamento delle domande di visto. Tale proposta mira a creare la base giuridica necessaria agli Stati membri al fine di individuare gli identificatori biometrici obbligatori, le immagini del volto e le impronte delle dieci dita, dei richiedenti il visto nonché istituire un quadro giuridico per le organizzazioni consolari degli Stati membri ai fini dell’attuazione del sistema di informazione sui visti (VIS) assieme alla creazione di Centri comuni per l’introduzione delle domande di visto. Ciò eviterebbe a tutti gli Stati membri di fornire ai loro consolati gli strumenti necessari a raccogliere i dati biometrici. Sostengo la maggior parte degli emendamenti, in particolare quelli relativi alla rappresentanza di uno Stato membro da parte di un altro, a misure di sicurezza nell’ambito dei fornitori esterni di servizi e alle campagne d’informazione.</p>
    </intervention>
    <intervention id="4-077" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Gli obiettivi della presente proposta di regolamento sono l’organizzazione del ricevimento e del trattamento delle domande di visto relativamente all’introduzione della biometrica nel sistema d’informazione sui visti (VIS) a livello comunitario, che prevede, in primo luogo, l’obbligo di fornire dati biometrici da memorizzare nel VIS, nonché i criteri da rispettare per farlo e, in secondo luogo, le disposizioni sui modi per organizzare il ricevimento delle domande di visto.</p>
      <p sl="pt">La presente proposta, che fa parte della comunitarizzazione della gestione delle frontiere (lo spazio Schengen), effettuerà la raccolta degli “identificatori biometrici” (fotografie e impronte digitali) dei richiedenti il visto, una misura quanto meno discutibile, e nell’ambito della quale molte domande restano senza una risposta, in particolare per quanto riguarda: la sua efficacia, la protezione dei dati personali, gli obiettivi e i criteri della raccolta dati, le norme che disciplinano il contenuto delle pratiche VIS, i diritti di accesso (ossia, nel quadro degli accordi tra UE e diversi paesi sullo scambio di informazioni), e infine, la tutela dei diritti dei cittadini, le libertà e le garanzie.</p>
      <p sl="pt">Non concordiamo con la comunitarizzazione della giustizia e degli affari interni, tantomeno con la creazione di strutture di vigilanza e controllo e di strumenti a livello comunitario, né con la promozione di politiche sicuritarie.</p>
      <p sl="pt">Da qui il nostro voto contrario.</p>
    </intervention>
    <intervention id="4-078" speaker_id="39709" name="MARIAN ZLOTEA" is_mep="True" mode="written" nationality="Romania" birth_date="30-06-1971" birth_place="Sinești-jud. Valcea" p_group="Group of the European People's Party (Christian Democrats) and European Democrats" m_state="RO">
      <p sl="ro">Auspico che il voto che ho dato oggi semplificherà i negoziati con gli Stati Uniti sull’esenzione dai visti e che, a breve, tutti i cittadini degli Stati membri potranno viaggiare liberamente e ricevere pari trattamento.</p>
      <p sl="ro">E’ inevitabile che uno degli argomenti negoziati dalla Presidenza francese riguardi i criteri della concessione dei visti statunitensi a tutti i cittadini della Comunità europea.</p>
    </intervention>
    <intervention id="4-080" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">L’accordo sulla pesca tra l’Unione europea e la Mauritania è di assoluta importanza per entrambe le parti.</p>
      <p sl="en">Grazie a tale accordo, i pescatori del Mediterraneo possono praticare la loro attività altrove, poiché il Mediterraneo è sfruttato eccessivamente. La recente questione dei tonni è solo l’inizio. So che due società di pesca maltesi hanno impiegato questo accordo per pescare nell’Atlantico. La notizia mi è pervenuta quando ero un funzionario della delegazione del Parlamento europeo in Mauritania e fummo informati dal Presidente che ogni tentativo di trovare una soluzione all’accordo compiuto sino ad allora era fallito.</p>
      <p sl="en">Fu allora che chiesi di parlare con il Presidente in forma privata. Gli chiesi se avesse mai discusso la questione con il Commissario Joe Borg, che è il Commissario maltese. Il Presidente mi informò che non aveva parlato con lui ma che ero libero di farlo se l’avessi voluto. Mi presi carico di contattare immediatamente il Commissario Borg che, dopo aver valutato il problema, mi fornì una sintesi delle questioni in gioco. Lo riferii al Presidente, informandolo inoltre dell’auspicio del Commissario di riavviare le discussioni.</p>
    </intervention>
    <intervention id="4-081" speaker_id="28325" name="Sylwester CHRUSZCZ" is_mep="True" mode="written" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">L’Unione europea sta ancora una volta usurpando il diritto di essere uno Stato separato. Ritengo che la conclusione degli accordi internazionali sia di competenza statale, non di un’organizzazione regionale, internazionale come l’Unione europea, pertanto ho votato contro la presente relazione.</p>
    </intervention>
    <intervention id="4-082" speaker_id="4558" name="Dorette CORBEY" is_mep="True" mode="written" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="it">La delegazione del partito laburista olandese ha votato a favore dell’accordo con la Mauritania, non perché si tratta di un buon accordo, ma perché rappresenta un piccolo miglioramento della situazione attuale (la riduzione delle catture).</p>
      <p sl="it">In generale, ci opponiamo a simili accordi, in quanto privano i paesi in via di sviluppo delle loro fonti di cibo e reddito. Nel caso della Mauritania, è ancora più penoso che i fondi di sviluppo vengano impiegati al fine di sostenere gli interessi dell’industria alieutica. E’ una tragedia!</p>
    </intervention>
    <intervention id="4-083" speaker_id="28126" name="Christofer FJELLNER" is_mep="True" mode="written" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Ci siamo astenuti dalla votazione odierna sull’accordo di partenariato sulla pesca tra Unione europea e Mauritania. Ci siamo trovati dinanzi a due alternative spiacevoli, o un accordo più breve con contingenti di pesca superiori, o un accordo più lungo con contingenti di pesca inferiori. Purtroppo, non vi era l’opzione di votare per una conclusione dell’accordo.</p>
      <p sl="sv">Noi moderati siamo contrari agli accordi di pesca con i paesi africani. La relazione conteneva miglioramenti minimi rispetto all’accordo attuale, ma anche elementi retrogradi come l’estensione del periodo di validità.</p>
      <p sl="sv">Dinanzi a una scelta tra queste due alternative indesiderate, ci siamo astenuti dal voto.</p>
    </intervention>
    <intervention id="4-084" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Accolgo positivamente la prosecuzione dell’accordo di pesca con la Mauritania, nonostante sia appropriato sottolineare che il processo negoziale non è sempre stato condotto nel più aperto e trasparente dei modi.</p>
      <p sl="pt">Gli Stati membri non sono stati consultati abbastanza durante il periodo di negoziato, con il risultato di un protocollo in base al quale le opportunità di pesca sono ridotte sensibilmente, mentre la contropartita finanziaria viene virtualmente mantenuta allo stesso livello. I principali aspetti tecnici relativi alle maggiori flotte non sono stati risolti; al contrario, sono state imposte nuove limitazioni, come un nuovo periodo di fermo biologico, senza molto rigore scientifico.</p>
      <p sl="pt">Nonostante ciò, il Portogallo ha assunto una posizione ragionevole per quanto riguarda le sue opportunità di pesca, ossia 886 GT all’anno per la categoria 1 (Pescherecci adibiti alla pesca di crostacei ad eccezione di aragoste e granchi), ottenendo una licenza della categoria 5 (Cefalopodi) e mantenendo 300 GT per le aragoste.</p>
      <p sl="pt">Sulla base di tali informazioni, ritengo sia un accordo positivo per il mio paese e ho votato a favore.</p>
    </intervention>
    <intervention id="4-998" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della risoluzione legislativa del Parlamento europeo del 10 luglio 2008 sulla proposta di regolamento del Consiglio che istituisce un’azione specifica temporanea intesa a promuovere la ristrutturazione delle flotte da pesca dell’Unione europea colpite dalla crisi economica. In molti casi, una delle principali sfide dinanzi al settore della pesca comunitario resta lo squilibrio strutturale tra la capacità della flotta e le risorse disponibili. Alcuni anni fa, la sovraccapacità della flotta UE era stata stimata nell’ordine del 40 per cento. Tale sovraccapacità, assieme a un patrimonio ittico eroso da decenni di sovrasfruttamento, significa che il settore sta lottando per resistere alle pressioni economiche esterne come l’improvviso rincaro del carburante. Auspico che venga previsto uno strumento comunitario che analizzi l’aumento dei prezzi del petrolio affinché il mercato interno abbia il tempo di reagire all’aumento dei costi. Accolgo con favore le azioni del ministro francese per l’Agricoltura e la pesca, Michel Barnier, che ha lavorato duramente al fine di ottenere questo risultato. Grazie a lui, sono state ottenute misure immediate di sostegno.</p>
    </intervention>
    <intervention id="4-087" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Il settore alieutico è stato quello che più ha sofferto dell’attuale crisi energetica.</p>
      <p sl="pt">Il vertiginoso aumento nei prezzi del carburante assieme alla riduzione dello sforzo di pesca introdotta dalla PCP, nonché alla stagnazione dei prezzi di prima vendita del pescato, hanno posto gli armatori e i pescatori in posizioni delicate.</p>
      <p sl="pt">Questo giustifica pertanto la presente proposta di un regolamento urgente del Consiglio inteso a garantire che le flotte comunitarie si adattino all’attuale situazione economica dettata dalla crisi energetica.</p>
      <p sl="pt">In effetti, la proposta in oggetto segue una comunicazione della Commissione in cui sembra che i problemi e i limiti del settore alieutico vengano correttamente diagnosticati, oltre alle misure necessarie per attenuare la crisi attuale.</p>
      <p sl="pt">Nonostante ritenga che l’iniziativa che ha determinato la presentazione di questo regolamento sia positiva, credo che sia un po’ meno di quanto non ci si potesse aspettare dopo aver letto la summenzionata comunicazione.</p>
      <p sl="pt">L’arresto temporaneo delle attività di pesca di cui all’articolo 6, con l’obbligo di introduzione dei piani di ristrutturazione delle flotte, l’esclusione dei motori di cui all’articolo 7, tutto l’articolo 9, nonché l’articolo 12, paragrafo 3, che difende semplicemente gli interessi della pesca a strascico, sembrano gli aspetti meno validi della presente proposta.</p>
      <p sl="pt">Nonostante ciò, e considerate le enormi difficoltà che sta attraversando il settore alieutico a livello europeo, il documento in oggetto merita il mio voto a favore.</p>
    </intervention>
    <intervention id="4-088" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Come abbiamo spiegato in un intervento nel corso della discussione di ieri, i motivi del nostro voto contrario alla presente proposta di regolamento sono fondamentali. Se avesse potuto esserci qualche dubbio riguardo la loro legittimità, sarebbe stato sufficiente seguire le dichiarazioni della Commissione europea per dissiparlo.</p>
      <p sl="it">Per quest’ultima il problema è la sovraccapacità e l’obiettivo, nonché la soluzione, “la ristrutturazione delle flotte”. E la crisi socioeconomica? E l’aumento dei prezzi del carburante (il gasolio e in particolar modo la benzina)? E il prezzo di prima vendita del pescato? Secondo la Commissione è molto semplice: “un’ulteriore riduzione della capacità di alcuni Stati membri, andrà a vantaggio di altri Stati membri, poiché con una riduzione della capacità con la conseguente riduzione dello sforzo di pesca, ci sarebbero maggiori risorse e più opportunità di mercato”.</p>
      <p sl="it">Da qui il suggerimento di circa 1,6 miliardi di euro (!) solo per il disarmo dei pescherecci.</p>
      <p sl="it">“Semplice”: se la malattia non uccide il settore della pesca, lo farà la “cura”.</p>
      <p sl="it">Non esiste finanziamento che aiuti il settore di fronte ai maggiori costi di produzione e che tuteli le retribuzioni. Tuttavia, sono stati proposti 1,6 miliardi di euro per un arresto permanente, parziale o “temporaneo” delle attività di pesca.</p>
      <p sl="it">Il governo portoghese sta seguendo questa regola e stanziando, per la cronaca, circa 8,2 milioni di euro per il disarmo di 27 pescherecci nel 2008.</p>
    </intervention>
    <intervention id="4-085" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’impatto negativo degli attuali prezzi di petrolio e carburante riguarda tutti i cittadini comunitari. Questo pacchetto di “presunto salvataggio” non farà molto per garantire un settore alieutico sostenibile. Nonostante sia favorevole alla riduzione della capacità (attualmente una parte della pesca comunitaria raggiunge almeno il 40 per cento di sovraccapacità), non credo che la presente proposta realizzerà le modifiche necessarie alla creazione di un settore comunitario della pesca sostenibile. Con l’80 per cento degli stock comunitari a livelli preoccupanti, abbiamo bisogno di una vera riduzione della capacità, non di una rinnovata costruzione delle imbarcazioni a spese dei contribuenti.</p>
    </intervention>
    <intervention id="4-090" speaker_id="33964" name="Roberta Alma ANASTASE" is_mep="True" mode="written" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">La situazione della popolazione rom è nuovamente oggetto di discussione in un momento estremamente importante, in cui avvenimenti specifici dimostrano che esistono ancora mancanze significative a livello delle politiche nazionali ed europee in questo ambito ed è ovvio che dobbiamo controllarle e consolidarle.</p>
      <p sl="ro">Ritengo che il risultato della discussione e della risoluzione sulle impronte digitali dei rom in Italia dovrebbe essere basato su due conclusioni principali. Prima di tutto, è essenziale che le misure nazionali relative al popolo rom siano orientate all’integrazione sociale e alla creazione di un quadro di diritti e responsabilità per questi cittadini. Cionondimeno, tali diritti e responsabilità dovrebbero conformarsi ai principi comunitari fondamentali di non discriminazione, nonché rispettare le libertà fondamentali e la dignità umana. I diritti dei minori, a prescindere dalla loro appartenenza etnica, dovrebbero essere garantiti in via prioritaria. In Romania, è stato adottato questo approccio che dovrebbe essere esteso alla situazione presente anche in altri Stati membri.</p>
      <p sl="ro">In secondo luogo, tenendo conto delle peculiarità culturali del popolo rom , la soluzione per la sua integrazione è da trovarsi a livello europeo elaborando una strategia coerente ed esauriente. Oltre a garantire i diritti fondamentali, tale strategia dovrebbe promuovere anche l’accesso all’istruzione, in particolare all’educazione alla tolleranza nel contesto del 2008 quale Anno del dialogo interculturale.</p>
    </intervention>
    <intervention id="4-997" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="it">Non ho votato a favore della risoluzione del Parlamento europeo che chiede all’Italia di fermare il censimento dei rom su base etnica, in quanto sembra prematuro e deploro il fatto che il Parlamento non abbia votato a favore della proposta di rinvio a settembre 2008 presentata dal mio gruppo politico, il gruppo del Partito popolare europeo (Democratici cristiani) e dei Democratici europei. Siamo chiari su questo: sono naturalmente favorevole al divieto di rilevamento delle impronte digitali della popolazione rom , tra cui i minori, e all’impiego delle impronte raccolte, poiché costituirebbe chiaramente un atto di discriminazione basato sulla razza e sulle origini etniche, proibito dall’articolo 14 della Convenzione europea per i diritti umani e le libertà fondamentali, rappresentando inoltre un atto di discriminazione. Tuttavia, mi hanno convinto gli argomenti del Vicepresidente della Commissione europea, il mio amico Jacques Barrot, poiché ha dichiarato esplicitamente che la Commissione stava controllando la situazione da vicino con totale trasparenza al fine di garantire l’attuazione del diritto comunitario. In tutta coscienza, ho deciso che dovremmo aspettare le diverse risposte attese dal governo italiano prima di intraprendere iniziative politiche come la risoluzione adottata, che potrebbe essere aperta a un’interpretazione non corretta da parte dei cittadini europei.</p>
    </intervention>
    <intervention id="4-091" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Voto a favore di questa risoluzione anche se spero che non venga strumentalizzata a fini di parte. La questione dei Rom non è né di destra né di sinistra ma è semplicemente una problematica grave ed irrisolta, che necessita interventi urgenti e per troppo tempo rimandati. Siamo per la cultura dell’integrazione e pertanto su questo fronte vanno profusi sforzi ed impegni concreti.</p>
      <p sl="it">La misura in discussione presso il nostro Governo, malgrado le ambigue rassicurazioni del Ministro Maroni, va respinta nella sua impostazione di fondo: il problema di quel provvedimento non è l’identificazione in sé, ma il fatto che si pretenda di utilizzare un criterio etnico ed una pratica (le impronte digitali) fortemente discriminatoria, specialmente nei confronti dei minori. Nel palesare questi abusi, non siamo soli: forte è stata la protesta di larghi ambienti della Chiesa cattolica, di associazioni ed organizzazioni di volontariato, laiche e cattoliche. Anche il Presidente nazionale dell’Unicef ha decisamente respinto la sostanza di questo decreto. L’auspicio è che da questo voto, che di fatto condanna l’Italia, il Governo tragga lezione: bisogna lasciare la strada sbagliata imboccata.</p>
    </intervention>
    <intervention id="4-092" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Gli eurodeputati conservatori britannici hanno votato di nuovo contro la presente risoluzione poiché la questione di cui si occupa il documento è un problema di completa responsabilità degli affari interni di uno Stato membro e quindi non ha alcuna relazione a livello comunitario.</p>
    </intervention>
    <intervention id="4-093" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Sostituiamo solo “rom ” con “ebrei” e sapremo da dove viene questa proposta e dove, in mancanza di un’energica opposizione, è diretta.</p>
    </intervention>
    <intervention id="4-094" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Guardiamo con preoccupazione al crescente e inaccettabile clima di razzismo e xenofobia in Europa, in particolare quando viene incoraggiato da politiche neoliberali che peggiorano anziché fornire risposte alle necessità e ai problemi che determinano una maggiore insicurezza e peggiori condizioni di vita per i lavoratori e i cittadini.</p>
      <p sl="pt">Le misure recentemente adottate in Italia, in cui il 21 maggio è stato dichiarato uno “stato di emergenza in relazione agli insediamenti di comunità nomadi nel territorio delle regioni Campania, Lazio e Lombardia” per un periodo di un anno, sono un esempio della pericolosità e inammissibilità di tali disposizioni che promuovono la discriminazione, la segregazione e la “criminalizzazione” di cittadini e popolazioni, violando i loro diritti, libertà e garanzie, i loro diritti umani fondamentali.</p>
      <p sl="pt">Ciò accresce le situazioni di povertà, emarginazione e disgregazione sociali e di conseguenza dà origine alla marginalizzazione e ghettizzazione, all’analfabetismo e all’economia informale, incoraggiando inoltre molti cittadini di origine rom a non far parte della società.</p>
      <p sl="pt">Al contrario, e come sottolineato, il miglior modo di tutelare i diritti dei rom è garantire l’accesso all’istruzione, alle abitazioni e all’assistenza sanitaria, all’occupazione e alla sicurezza sociale nel quadro delle politiche di inclusione e integrazione.</p>
    </intervention>
    <intervention id="4-095" speaker_id="28124" name="Gunnar HÖKMARK" is_mep="True" mode="written" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="sv">La discriminazione contro i rom è un problema serio che deve essere affrontato in ogni Stato membro in Europa. Tutti i cittadini europei hanno gli stessi diritti a prescindere dalla nazionalità, l’origine etnica, la religione, o il sesso. E’ il fondamento del successo e dello sviluppo dell’Unione europea nonché un principio che abbiamo il dovere comune di sostenere.</p>
      <p sl="sv">Questo fa sorgere la domanda di accesso all’istruzione e all’assistenza sanitaria nonché il diritto al rispetto dell’integrità e della dignità personale. La situazione che caratterizza il trattamento dei rom in Italia oggi deve essere vista in questa prospettiva. L’Unione europea ha la responsabilità di garantire che i diritti fondamentali delle persone vengano confermati in ogni paese.</p>
      <p sl="sv">Tuttavia, ciò solleva la necessità che le persone vengano integrate, a prescindere dalla loro origine, nelle società in cui vivono, con il requisito di parità di trattamento che implica, senza discriminazioni, condizioni paritarie per tutti i cittadini. Questo è importante nella lotta al traffico di esseri umani, alla prostituzione e all’emarginazione sociale. Non deve essere consentito né agli adulti né ai minori di sfuggire a questa responsabilità.</p>
      <p sl="sv">A fronte di questo contesto crediamo di non poter votare a favore di alcuna delle risoluzioni presentate oggi dal Parlamento.</p>
    </intervention>
    <intervention id="4-096" speaker_id="33987" name="Monica Maria IACOB-RIDZI" is_mep="True" mode="written" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">Ho votato a favore della presente risoluzione e accolgo positivamente il fatto che il Parlamento europeo adotti una posizione contro questa discriminazione e azione illegale dal punto di vista della normativa europea in materia di diritti umani.</p>
      <p sl="ro">Tuttavia, richiamo l’attenzione sul fatto che una semplice risoluzione non risolverà il problema di base, poiché l’atto normativo non è di natura vincolante. Per questo motivo, ritengo che dovremmo chiedere alla Commissione europea di intraprendere iniziative contro l’Italia affinché cessi questa politica discriminatoria contro il popolo di etnia rom .</p>
      <p sl="ro">La misura di rilevamento delle impronte digitali non è conforme né alla normativa europea né ad altri strumenti di garanzia dei diritti umani in Europa. A livello di Comunità europea, esiste la direttiva 380 del 28 aprile 2008, che prevede l’obbligo di rilevamento delle impronte digitali per i cittadini di paesi terzi a partire dall’età di 6 anni. Tuttavia, sottolineo il fatto che si faccia riferimento a paesi terzi, che non fanno parte del territorio dell’Unione europea. Inoltre, la direttiva 2004/38/CE garantisce la libertà di circolazione ai cittadini di qualsiasi Stato membro, quindi le origini etniche non potrebbero rappresentare la base di una disposizione di legge in nessun caso.</p>
    </intervention>
    <intervention id="4-097" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Le iniziative italiane sono in aperto contrasto con ogni richiesta del Parlamento europeo di una politica comunitaria coerente in materia di integrazione dei rom . Questi ultimi sono uno degli obiettivi principali del razzismo e della discriminazione che il governo italiano sta cercando di giustificare e istituzionalizzare. Le autorità italiane devono cessare di rilevare le impronte digitali dei rom e ho votato a favore della risoluzione</p>
    </intervention>
    <intervention id="4-098" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Ho votato a favore del rinvio della votazione sulla presente relazione sensibile, nella convinzione che sarebbe più appropriato attendere finché non ci saranno pervenute tutte le informazioni richieste dalla Commissione al governo italiano.</p>
      <p sl="en">Mentre l’Assemblea ha votato per respingere tale rinvio, io mi sono astenuta dal voto finale, non intendendo sostenere la risoluzione senza che tutti i fatti siano disponibili o avere dubbi su parte del documento, volendo inoltre riconoscere che qualsiasi azione oppressiva da parte delle autorità nei confronti di un gruppo specifico della società non può essere giustificata.</p>
    </intervention>
    <intervention id="4-099" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il modo in cui vengono trattati i rom in Italia dovrebbe essere un campanello di allarme per il fatto che in Europa le minoranze vengono trattate in modo disumano, discriminatorio e degradante da un governo populista di estrema destra. Il rilevamento delle impronte digitali dei bambini è chiaramente sbagliato. Ciò rievoca tempi passati e non dovrebbe accadere nell’Europa contemporanea. Chiedo a tutti i governi di condannare il governo italiano e di agire rapidamente al fine di proteggere i bambini rom in Italia.</p>
    </intervention>
    <intervention id="4-100" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ritengo che la decisione del governo italiano di rilevare le impronte dei cittadini di origine rom e, in particolare, dei bambini, violi in modo grave i diritti fondamentali dei cittadini europei.</p>
      <p sl="ro">Il rilevamento delle impronte di un bambino in tenera età potrebbe segnarlo per tutta la vita. Il rilevamento delle impronte di un minore con meno di 14 anni di età viene effettuato sulla base di un tipo di indagini penali, che viola i diritti fondamentali dei cittadini.</p>
      <p sl="ro">Non sono d’accordo con il rinvio della votazione sulla risoluzione poiché la situazione è urgente e tali azioni nei confronti dei minori devono cessare. Non si può presumere a priori la colpevolezza di un minore e il trattamento riservato oggi in Italia ai bambini di origine rom è inaccettabile.</p>
      <p sl="ro">Chiediamo al governo italiano di cessare le azioni di rilevamento delle impronte digitali dei minori di origine rom nel paese.</p>
      <p sl="ro">L’Unione dovrebbe essere da esempio per quanto riguarda il rispetto dei diritti fondamentali e, per questo motivo, la Commissione dovrebbe indagare sulla situazione in Italia e chiedere al governo italiano di cessare tale pratica immediatamente.</p>
      <p sl="ro">Questo è il motivo per cui ho votato a favore della risoluzione del Parlamento europeo intesa a fermare il rilevamento delle impronte digitali sulle persone di origine rom e, in particolare, dei bambini rom , nel più ampio contesto della “creazione di una banca dati per le impronte digitali dei rom in Italia”.</p>
    </intervention>
    <intervention id="4-101" speaker_id="28229" name="Manfred WEBER" is_mep="True" mode="written" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="it">Quale coordinatore del gruppo del Partito popolare europeo (Democratici cristiani) e dei Democratici europei nella commissione per le libertà civili, la giustizia e gli affari interni, desidero fornire una dichiarazione di voto a mio nome e dei colleghi del mio gruppo. Tutti i gruppi sono uniti nella lotta contro il razzismo e contro ogni forma di discriminazione etnica, nonché nella promozione dei diritti umani. Non vi è alcun dubbio, ma il gruppo PPE-DE condivide il desiderio di vedere gettar luce su quanto accade in Italia.</p>
      <p sl="it">Nella risoluzione, facciamo riferimento principalmente a notizie pubblicate sui giornali e a documenti e testimonianze di una serie di organizzazioni e soggetti. La maggior parte dei deputati non sono stati in grado di farsi un’idea della situazione impiegando le loro personali risorse.</p>
      <p sl="it">Le autorità italiane hanno invitato i rappresentanti del Parlamento a recarsi in Italia per saperne di più, oltre a essersi offerti di fornire maggiori informazioni. Il Commissario competente, Jacques Barrot, si è impegnato a presentare una relazione informativa entro la fine di luglio, e il nostro gruppo la aspetta con ansia. Il nostro obiettivo è stato, ed è ancora, chiarire prima di tutto i fatti in modo appropriato. Questo è il motivo per cui desideriamo rinviare la votazione sulla risoluzione fino alla tornata di settembre. Purtroppo, la nostra proposta è stata respinta, assieme a una serie di emendamenti presentati, motivo per cui abbiamo votato in questo modo.</p>
      <p sl="it">Il gruppo PPE-DE continua a essere dell’opinione che un’indagine approfondita sarebbe stata molto più utile della presente risoluzione, che è stata adottata in fretta. I nostri oppositori hanno l’unico scopo di comparire in prima pagina e far preoccupare le persone di un disservizio nel processo.</p>
    </intervention>
    <intervention id="4-103" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ritengo che la decisione sulla partecipazione alla cerimonia di apertura delle Olimpiadi debba essere affrontata collegialmente. Non è una decisione necessariamente condivisa da tutti i miei colleghi socialisti. Tantomeno, sulla medesima base, non vedo buoni motivi di boicottare la cerimonia dei Giochi. Neanche il Dalai Lama appoggia tale posizione.</p>
      <p sl="en">Analogamente, la proposta di invitare il Dalai Lama al Consiglio degli affari generali è assurda per chiunque non cerchi di minacciare deliberatamente il rapporto UE-Cina. Per quanto riguarda la discriminazione di alcuni gruppi in Cina, come i sindacalisti, vi è giustamente motivo di preoccupazione, ma le critiche provenienti da coloro che intendono stigmatizzare la comunità rom italiana valgono poco. “Togli prima la trave dal tuo occhio e allora potrai vederci bene nel togliere la pagliuzza dall’occhio del tuo fratello”.</p>
    </intervention>
    <intervention id="4-104" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Sono soddisfatto dell’adozione della presente risoluzione congiunta sulla situazione in Cina. E’ importante continuare a esercitare pressione su questo paese in meno di un mese, prima dello svolgimento dei Giochi olimpici.</p>
      <p sl="fr">Non possiamo chiudere gli occhi di fronte alle gravi violazioni dei diritti umani esistenti, in contraddizione con gli impegni assunti dalla stessa Cina. Il Parlamento europeo ha la responsabilità di ricordare alla Cina le promesse fatte pubblicamente. E’ inoltre importante citare i diritti dei minori, lo Stato di diritto e la pratica ancora frequente della pena di morte.</p>
      <p sl="fr">Infine, vorrei che venissero adottati alcuni degli emendamenti più rigorosi nei confronti della Cina; mi riferisco in particolar modo alle richieste di liberazione dei dissidenti e dei sostenitori dei diritti umani come Hu Jia e sua moglie Zeng Jinyan, alla situazione in Tibet, che è lontana dall’essere risolta, e alle condanne sproporzionate e non trasparenti comminate ai dimostranti a seguito delle manifestazioni di questa primavera.</p>
    </intervention>
    <intervention id="4-105" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mi sono astenuto dalla votazione sulla risoluzione sulla situazione in Cina dopo il terremoto e prima dei Giochi olimpici, in quanto il Parlamento ha respinto gli emendamenti che sollevavano le questioni relative al rispetto dei diritti umani in Cina. Quale risultato, la risoluzione ha una connotazione diversa da quella che desideravano coloro che hanno avviato questa discussione. Per quale motivo il Parlamento non ha approvato questa risoluzione prima del recente campionato di calcio europeo Euro 2008? Il motivo è che non vi sono problemi di osservanza dei diritti umani in Austria e Svizzera. Sottolineare alla Cina i problemi in quest’ambito non è un’azione anticinese, ma solo una speranza che gli standard minimi concepiti dalla nostra civilizzazione saranno mantenuti.</p>
    </intervention>
    <intervention id="4-106" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ho votato a favore dell’emendamento n. 19 poiché credo fermamente che invitare il Dalai Lama al Consiglio per gli affari generali perché presenti la sua valutazione della situazione in Tibet, e spieghi ai 27 ministri degli Affari esteri l’impostazione “middle-way ” e la sua idea di autonomia genuina che dovrebbe essere attuata per tutti i tibetani all’interno della Cina, è altamente raccomandabile.</p>
    </intervention>
    <intervention id="4-107" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Ho votato a favore degli emendamenti proposti dai Verdi contenuti nella risoluzione sulla Cina, poiché il grado di incompatibilità tra l’attuale situazione nel paese, nel periodo antecedente alle Olimpiadi, e le promesse e gli impegni pubblici presi all’epoca al fine di migliorare la situazione dei diritti umani e la condizione in Tibet è come descritto nell’emendamento n. 15.</p>
      <p sl="fi">Conferisco particolare importanza alla richiesta espressa nell’emendamento n. 16 che devono essere conseguiti risultati concreti attraverso negoziati tra il Dalai Lama e i rappresentanti cinesi prima dell’inizio dei Giochi. Anche la preoccupazione espressa negli emendamenti nn. 11 e 12 circa gli avvenimenti di Lhasa merita considerazione.</p>
      <p sl="fi">La richiesta formulata nell’emendamento n. 20 rivolta all’Unione e a i suoi Stati membri di prendere un’iniziativa relativamente alla Cina è ben fondata. Non escluderei un totale boicottaggio delle Olimpiadi. La decisione del Presidente Pöttering è stata sensibile e umana. Non possiamo consentire alla Cina, una volta per tutte, in nome degli ideali olimpici e dei nostri valori, di continuare a impiegare giochi di prestigio per costruire una scena olimpica.</p>
    </intervention>
    <intervention id="4-108" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il modo in cui i cinesi si sono occupati delle conseguenze del terremoto nella parte sudoccidentale del paese è stato un esempio dei progressi compiuti dalla Cina negli ultimi anni. Tuttavia, sono necessari ancora altri progressi sui diritti umani nel paese. Solo impegnando entrambe le parti in un dialogo costruttivo possono essere realizzati progressi concreti sulla questione. Le Olimpiadi sono state salutate come una prima opportunità di aggiungere peso a tale dialogo e incoraggiare i miglioramenti per quanto riguarda i diritti umani e le libertà. Pertanto, desidero sottolineare che la Cina deve intensificare i suoi sforzi intesi a mantenere le promesse fatte pubblicamente alla Commissione Olimpica Internazionale al fine di migliorare i diritti umani e democratici. Ho votato a favore della risoluzione.</p>
    </intervention>
    <intervention id="4-109" speaker_id="39709" name="MARIAN ZLOTEA" is_mep="True" mode="written" nationality="Romania" birth_date="30-06-1971" birth_place="Sinești-jud. Valcea" p_group="Group of the European People's Party (Christian Democrats) and European Democrats" m_state="RO">
      <p sl="ro">Quale membro della delegazione per le relazioni con la Repubblica popolare cinese, auspico che, attraverso il voto dato oggi, convinceremo le autorità cinesi a rispettare gli impegni presi pubblicamente relativi ai diritti umani, dei minori, alla democrazia e allo Stato di diritto.</p>
      <p sl="ro">Sollecito le autorità cinesi ad adottare iniziative urgenti al fine di migliorare la situazione dei diritti umani graziando tutti i prigionieri politici e i militanti per i diritti umani, compresi quelli arrestati in Tibet a seguito delle proteste di marzo 2008.</p>
    </intervention>
    <intervention id="4-111" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Noi socialdemocratici svedesi ci siamo astenuti dalla votazione sulla relazione Brok. Desideriamo chiarire la nostra posizione sul futuro allargamento dell’Unione europea nella presente dichiarazione di voto.</p>
      <p sl="sv">Riteniamo che i criteri di Copenaghen siano gli unici requisiti che possano essere imposti ai paesi candidati che negoziano l’adesione all’Unione europea. Siamo favorevoli al continuo allargamento dell’Unione europea e lo consideriamo una delle questioni più importanti per il futuro dell’Unione. Riteniamo inoltre che i negoziati con la Turchia debbano proseguire e che questo paese debba essere valutato con gli stessi criteri degli altri paesi candidati.</p>
    </intervention>
    <intervention id="4-112" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signora Presidente, la relazione dell’onorevole Brok sottolinea l’auspicio di migliorare i nostri rapporti con i paesi dell’Europa orientale, ed è questo il motivo per cui l’ho appoggiata. Tuttavia, ritengo che il presente documento non sia molto esplicito, e che vi manchi un programma chiaro per l’apertura dell’Unione europea alla parte orientale che avevamo auspicato. Ci saremmo aspettati un documento meglio elaborato dall’ex presidente della commissione per gli affari esteri.</p>
    </intervention>
    <intervention id="4-113" speaker_id="39710" name="Petru FILIP" is_mep="True" mode="written" nationality="Romania" birth_date="23-01-1955" birth_place="Slobozia" p_group="Group of the European People's Party (Christian Democrats) and European Democrats" m_state="RO">
      <p sl="ro">Signora Presidente, nel comprendere la complessità e l’utilità puntuale del documento strategico della Commissione per l’allargamento del 2007, riteniamo che, nel nuovo contesto determinato dal voto dei cittadini irlandesi, almeno la dimensione interna della strategia dell’allargamento debba diventare di nuovo soggetta a un maggior numero di discussioni applicate. La capacità dell’Unione di conseguire gli obiettivi delle sue politiche e realizzare una cooperazione regionale funzionale, in particolare nei paesi dell’Europa sudorientale, dipende dal modo in cui si struttureranno i rapporti intracomunitari.</p>
      <p sl="ro">Desidero sottolineare il fatto che qualsiasi formula di negoziato che introduce trattamenti diversi per un altro Stato membro, non importa per quale ragione, inizierà una “catena di debolezza” e non credo che un simile approccio possa apportare benefici nel lungo termine. Il successo delle nostre azioni future dipende dal modo in cui sapremo spiegare all’opinione pubblica l’impatto diretto e i vantaggi a lungo termine dell’allargamento. Potrei persino dire che dovremmo guardare al voto irlandese da una prospettiva costruttiva: questo voto è la dimostrazione del fatto che non sempre abbiamo saputo essere partner aperti del cittadino comune, che è più l’oggetto di pratiche politiche efficaci che non il difensore di idee e concetti visionari.</p>
    </intervention>
    <intervention id="4-114" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="it">Ho votato a favore della relazione Brok sulla strategia per il futuro allargamento dell’Unione europea al fine di ribadire la mia convinzione che non sarà possibile nessun allargamento futuro in mancanza di un nuovo Trattato che consenta all’Unione di funzionare con 27 o più Stati membri, accompagnato da un quadro finanziario adeguato.</p>
    </intervention>
    <intervention id="4-115" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="it">Signora Presidente, onorevoli colleghi, dalla relazione dell’onorevole Brok sull’allargamento capisco che qualsiasi nuova adesione è possibile solo, cito, “in presenza di un sostegno pubblico chiaro e duraturo”.</p>
      <p sl="it">Questa frase sembra completamente ipocrita, poiché arriva solo qualche giorno dopo la reazione sprezzante dell’eurocrazia al chiaro “no” degli irlandesi al Trattato di Lisbona, che fa semplicemente eco ai “no” francese e olandese del 2005. Essa segue inoltre la sostituzione, nella Costituzione francese, del referendum obbligatorio sull’adesione all’Unione europea con uno pseudo-referendum basato sull’iniziativa popolare, che in realtà dipende dalla buona volontà dell’Assemblea francese e del Senato.</p>
      <p sl="it">Certamente, l’onorevole Brok, essendo consapevole che la grande maggioranza degli europei è contraria all’adesione della Turchia all’Unione europea, non fa neanche riferimento alla consultazione pubblica mediante un referendum . Al fine di ottenere il sostegno che egli descrive, propone semplicemente una buona vecchia propaganda per un pubblico ritenuto ignorante o addirittura ingenuo.</p>
      <p sl="it">Se l’onorevole Brok e i suoi omologhi europei e nazionali temono, o disprezzano, così tanto il pubblico, dovrebbero almeno avere la decenza di smettere di cercare la sua approvazione. La democrazia europea sarebbe certamente più forte per questo.</p>
    </intervention>
    <intervention id="4-116" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione dell’onorevole Brok sul documento strategico della Commissione sull’allargamento del 2007. L’Unione europea deve continuare a dimostrare di mantenere le promesse precedentemente formulate sull’allargamento. Infatti, deve essere applicata una condizionalità rigida ed equa a tutti i candidati e potenziali candidati cui tali promesse sono rivolte. Ritengo che il documento si occupi in modo appropriato di questi problemi e ho votato a favore della relazione dell’onorevole Brok.</p>
    </intervention>
    <intervention id="4-117" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">La risoluzione è un’oltraggiosa distorsione della realtà vissuta dai cittadini dei vecchi e nuovi paesi dell’Unione, poiché presenta la trasformazione e l’allargamento dell’Unione come fossero a loro vantaggio, mentre è esattamente il contrario. I programmi proposti per il nuovo allargamento mirano a sfruttare e a manipolare maggiormente i cittadini dei paesi di futura adesione, che si trovano già in una situazione terribile, nonché a un’ulteriore intensificazione del saccheggio di questi paesi da parte delle capitali europee. In particolare, il processo di allargamento ai Balcani occidentali è accompagnato da un’enorme operazione di soggiogamento e umiliazione dei popoli di quei paesi. Un esempio tipico è l’insistenza su una piena cooperazione con il Tribunale penale internazionale per l’ex Jugoslavia, il falso tribunale istituito dai prepotenti imperialisti americani ed europei al fine di processare le vittime delle loro guerre e dei loro crimini nella regione, impiegato inoltre per distruggere l’ex Presidente Slobodan Milošević. Le persone sono anche particolarmente a rischio per il fatto che il processo di allargamento continua a dipendere da un cambiamento dei confini e dalla creazione di protettorati degli imperialisti, come il protettorato del Kosovo, che indurrà a un nuovo ciclo di antagonismi e conflitti imperialisti, le cui vittime saranno i popoli della regione.</p>
      <p sl="it">Noi, gli eurodeputati del partito comunista di Grecia, non voteremo quindi a favore della risoluzione, confermando la nostra posizione contro l’imperialismo dell’Unione europea e il suo allargamento.</p>
    </intervention>
    <intervention id="4-118" speaker_id="4521" name="Charles TANNOCK" is_mep="True" mode="written" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">I conservatori britannici sono sempre stati e restano fermi sostenitori dell’allargamento dell’Unione europea, in quanto prevede un mercato unico più ampio e un’Europa più libera e flessibile di Stati nazione.</p>
      <p sl="en">Tuttavia, la presente relazione comprende elementi che non siamo in grado di appoggiare. Non crediamo in un’Europa quale “progetto di integrazione politica”. Inoltre, non siamo d’accordo con i principali aspetti del paragrafo 19, che chiede “uno spazio basato su politiche comuni” in ambiti come la giustizia, la sicurezza, la migrazione e la circolazione senza visti e l’istruzione, che i conservatori britannici non possono sostenere. Inoltre, non siamo soddisfatti del paragrafo 6, in cui si afferma: “lo sviluppo di uno spazio di libertà, sicurezza e giustizia, la piena salvaguardia e lo sviluppo dell’acquis communautaire e la difesa dei diritti e delle libertà fondamentali, quali sanciti nella Carta dei diritti fondamentali dell’Unione europea”.</p>
      <p sl="en">I nostri dubbi riguardo a queste e altre parti della relazione non riducono in alcun modo il nostro sostegno per un futuro allargamento dell’Unione europea, a patto che i paesi richiedenti soddisfino i criteri di Copenaghen.</p>
      <p sl="en">Per i motivi sopra elencati, abbiamo deciso di astenerci dalla votazione sulla presente relazione.</p>
    </intervention>
    <intervention id="4-120" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Signor Presidente, bene che l’Europa faccia sentire la propria voce in questa parte d’Africa che rischia di essere nuovamente teatro di scontri virulenti, dopo la campagna presidenziale-farsa di pochi giorni fa.</p>
      <p sl="it">Anche il G8 ha preso posizione in maniera esplicita, non attraverso l’introduzione di sanzioni, che avrebbero danneggiato in particolare la popolazione civile, ma con “misure finanziarie” che riguarderanno specialmente aziende, banche e personaggi del regime al potere dal 1980. E’ inaccettabile la situazione che si è venuta a creare, con elezioni avvenute in assenza di condizioni appropriate e la sistematica violenza. Spero inoltre che la nostra diplomazia comunitaria si attivi per sostenere la proposta dell’Unione africana che chiede un Governo di unità nazionale per superare questa difficile crisi.</p>
    </intervention>
    <intervention id="4-121" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signora Presidente, ho appoggiato la risoluzione odierna poiché ritengo che dobbiamo essere rigidi sulla violenza in Zimbabwe, aumentare le sanzioni e chiedere di ritirare il riconoscimento del regime di Mugabe. La campagna di violenza, che aveva quale obiettivo l’opposizione politica e che era finanziata dallo Stato, ha precluso la possibilità di svolgere un secondo turno libero di elezioni presidenziali.</p>
    </intervention>
    <intervention id="4-122" speaker_id="2031" name="Marie-Arlette CARLOTTI" is_mep="True" mode="written" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="fr">Come tutte le persone del mondo, il popolo dello Zimbabwe desidera la pace, la democrazia e la prosperità.</p>
      <p sl="fr">Sotto il regime di Robert Mugabe, non ha niente di tutto ciò. Un ex liberatore del paese, adesso è il suo torturatore. Oggi, il Parlamento sta trasmettendo un chiaro messaggio: non vuole più Mugabe e il suo regime. Il popolo dello Zimbabwe lo ha deciso. L’Unione europea deve esercitare tutta la sua influenza al fine di aiutare la popolazione del paese e africana a trovare una soluzione alla crisi.</p>
      <p sl="fr">La priorità è quella di porre fine alla violenza. Solo un dialogo aperto a tutti i membri della società dello Zimbabwe consentirà di istituire un regime transitorio, con un mandato chiaro per l’organizzazione di elezioni libere e trasparenti controllate dalla comunità internazionale.</p>
      <p sl="fr">Tuttavia, Robert Mugabe non arriverà al tavolo negoziale a meno che non sia obbligato. Questo è il motivo per cui dobbiamo rafforzare la nostra serie di sanzioni contro il regime.</p>
      <p sl="fr">Infine, dobbiamo pianificare adesso la ricostruzione di un futuro Zimbabwe: accolgo con favore la proposta della Commissione di assegnare 250 milioni di euro di finanziamenti di emergenza non appena il paese avrà un governo legittimo e credibile.</p>
    </intervention>
    <intervention id="4-123" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della proposta di risoluzione del Parlamento europeo sulla situazione in Zimbabwe, che condanna il regime di Mugabe.</p>
      <p sl="pt">La campagna di violenza del governo contro l’opposizione, le conseguenti violazioni dei diritti umani e il mancato rispetto dei principi democratici sono inaccettabili. Il mondo civilizzato deve condannare, senza esitazione, quello che sta accadendo in Zimbabwe. La persecuzione politica, la violenza gratuita, la fame, la sofferenza e i decessi di molti cittadini sono il recente “lavoro” di Mugabe, che deve perdere posizioni negli annali della storia. Il popolo dello Zimbabwe merita molto di meglio. Ritengo che l’intervento della comunità internazionale sia fondamentale per risolvere l’attuale crisi umanitaria. L’Unione europea deve essere da esempio.</p>
    </intervention>
    <intervention id="4-124" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Ho votato a favore della risoluzione sullo Zimbabwe. Quanto sta facendo Robert Mugabe è inaccettabile. Non lo chiamo Presidente poiché quella che si è recentemente svolta nel paese non può essere chiamata elezione. Concordo con uno dei politici della Namibia che ha dichiarato che, oltre alle solite malattie con cui l’Africa si trova a combattere (la malaria, la tubercolosi, l’AIDS), la malattia più pericolosa di oggi, di cui occorre occuparsi con la massima urgenza, è il “mugabeismo”. Mugabe è diventato un nemico del suo popolo. E’ molto frustrante quando il tempo trasforma un uomo che ha combattuto per la libertà e l’indipendenza in un pericoloso despota. Auspico che gli africani aprano gli occhi e comprendano che persone come Mugabe sono negative per tutta l’Africa.</p>
    </intervention>
    <intervention id="4-125" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signora Presidente, ho votato a favore della risoluzione sulla situazione in Zimbabwe poiché il 27 luglio il regno di terrore del Presidente Mugabe si è di nuovo apertamente preso gioco delle opinioni della comunità internazionale, della giustizia e della democrazia. Non possono esistere dubbi sul fatto che le elezioni presidenziali in Zimbabwe siano state illegittime, e la violenza, le uccisioni, gli arresti e le violenze sugli oppositori del paese sono un aspetto di particolare ferocia dell’assenza di giustizia.</p>
      <p sl="fi">Come dichiarato nella risoluzione, lo Zimbabwe ha davvero bisogno di un processo di mediazione che coinvolga diverse parti della comunità internazionale e dell’Africa. Le parti del dialogo devono raggiungere risultati sostenibili per lo Zimbabwe e ciò sarà possibile solo se vi parteciperanno l’intera comunità internazionale e i suoi estesi poteri democratici. Il popolo del paese ha un vivo e profondo desiderio di democrazia.</p>
      <p sl="fi">La situazione in Zimbabwe è un problema per l’intera comunità internazionale e la comunità degli Stati africani, ed è assolutamente imperativo che noi riconosciamo la tirannia di Mugabe. Purtroppo, la Cina e la Libia non condividono il punto di vista della comunità internazionale al riguardo.</p>
      <p sl="fi">L’Unione europea deve sostenere e incoraggiare i paesi africani che stanno cercando di boicottare lo Zimbabwe nei rapporti con l’Africa. Al contrario, il sostegno politico ed economico per il governo di Mugabe dato dal Sud Africa, nonché l’espulsione dei profughi zimbabwani da tale paese sono azioni opposte ai nostri valori condivisi. Vorrei inoltre esprimere il mio appoggio all’idea delineata nella risoluzione che tale controversia può e dovrebbe avere conseguenze negative sulle relazioni tra l’Unione europea e il Sudafrica.</p>
    </intervention>
    <intervention id="4-126" speaker_id="4531" name="Jean LAMBERT" is_mep="True" mode="written" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Ho votato a favore della risoluzione odierna e auspico che ad essa seguiranno solide azioni concertate da parte del Consiglio. Auspico inoltre che il cambiamento di approccio che abbiamo osservato tra i leader africani significhi anche che non dobbiamo subire l’umiliante visione di Robert Mugabe che partecipa a riunioni internazionali sul territorio comunitario. L’attuale potere di Mugabe è stato ottenuto attraverso il sangue e la sofferenza del suo popolo. Il nostro governo non dovrebbe aggravare la situazione attraverso il ritorno forzato delle persone in Zimbabwe. Non solo si possono trovare in pericolo fisico nel paese, ma possono aggiungere anche instabilità alla situazione e incidere sulla riduzione delle risorse. Offrire a queste persone uno status di immigrazione legale e consentire loro di lavorare, sarebbe l’unica misura positiva di garanzia che i nostri governi possono offrire: significherebbe inoltre che, quando sarà possibile, le persone faranno ritorno nel paese con competenze attive e risorse finanziarie potenziali che contribuiranno allo sviluppo popolare. Infatti, i governi dovrebbero adottare tale politica nei confronti di coloro che non possono tornare in altri paesi in guerra. Il popolo dello Zimbabwe ha bisogno del nostro sostegno in ogni modo possibile.</p>
    </intervention>
    <intervention id="4-127" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La situazione in Zimbabwe è motivo di preoccupazione. Mi unisco ai miei colleghi nella condanna dell’atteggiamento del partito Zanu-PF nel corso delle elezioni e desidero inoltre sottolineare che le elezioni del 27 giugno non possono essere considerate legittime. Dovrebbero essere organizzate nuove elezioni che rispettino le norme democratiche. Il suggerimento di raggiungere un accordo su un’amministrazione transitoria nel paese merita di essere valutato quale modo di uscire dall’attuale impasse democratica in cui si trova lo Zimbabwe. Ho votato a favore della presente risoluzione.</p>
    </intervention>
    <intervention id="4-128" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Deploro la situazione in Zimbabwe e chiedo agli eurodeputati, alla Commissione, al Consiglio e a tutti i governi nazionali di condannare Mugabe e cercare una soluzione a questa crisi. Accolgo con favore la dichiarazione del G8 che si rifiuta di riconoscere la legittimità di qualsiasi governo che non rispecchi la volontà del popolo dello Zimbabwe.</p>
    </intervention>
    <intervention id="4-996" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione d’iniziativa dell’onorevole collega tedesco von Wogau su spazio e sicurezza. E’ giunto il momento di un approccio comune inteso a tutelare gli interessi europei nello spazio. Sta diventando ogni giorno sempre più ovvio che necessitiamo di dispositivi spaziali affinché le attività politiche e diplomatiche dell’Unione europea possano basarsi su informazioni indipendenti, affidabili ed esaurienti a sostegno delle sue politiche di prevenzione dei conflitti, delle operazioni di gestione delle crisi e della sicurezza mondiale (in particolare il controllo della proliferazione delle armi di distruzione di massa e dei relativi mezzi di trasporto), la verifica del rispetto dei trattati internazionali, il contrabbando internazionale delle armi leggere e di piccolo calibro, la protezione delle infrastrutture critiche e delle frontiere dell’Unione, nonché la protezione civile in caso di calamità naturali o catastrofi di origine antropica. Galileo è, a tale proposito, una pietra angolare del ruolo dell’Unione europea nello spazio. Questo approccio dovrebbe andare di pari passo con la difesa europea e con il sostegno per l’industria della difesa europea, in particolare il settore aerospaziale.</p>
    </intervention>
    <intervention id="4-130" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">L’Unione europea deve sviluppare le sue capacità spaziali. Siamo contrari alla proliferazione delle armi nello spazio ma riconosciamo che, mentre gli Stati Uniti si rifiutano di cooperare a stretto contatto con l’Unione per l’impiego congiunto delle strutture satellitari in periodi di pace e di guerra, noi non abbiamo alternative se non quella di cercare di spiegare il nostro sistema in Europa.</p>
      <p sl="en">Lo sviluppo della politica estera e di sicurezza comune europea e delle capacità di difesa richiede una dimensione spaziale. Con la presente relazione, l’onorevole von Wogau, il presidente del sottocomitato per la sicurezza e la difesa, ha svolto un servizio per il Parlamento e per l’Europa, cui di conseguenza dovremmo fare seguito.</p>
    </intervention>
    <intervention id="4-131" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Sarebbe difficile essere più chiari.</p>
      <p sl="pt">Nella sua relazione di iniziativa su “Spazio e sicurezza”, la maggioranza del Parlamento europeo ha respinto le nostre proposte che:</p>
      <p sl="pt">sottolineavano che l’impiego dello spazio deve servire esclusivamente a fini non militari, rifiutando ogni utilizzo militare diretto o indiretto;</p>
      <p sl="pt">e che Galileo è un progetto assolutamente non militare.</p>
      <p sl="pt">Al contempo ha approvato, tra le altre misure pericolose:</p>
      <p sl="pt">la necessità di Galileo per l’autonomia delle operazioni PESD, per la politica estera e di sicurezza comune (PESC);</p>
      <p sl="pt">lo sviluppo di un concetto comune di politica di intelligence geospaziale, creando le condizioni per il coinvolgimento del CSUE nella pianificazione di ogni operazione PESD che richieda osservazioni e intelligence spaziali;</p>
      <p sl="pt">che l’UE valuti la possibilità di un contributo finanziario al CSUE dal bilancio comunitario al fine di fornire finanziamenti sufficienti a soddisfare le crescenti necessità delle operazioni PESD;</p>
      <p sl="pt">la possibilità di finanziamento di futuri sistemi europei di telecomunicazioni satellitari a sostegno delle operazioni PESD dal bilancio comunitario.</p>
      <p sl="pt">In altre parole, la militarizzazione del progetto Galileo e il maggiore impiego del bilancio comunitario a fini militari. Da qui il nostro voto contrario.</p>
    </intervention>
    <intervention id="4-132" speaker_id="28131" name="Anna HEDH" is_mep="True" mode="written" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Non ho votato a favore della relazione in quanto ritengo che lo spazio dovrebbe essere impiegato solo a fini pacifici. La relazione è andata troppo oltre.</p>
    </intervention>
    <intervention id="4-133" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo positivamente nel complesso la relazione dell’onorevole Von Wogau su spazio e sicurezza. Appoggio l’affermazione del relatore che lo spazio non dovrebbe diventare un luogo di proliferazione delle armi. Lo sviluppo di strumenti volontari che potrebbe accrescere la sicurezza spaziale è un passo positivo nel garantire una politica spaziale responsabile. I bilanci comunitari da cui è finanziata la PESD attualmente sono intergovernativi; di conseguenza ritengo sarebbe inappropriato giudicare anzitempo tale spesa prevista nella relazione. Queste opinioni si riflettono nel mio voto.</p>
    </intervention>
    <intervention id="4-134" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">L’uso dello spazio è essenziale per l’efficacia degli interventi imperialisti dell’Unione europea. Questa è la conclusione della relazione adottata dal Parlamento europeo su spazio e sicurezza dell’Unione europea. Il documento sottolinea la necessità di impiegare lo spazio per gli spiegamenti “degli Stati membri dell’Unione europea” nell’ambito delle Nazioni Unite, della NATO e di altre organizzazioni simili. Chiede un rapido sviluppo dei programmi EGNOS e Galileo, il pieno sviluppo del Centro satellitare dell’Unione europea, nonché il coordinamento, attraverso l’Agenzia spaziale europea, dei sistemi di comunicazione satellitare degli Stati membri dell’Unione europea, a fini di spionaggio e sorveglianza, per fornire “informazioni indipendenti, affidabili ed esaurienti a sostegno delle sue politiche di prevenzione dei conflitti, delle operazioni di gestione delle crisi …”</p>
      <p sl="it">Il bilancio comunitario sta già stanziando a tale scopo una cifra astronomica pari a 5,25 miliardi di euro, per il solo periodo 2007-2013. Questo fatto, oltre alla decisione di accelerare il programma Galileo, dimostra che l’Unione europea intende integrare l’utilizzo dello spazio nelle risorse strategiche e nelle capacità di promozione della politica estera e di sicurezza comune nonché della politica europea di sicurezza e di difesa, in altre parole, il meccanismo per gli interventi imperialisti dell’Unione europea nel mondo.</p>
      <p sl="it">Alla luce di tutto questo, la richiesta della relazione per la “non-militarizzazione” dello spazio, tipica dimostrazione dell’oltraggiosa malafede dei sostenitori politici dell’imperialismo, è il massimo dell’ipocrisia.</p>
    </intervention>
    <intervention id="4-135" speaker_id="35743" name="Dame Glenis WILLMOTT" is_mep="True" mode="written" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il partito parlamentare europeo laburista accoglie con favore la presente relazione, e in particolare sosteniamo lo sviluppo di un codice di condotta comunitario per le attività spaziali, assieme allo sviluppo di strumenti volontari che potrebbero accrescere la sicurezza spaziale.</p>
      <p sl="en">Tuttavia, non siamo preoccupati di giudicare anzitempo le decisioni circa il futuro bilancio dell’Unione europea; le attività PESD sono finanziate dai bilanci comunitari, che attualmente sono intergovernativi. Per questo motivo abbiamo votato contro due emendamenti che suggerivano questo in relazione alle attività PESD correlate allo spazio.</p>
    </intervention>
    <intervention id="4-136" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Con questo si concludono le dichiarazioni di voto.</p>
    </intervention>
  </section>
  <section id="creitem15" title="7. Correzioni e intenzioni di voto: vedasi processo verbale"/>
  <section id="creitem16" title="8. Illustrazione del programma della Presidenza francese (discussione)">
    <intervention id="4-140" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca la dichiarazione del Consiglio sull’illustrazione del programma della Presidenza francese.</p>
      <p sl="unknown">Presidente Sarkozy, desidero darle il benvenuto al Parlamento europeo in qualità di Presidente in carica del Consiglio.</p>
      <a text="(Applausi)"/>
      <p sl="unknown">So che lei si unisce a noi oggi in quest’Aula dopo un lungo viaggio di ritorno dal Giappone. Benvenuto al Parlamento europeo, Presidente in carica del Consiglio.</p>
      <a text="(Applausi)"/>
    </intervention>
    <intervention id="4-143" speaker_id="photo_generic" name="Nicolas Sarkozy" is_mep="True" mode="spoken">
      <p sl="fr">Presidente in carica del Consiglio. – Signor Presidente, onorevoli deputati, è un grande onore per me rivolgermi alla vostra Assemblea in un momento così critico per l’Europa. Sono ben consapevole che tutti abbiamo una grave responsabilità. Certamente, in qualità di Presidente in carica del Consiglio, io ho una grande responsabilità, ma quest’ultima è la medesima per tutti gli europeisti.</p>
      <p sl="fr">In quale modo faremo uscire l’Europa dalla crisi in cui si trova? In quale modo preveniamo l’immobilismo? Come supereremo i nostri disaccordi e li impiegheremo a vantaggio dello stesso ideale europeo? In quest’Aula, ci troviamo nel cuore della democrazia europea. Ciascuno di voi, avendo l’onore di sedere in questo Parlamento, ha dovuto ottenere il sostegno dei suoi concittadini. Ci sono uomini e donne di sinistra, di centro, di destra, che sono eletti rappresentanti da 27 paesi. Tuttavia, oggi dobbiamo trasformare le nostre differenze in una forza per un’Unione europea sofferente.</p>
      <p sl="fr">Dobbiamo far sì che queste differenze siano un’opportunità di rassicurare i cittadini europei, che sono preoccupati. Dobbiamo mantenere in vita la democrazia, il che significa che occorre impegnarci in una discussione e al contempo creare un’immagine di un’Europa che rifiuta l’immobilismo. Tutti devono essere coinvolti nella famiglia europea, con i suoi 27 Stati membri; nessuno deve essere lasciato indietro. Ci troviamo ad appena pochi mesi di distanza da una data importante per il Parlamento europeo. E’ opportuno che tutti ne siano consapevoli. Al contempo, questa mattina, dobbiamo dare l’impressione di un’Europa che lavora per tutti.</p>
      <p sl="fr">Ho visto situazioni più semplici di quella in cui si trova l’Europa in questo momento. Se posso parlare liberamente, con la consapevolezza che, in qualità di Presidente in carica del Consiglio, devo parlare a nome di tutti, devo tener conto della sensibilità di ciascuno e al contempo fornire le giuste risposte.</p>
      <p sl="fr">Prima osservazione: abbiamo un problema istituzionale. I capi di Stato o di governo hanno cercato di trovare un compromesso con il Trattato di Lisbona. Nessuno ha detto che quest’ultimo avrebbe risolto tutti i nostri problemi, ma era e resta l’espressione di un compromesso accettabile per tutti. Io stesso, come Presidente della Repubblica francese, devo assumermi le mie responsabilità. La Francia ha votato “no” nel 2005, causando un problema a se stessa. Onorevoli deputati, le questioni che dobbiamo affrontare sono molto difficili e complesse; cerchiamo di dare a tutti l’idea che ci stiamo impegnando sull’argomento senza ulteriori motivi e preconcetti. Questo è quello che ci si aspetta da noi.</p>
      <a text="(Applausi)"/>
      <p sl="fr">Prima delle elezioni, ho proposto al popolo francese la ratifica parlamentare del Trattato di Lisbona. Prima delle elezioni, ho dichiarato che non avrei indetto un referendum in Francia. L’ho affermato ai cittadini francesi in uno spirito democratico; è stata una scelta che ho compiuto tre giorni prima di essere eletto, che avrebbe potuto essere altamente rilevante. Non rinnego questa scelta. Credo davvero che le questioni istituzionali, il modo in cui facciamo le cose in Europa, siano di competenza dei parlamentari e non dei referendum . E’ una scelta politica che sto facendo (applausi) ed è una scelta politica che ho fatto nel mio paese prima delle elezioni. Pertanto, è perfettamente democratica.</p>
      <p sl="fr">Adesso abbiamo il problema del “no” del voto irlandese. Non spetta certo a un francese giudicare questo risultato, considerando i precedenti voti contrari olandese e francese. Pertanto, il 21 luglio, per la prima volta in qualità di Presidente in carica del Consiglio, mi recherò in Irlanda per ascoltare, impegnarmi in un dialogo e cercare soluzioni. La Presidenza francese proporrà un metodo e, spero, una soluzione in accordo con il governo irlandese, a ottobre o a dicembre.</p>
      <p sl="fr">Il problema è questo: dobbiamo evitare di dare fretta ai nostri amici irlandesi e al contempo, tuttavia, definire in quali condizioni e con quale Trattato ci apprestiamo a organizzare le elezioni europee del 2009. Abbiamo quindi un po’ di tempo, ma non tanto. E’ un dovere verso i nostri concittadini conoscere su quale base organizzeremo le elezioni europee. Questa sarà o il Trattato di Lisbona o il Trattato di Nizza. Non ci sarà un’altra conferenza istituzionale. Non ci sarà un nuovo Trattato. O Lisbona o Nizza.</p>
      <p sl="fr">Aggiungerei, per essere perfettamente chiaro, è la mia opinione, il che non la rende una realtà assoluta, che sono tra coloro che hanno sempre sostenuto l’allargamento europeo. L’allargamento del 2004 è stato un successo. La famiglia è di nuovo insieme; non dovremmo pentircene. Tuttavia, sono tra coloro che hanno sempre desiderato che l’Europa fosse abbastanza saggia da creare nuove istituzioni prima dell’allargamento. E’ stato un errore per cui oggi stiamo pagando. Sarebbe stato più coraggioso creare istituzioni prima dell’allargamento.</p>
      <p sl="fr">Voglio essere perfettamente chiaro su questo. Certamente non deploro l’allargamento. La famiglia deve restare unita. Tuttavia, sono deciso, Presidente Pöttering, che non dobbiamo compiere gli stessi errori ancora una volta. Se restiamo fedeli a Nizza, è l’Europa a 27. Se vogliamo l’allargamento, e personalmente lo voglio, necessitiamo di nuove istituzioni prima che questo accada. Chi avrebbe pensato che l’Europa, con i suoi 27 Stati membri, sarebbe stata incapace di creare le proprie istituzioni e che non avrebbe avuto altre priorità che continuare ad allargarsi? Le cose devono essere chiare: se vogliamo l’allargamento, e noi lo vogliamo, allora abbiamo bisogno di nuove istituzioni.</p>
      <a text="(Applausi)"/>
      <p sl="fr">Consentitemi di aggiungere, e mi rivolgo all’onorevole Schulz, che sono favorevole a far entrare i Balcani, che i nostri amici croati, al pari dei nostri amici serbi, sono indubbiamente europei. Tuttavia, i paesi maggiormente favorevoli all’allargamento, non possono dire contemporaneamente “non vogliamo Lisbona” e “vogliamo Lisbona”. Si tratta di Lisbona e dell’allargamento. Non è un ricatto, perché in Europa non facciamo ricatti. E’ una questione di coerenza, onestà e logica. Quando si parla di Croazia, quindi, dobbiamo proseguire con i negoziati, ma tutti devono assumersi le loro responsabilità. Se l’Europa intende crescere, e deve farlo, deve farlo quindi con nuove istituzioni.</p>
      <p sl="fr">Un’altra osservazione: qui è là nelle discussioni a livello europeo, sento le persone dire “bene, vedi, non importa se abbiamo un’Europa a più velocità”. Purtroppo, forse un giorno dovremo avere un’Europa a più velocità, ma deve essere solo un’ultima spiaggia. L’Europa ha pagato caro il suo essere divisa da un muro di vergogna. L’Europa ha pagato cara la dittatura imposta a 80 milioni di europei. Pensiamoci bene prima di lasciare indietro chiunque.</p>
      <p sl="fr">Quando stavamo negoziando il Trattato di Lisbona a Bruxelles, la Francia ha lottato al fine di garantire che la Polonia potesse avere il suo posto nel Trattato di Lisbona. Come possiamo dire a 38 milioni di polacchi che è stato molto più semplice liberarsi del giogo della dittatura cui erano sottoposti, e dalla quale si sono liberati, grazie a persone di grande valore come Lech Walesa e Giovanni Paolo II, che restare in un’Europa libera? Ci sono 27 membri in questa famiglia. Nessuno deve essere lasciato indietro. Dobbiamo coinvolgere tutti nella famiglia europea, il che, finalmente, sarà quello su cui si impegnerà la Presidenza francese.</p>
      <a text="(Applausi)"/>
      <p sl="fr">Per quanto riguarda altre questioni, sulle quali credo che possiamo raggiungere un accordo, nulla sarebbe peggiore di un’Europa che dà l’impressione di essere immobile perché sta attraversando ancora un altro dramma istituzionale. Sarebbe una terribile trappola in cui possiamo cadere. Respingiamo le istituzioni che ci condannano all’immobilismo, ma al contempo gli europei sono impazienti poiché pensano anche loro che siamo immobili.</p>
      <p sl="fr">Nonostante il problema istituzionale, forse anche a causa del problema istituzionale, l’Europa ha il dovere di agire, e di agire adesso. Questo è il messaggio che la Presidenza francese desidera che tutti noi trasmettiamo agli europei. Siamo nel processo di risoluzione dei problemi istituzionali, ma non siamo condannati a non agire. Quali sono dunque le nostre priorità?</p>
      <p sl="fr">La prima è dimostrare agli europei che l’Europa può proteggerli. Ora vorrei dire qualcosa circa questa parola “protezione”. Sin dai tempi antichi, quando le persone hanno eletto un governo, è stato affinché questo governo potesse proteggerle. Signor Presidente, l’Europa deve offrire protezione senza protezionismo. Il protezionismo non ci porta da nessuna parte. Constatare che oggi i cittadini europei ritengono che l’Europa, che è stata programmata per proteggerli, sia una fonte di preoccupazione anziché di protezione, è un vero passo indietro. Pertanto, è nostro compito dimostrare come l’Europa li proteggerà sulle questioni concrete.</p>
      <p sl="fr">La prima è il pacchetto in materia di energia e di clima. Se esiste un ambito in cui i nostri paesi non possono fare nulla se agiscono da soli, è nel mantenimento dell’equilibrio ecologico del nostro pianeta. Quando si tratta di inquinamento, CO2 e di strato di ozono, i confini tra i nostri paesi sono irrilevanti. La posta in gioco è alta: dal vertice di esperti dell’IPCC, abbiamo compreso che siamo l’ultima generazione che può evitare il disastro. L’ultima generazione! Se non agiamo adesso, le future generazioni possono essere in grado di limitare il danno, ma non potranno fermarlo.</p>
      <p sl="fr">Ogni paese del mondo dichiara: “Voglio fare qualcosa a patto che comincino gli altri.” Con questo tipo di ragionamento, i nipoti dei nostri nipoti non vedranno mai adottare alcuna decisione. Se noi europei aspettiamo che gli altri facciano qualcosa prima di agire, potremmo aspettare a lungo. Abbiamo creato l’Europa per portare nel mondo il nostro modello di civilizzazione e difendere i nostri valori.</p>
      <p sl="fr">Tra questi valori vi è la certezza che il mondo è condannato se non prendiamo subito una decisione. L’Europa deve essere da esempio. Per essere da esempio, l’Europa deve essere esemplare. Abbiamo un obiettivo: la conferenza del 2009. Questa conferenza deve gestire e organizzare la fase post-Kyoto. L’Europa deve parteciparvi unita, avendo stabilito di adottare il pacchetto in materia di energia e clima. Se non lo facciamo, non avremo alcuna influenza per indurre i cinesi, gli indiani, i paesi emergenti e gli americani a compiere gli sforzi concordati. Pertanto, è essenziale che, nel corso della Presidenza francese, adottiamo tale pacchetto proposto dalla Commissione.</p>
      <a text="(Applausi)"/>
      <p sl="fr">E’ un pacchetto complesso, difficile, ma desidero fare appello al senso di responsabilità di tutti. Se ogni paese inizia a voler rinegoziare il suo particolare interesse, gli aspetti con cui ha dei problemi, allora, onorevoli deputati, non giungeremo mai a un accordo. Questo è il motivo per cui la Presidenza francese chiede al Parlamento europeo di agire al suo fianco affinché possiamo ottenere che il pacchetto in materia di energia e di clima possa essere adottato nei prossimi sei mesi. Questa è una priorità. Non una priorità di destra o di sinistra, è semplicemente buon senso. Se avviamo negoziati tra gli Stati membri, non abbiamo possibilità di successo.</p>
      <p sl="fr">Adesso, ovviamente, ci sono tre aspetti che devono essere chiariti o adattati. Penso in modo particolare a una questione molto complessa: vale a dire i problemi delle nostre imprese, sulle quali giustamente siamo in procinto di imporre norme intese a mantenere l’equilibrio del pianeta. In Europa dovremmo imporre norme essenziali alle nostre imprese e, al contempo, continuare a importare prodotti da paesi che non si conformano ad alcuna norma tra quelle che abbiamo imposto sulle nostre imprese? Non è una questione di protezionismo; è una questione di lealtà, giustizia e rifiuto di essere ingenui. Esiste il problema di decidere riguardo a un meccanismo frontaliero. Dovrebbero esserci quote libere o meccanismi di adattamento? Non lo so, ma in ogni caso, dobbiamo discuterne.</p>
      <a text="(Applausi)"/>
      <p sl="fr">Secondo problema: capisco che per alcuni paesi, mi riferisco in particolar modo a quelli che hanno aderito all’Unione nel 2004, che dipendono ampiamente dai combustibili fossili per la loro energia, gli sforzi richiesti loro sono considerevoli. Questi paesi ci stanno dicendo, “da dieci anni registriamo una crescita; vi preghiamo di non portarcela via.” Non vi è alcun dubbio che esista un modo per coinvolgere tutti e, assieme al Presidente della Commissione, dobbiamo lavorare affinché ognuno comprenda di non essere condannato alla recessione, alla miseria, alla povertà e alla disoccupazione. Questo pacchetto in materia di energia e clima, è una priorità assoluta per noi. Il mondo non può aspettare; l’Europa deve aprire la strada.</p>
      <p sl="fr">Secondo punto: dei 27 paesi, 24 si trovano adesso nello spazio Schengen; in altre parole, 24 su 27. 23, dite? Va bene, allora 23, che non è male lo stesso. Essi non comprendono i paesi che non fanno parte dell’Unione europea ma, e questo è il motivo per cui svolgiamo spesso dibattiti, fanno parte dello spazio Schengen. Cosa vuol dire dunque? Significa che abbiamo deciso una piena libertà di circolazione tra i paesi dello spazio Schengen.</p>
      <p sl="fr">Vorrei dire ai leader dei gruppi politici e agli onorevoli deputati che noi in Francia, con Bernard Kouchner e Jean-Pierre Jouyet, abbiamo preso una decisione non facile. Dal 1° luglio, non ci sono più ostacoli che negano l’accesso al mercato del lavoro francese, poiché ho annunciato che avrei abolito tutte le limitazioni negoziate dai miei predecessori. Qualsiasi lavoratore di un paese dell’Unione europea può venire in Francia e lavorare.</p>
      <a text="(Applausi)"/>
      <p sl="fr">Non è stato semplice; non è stato facile. In ogni caso, e gli eurodeputati francesi mi correggeranno se sbaglio, mi è stato comunicato che sarebbe stato un disastro se avessi annunciato tale decisione. Come al solito, abbiamo preso la decisione, e non si è verificato alcun disastro. Non sono stato felice della controversia sul malfamato “idraulico polacco”, che non ha dato al mio paese o all’Europa una reputazione molto buona. Non è questo il motivo per cui tutti noi costruiamo l’Unione europea.</p>
      <a text="(Applausi)"/>
      <p sl="fr">Tuttavia, adesso che non ci sono più frontiere tra noi, è giusto, è ragionevole che ognuno di noi continui a decidere la propria politica in materia di immigrazione, non tenendo conto dei limiti altrui? Il Patto europeo sull’immigrazione e l’asilo è un documento fondamentale per la Presidenza francese, per due motivi.</p>
      <p sl="fr">Il primo, e se posso mi rivolgo innanzi tutto alla sinistra dell’Assemblea, è che se tutti noi, se tutti i paesi europei hanno una politica in materia di immigrazione, eliminiamo l’immigrazione dalle discussioni nazionali in cui gli estremisti usano la povertà e la paura al servizio di valori che non ci appartengono. L’unico modo di svolgere una discussione responsabile sull’immigrazione è quello di renderla una politica europea. Senza più ulteriori motivi di parte che obblighino i paesi con diverse sensibilità a collaborare.</p>
      <p sl="fr">Quanto ci ha suggerito Brice Hortefeux, approvato da tutti i ministri e che dovrebbe essere discusso dal Comitato dei rappresentanti permanenti e dal Consiglio europeo, credo che sia una priorità. Ciò dimostrerà che l’Europa non vuole essere una fortezza, che l’Europa non si sta rifiutando di ammettere le persone al suo interno, che l’Europa ha bisogno dei lavoratori migranti, ma che non può ammettere tutti coloro che desiderano entrare nel suo territorio.</p>
      <p sl="fr">Consentitemi di aggiungere che, quando si tratta di asilo politico, non è logico che un singolo sia in grado di presentare 27 richieste per 27 paesi democratici e che non ottenga ogni volta la stessa risposta allo stesso problema. Inoltre, per gli sviluppi con l’Africa, saremo più forti se collaboriamo; questa è la seconda priorità della Presidenza francese.</p>
      <p sl="fr">Terza priorità: desideriamo promuovere un concetto di cui si parla spesso in Europa, ma che sta facendo progressi lenti, ossia la difesa europea. Sono ben consapevole che attorno a questa questione c’è molto disaccordo, ma vi dirò cosa penso. In quale modo credete che l’Europa possa diventare una forza politica e farsi ascoltare se non si difende e impiega le sue risorse a sostegno della propria politica?</p>
      <p sl="fr">Prendiamo l’esempio del Kosovo, che a mio parere è una storia di successo dell’Unione europea. E’ un problema europeo, che deve essere risolto da europei. In quale modo gli europei possono continuare a farlo se non acquisiscono risorse umane e militari intese ad attuare le decisioni che abbiamo adottato insieme? Come pensate che l’Europa possa diventare lo spazio economico più prospero del mondo se non è in grado di difendersi?</p>
      <p sl="fr">Sì, abbiamo la NATO. A nessuno verrebbe in mente, tantomeno al sottoscritto, di discutere l’utilità della NATO. Non è un problema di scegliere tra una politica di difesa europea e la NATO, ma di avere sia la NATO (l’alleanza con gli americani) che una politica di sicurezza europea autonoma. Queste due insieme, e non una al posto dell’altra. Consentitemi di aggiungere che non possiamo continuare con un’Europa che deve garantire la sua sicurezza sulla base del contributo di soli quattro o cinque paesi, con gli altri che fanno affidamento sugli sforzi di questi quattro o cinque paesi. Gli Stati membri non possono continuare a costruire separatamente i loro aerei, con industrie degli armamenti che competono tra loro fino al fallimento e che sono fondamentalmente indebolite, soltanto perché non sono abbastanza forti da avere una politica di difesa europea.</p>
      <p sl="fr">Quarta priorità: la questione estremamente difficile della politica agricola comune. Giungerò ora alla mia conclusione, che è collegata a questo. E’ esattamente perché è difficile che ne dobbiamo discutere. So perfettamente che tra noi ci sono Stati agricoli che difendono con fierezza il lavoro dei loro agricoltori e, al contempo, Stati che pensano che tale politica costi troppo.</p>
      <p sl="fr">Onorevoli deputati, faccio appello al vostro buon senso. Nel 2050 il mondo avrà 9 miliardi di abitanti. Ci sono già 800 milioni di persone che muoiono di fame. Ogni 30 secondi un bambino muore di fame. E’ ragionevole chiedere all’Europa di ridurre la sua produzione agricola in un’epoca in cui il mondo ha una così grande necessità di generi alimentari? Non credo lo sia. Non è una questione di agricoltura francese; è una questione di buon senso.</p>
      <a text="(Applausi)"/>
      <p sl="fr">Consentitemi un’altra osservazione: a prescindere dal fatto se il vostro è un paese agricolo o meno, la sicurezza alimentare riguarda tutti. E’ logico imporre, giustamente, norme di tracciabilità e sicurezza ai nostri allevatori e agricoltori e continuare a importare carne in Europa che proviene da altri paesi che non si conformano ad alcuna delle norme che noi imponiamo ai nostri agricoltori?</p>
      <a text="(Applausi)"/>
      <p sl="fr">Terzo punto: i prezzi agricoli non sono mai stati così elevati. E’ proprio il momento giusto per parlare di prezzi, di sussidi e di preferenza comunitaria. Penso inoltre che tra la valutazione dello stato di salute della politica agricola comune e il compromesso finanziario, potremmo essere in grado di concordare su alcuni concetti quali la sufficienza alimentare e la sicurezza alimentare per l’Europa.</p>
      <p sl="fr">Onorevoli deputati, vi sono molti altri argomenti: la dimensione sociale, per esempio, è un enorme problema. Farò un’osservazione. A volte assisto ad alcune contraddizioni: a volte esiste un’opinione decisa che l’Europa non dovrebbe intromettersi in tutto e che dovrebbe intervenire solo in ambiti che la riguardano. Tuttavia, le stesse persone che la accusano di ficcare il naso in tutto sono le prime a parlare se non discutiamo della dimensione sociale. Sinora, gli Stati membri hanno sempre voluto una politica sociale che fosse innanzi tutto di competenza nazionale, poiché le pensioni e l’assistenza sanitaria sono in primo luogo questioni nazionali.</p>
      <p sl="fr">Onorevoli deputati, ci sono numerose direttive sociali che il Presidente Barroso ha fatto bene a inserire in agenda. Penso a quelle sui consigli dei lavoratori, il lavoro temporaneo e alcune norme fondamentali che devono essere imposte a tutti in Europa. La Presidenza francese ne farà una priorità.</p>
      <p sl="fr">Anche altri argomenti dovrebbero essere inseriti nell’agenda della Presidenza francese, nonostante non siano di competenza europea. Consentitemi un esempio su qualcosa che ci riguarda tutti: la malattia di Alzheimer. (Commento a microfono spento dell’onorevole Cohn-Bendit: “non ancora”). Onorevole Cohn-Bendit, non mi è mai accaduto che qualcuno giovane come lei soffra già di una malattia che, anche se non la riguarda, riguarda milioni di europei. La loro salute per me è importante come la sua.</p>
      <a text="(Applausi)"/>
      <p sl="fr">Certamente, sussidiarietà significa che non è di competenza europea. Tuttavia, desidero che la Presidenza francese organizzi un incontro di tutti gli specialisti di ogni paese europeo al fine di condividere la migliore prassi, affinché i nostri ricercatori possano riunire le loro competenze per scoprire di più su questa malattia e trovare insieme una soluzione. Immaginate solo cosa direbbero gli europei allora: è un modo di curare queste orribili malattie. Quanto ho affermato sull’Alzheimer potrebbe valere per il cancro, che separa le famiglie. Non vi è alcun motivo per cui tutti lavorino da soli nella ricerca di soluzioni al cancro, se insieme disporremo di maggiori risorse e saremo più forti.</p>
      <a text="(Applausi)"/>
      <p sl="fr">Infine, per quanto riguarda la cultura e lo sport, lasciatemi dire che è un grosso sbaglio non parlare di questioni che riguardano le vite quotidiane degli europei. Esiste un’eccezione culturale europea. Dobbiamo rendere la cultura una parte della discussione quotidiana in Europa. Il mondo non deve prostrarsi a una lingua e una cultura. Dobbiamo affrontare con chiarezza la questione dell’IVA su video e cd, come sui libri, che voi avete fissato.</p>
      <p sl="fr">Riguardo allo sport, che trascende le divisioni politiche, direi solo che desidero vi sia un’eccezione sportiva in Europa, così come c’è un’eccezione culturale. Sono favorevole alla libertà di circolazione di persone e beni, ma non accetto l’idea che dovremmo far pagare le nostre società di calcio, compromettendo gli investimenti che molti club fanno nei ragazzi, che hanno bisogno di rimanere nei club per allenarsi. Un’eccezione sportiva, che significherebbe che lo sport non è vincolato dall’economia di mercato, dovrebbe avere il sostegno di tutti gli eurodeputati.</p>
      <a text="(Applausi)"/>
      <p sl="fr">Per concludere, onorevoli deputati, signor Presidente, vorrei terminare, e mi scuso per essermi dilungato senza dubbio troppo, con un’osservazione finale. So dove sto per fare questa considerazione: dove batte il cuore della democrazia europea. L’Europa ha sofferto molto. Ha sofferto in primo luogo della codardia di alcuni di noi, che erano molto felici che il continente pagasse per responsabilità che erano in realtà dei leader politici, che non volevano compiere in pubblico scelte in base alle quali si rifiutavano di difendere Bruxelles.</p>
      <a text="(Applausi)"/>
      <p sl="fr">Questa è codardia. Lo dico al Presidente del Parlamento europeo e al Presidente della Commissione europea: la Presidenza collaborerà a stretto contatto con voi. Se qualche Stato membro non è d’accordo, lo dica. Come ho detto al Presidente polacco: ha negoziato il Trattato di Lisbona, ha dato la sua parola, e la parola di un uomo deve essere onorata. Non è una questione politica ma morale.</p>
      <a text="(Applausi)"/>
      <p sl="fr">Tuttavia, l’Europa ha sofferto anche per qualcos’altro. L’Europa ha sofferto la mancanza di una discussione. Desidero concludere con questo poiché per me è molto importante. Le nostre istituzioni sono indipendenti, ma l’indipendenza non vuol dire indifferenza. Se noi, leader politici, non abbiamo il coraggio di discutere, chi lo farà? Di discutere cosa? Qual è la strategia economica corretta? Qual è la strategia monetaria corretta? Qual è la strategia corretta relativa ai tassi di interesse? Naturalmente ciascuno ha il diritto di avere una propria opinione, e mi rivolgo in particolar modo agli amici tedeschi. Cionondimeno, nessuno ha il diritto di evitare una discussione, una discussione costruttiva.</p>
      <p sl="fr">Certamente tutti desiderano un accordo, come l’accordo che è in corso di negoziato. Tuttavia, nessuno deve temere di dire che l’Europa non deve essere ingenua. Dobbiamo discutere i vantaggi del libero scambio, ma anche dire ai paesi emergenti che non vi è motivo che loro chiedano gli stessi diritti senza assumersi gli stessi obblighi. Non dobbiamo temere di svolgere una discussione a livello europeo. Occorre impegnarci in una discussione europea dignitosa, ma non aver paura di difendere le nostre convinzioni.</p>
      <p sl="fr">Non stiamo mettendo in dubbio l’indipendenza della BCE quando chiediamo se sia giusto aumentare i tassi di interesse al 4,25 per cento quando negli Stati Uniti sono al 2 per cento. Stiamo discutendo. Un dialogo pacifico, in cui nessuno ha il monopolio sulla verità. Io non ce l’ho di certo, tantomeno gli esperti, che devono dimostrare l’efficacia delle loro decisioni.</p>
      <p sl="fr">E’ in questo spirito, onorevoli deputati che, assieme ai ministri francesi, intendo assumere questa responsabilità. So che non è semplice. So che, quando si è un Presidente in carica del Consiglio, non si difendono gli interessi del proprio paese, ma dell’Unione. So, signor Presidente, signori presidenti, che dobbiamo lavorare come una squadra nell’interesse dell’Europa a 27, e auspico che tra sei mesi tutti potranno dire; “l’Europa ha fatto progressi grazie alla vostra partecipazione e al vostro sostegno.”</p>
      <a text="(Vivi applausi)"/>
    </intervention>
    <intervention id="4-144" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Signor Presidente in carica del Consiglio europeo, la ringrazio per il suo discorso. Le auguriamo coraggio, determinazione e in particolare successo duraturi nel corso di tutta la sua Presidenza, poiché, se lei ha successo, l’Unione europea ha successo e, con essa, il Parlamento europeo. Può star certo di avere al suo fianco il Parlamento europeo nell’apportare il suo deciso contributo al fine di condurre l’Unione europea verso un futuro positivo. Il Parlamento europeo la sosterrà in questo compito.</p>
      <p sl="unknown">Desidero inoltre porgere il benvenuto ai ministri che sono oggi con lei: Bernard Kouchner, Brice Hortefeux, un ex collega deputato, e in particolar modo al suo ministro per gli Affari europei, Jean-Pierre Jouyet che è quasi sempre presente in Parlamento. Porgo a tutti voi il più caloroso benvenuto al Parlamento europeo.</p>
      <a text="(Applausi)"/>
    </intervention>
    <intervention id="4-145" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, signor Presidente in carica del Consiglio, onorevoli deputati, sono felice di essere presente oggi al Parlamento europeo per l’illustrazione del programma dei sei mesi di Presidenza francese del Consiglio dell’Unione europea. Ritengo che sarà una Presidenza piena di forza e determinazione nonché ricca di risultati concreti ai quali tutti contribuiremo. Desideravate che la Francia tornasse in Europa, signor Presidente in carica del Consiglio, e questa è senza dubbio una notizia eccellente per tutti noi.</p>
      <p sl="fr">I cittadini europei e il Parlamento europeo qui riunito oggi si aspettano molte grandi cose dalla Presidenza francese. Come ho affermato nel corso della nostra riunione a Parigi il 1° luglio, la Commissione sarà al fianco della Presidenza francese, offrendo il suo pieno sostegno al fine di garantire il successo dell’Unione europea in questi sei mesi. Le sfide non mancheranno.</p>
      <p sl="fr">La globalizzazione durerà a lungo e la concorrenza internazionale sta diventando sempre più dura. Il mondo si trova dinanzi a nuove sfide quali la carenza di combustibili fossili e il cambiamento climatico. Dobbiamo agire adesso al fine di trovare soluzioni comuni a tali sfide. Tutti questi fattori significano che l’Europa deve riformare le sue economie per diventare maggiormente competitiva, modernizzare i suoi modelli sociali e investire in istruzione, ricerca e innovazione. L’Europa ha molti assi nella manica, in particolare quale una delle potenze commerciali leader nel mondo. Tuttavia, deve avere il coraggio di adattarsi. Se intendiamo offrire protezione, ci dobbiamo adattare. Questa è la soluzione.</p>
      <p sl="fr">Non vi è motivo di negare che l’Europa sta per attraversare un periodo difficile: il “no” irlandese e il clima economico globale, l’aumento dei prezzi del petrolio e dei beni di prima necessità, l’impennata dei prezzi dei generi alimentari nonché le pressioni inflazionistiche, che sono il più grande nemico del potere d’acquisto. L’inflazione è inoltre il più grande nemico della giustizia sociale poiché, quando l’inflazione è molto alta, chi ne soffre di più sono coloro con le più basse retribuzioni o che vivono con una pensione. Tutti questi fattori gettano ombra sulle nostre economie e costringono i nostri politici, sia a livello europeo che nazionale, a compiere scelte complesse. Dobbiamo guardare in faccia queste realtà e concentrarci su di esse con realismo e determinazione.</p>
      <p sl="fr">Siamo appena tornati dal Vertice del G8 in Giappone, in cui ho potuto osservare chiaramente che l’influenza di cui gode l’Unione europea, nonché le aspettative e il rispetto che suscita nel mondo, sono in netto contrasto con la negatività spesso espressa all’interno dell’Unione europea. Adesso posso dirvi che, ora più che mai, l’Unione europea viene considerata al di fuori dell’Europa un attore positivo e decisivo, un attore con un’influenza enorme sulla scena mondiale.</p>
      <p sl="fr">Consideriamo due questioni concrete al centro del Vertice del G8: il cambiamento climatico e lo sviluppo, questioni sulle quali l’Europa ha adottato iniziative a livello globale. Gli Stati Uniti si sono adesso uniti a noi nella lotta al cambiamento climatico condividendo ampiamente le nostre opinioni. L’anno scorso a Heiligendamm, ricordo che abbiamo incontrato una grande difficoltà, era presente il Presidente Sarkozy, nel convincere gli americani e i russi ad accettare il principio degli obiettivi obbligatori per il 2050. Adesso ci siamo riusciti. Ciò è stato possibile grazie al nostro ruolo di leader europeo; sono orgoglioso di questo in qualità di Presidente di un’istituzione europea. E’ un successo il cui merito è nuovamente dell’unità europea.</p>
      <p sl="fr">Il secondo esempio è lo sviluppo, e nello specifico l’aumento dei prezzi alimentari, che minacciano tutti gli Obiettivi di sviluppo del Millennio (OSM). Siamo stati in grado anche di agire quale catalizzatore in quest’ambito grazie alle conclusioni del Consiglio europeo del mese scorso, che, cito, ha accolto con favore “l’intenzione della Commissione di presentare una proposta relativa ad un nuovo fondo di sostegno all’agricoltura nei paesi in via di sviluppo”.</p>
      <p sl="fr">La Commissione europea adotterà questa proposta la prossima settimana. Conto sul pieno sostegno di entrambi i rami dell’autorità di bilancio affinché l’Europa possa agevolmente fornire l’aiuto necessario agli agricoltori, in particolare quelli africani, in stretta cooperazione con le organizzazioni multilaterali competenti. Tale sostegno è essenziale al fine di garantire “la rivoluzione verde” di cui l’Africa ha bisogno per la sua stabilità e prosperità che, come tutti voi sapete, è anche nel diretto interesse europeo. Come richiesto dal Consiglio europeo, la nostra proposta resterà nei limiti dell’attuale prospettiva finanziaria. Il nostro approccio consiste nella distribuzione delle riserve che l’aumento internazionale dei prezzi consente all’Europa di generare quale parte della sua politica di sostegno agricolo per coloro che sono più duramente colpiti da tale aumento. Ci sono situazioni di emergenza e disastri nel mondo. Se avete avuto la possibilità di ascoltare la dichiarazione del Presidente della Banca mondiale, o se avete potuto ascoltare alcuni dei leader dei paesi africani e di altri paesi rappresentati nel corso delle discussioni nelle grandi riunioni circa la fame e i decessi per fame che adesso rappresentano una reale minaccia per molte persone nel mondo, capirete quanto sia necessario e indispensabile l’aiuto europeo.</p>
      <a text="(Applausi)"/>
      <p sl="fr">Questo è il motivo per cui ritengo che, ripeto, possiamo essere un esempio positivo di solidarietà tra agricoltori europei e africani, dimostrando che la politica agricola comune (PAC) e la politica di sviluppo possono e devono funzionare in parallelo, poiché, come ha appena affermato il Presidente Sarkozy, la sicurezza alimentare è una questione globale e dobbiamo affrontarla insieme. Non soli, ma insieme.</p>
      <p sl="fr">Pertanto, è vero che esistono preoccupazioni, ma è altrettanto vero che, ora più che mai, l’Unione europea ha un ruolo centrale nel risolverle. Anziché sguazzare in quella che a volte chiamo “crisofilia” (si parla persino del fenomeno del declinismo in Europa) sottolineiamo il valore dell’azione concreta e positiva dell’Unione europea. In ogni caso, questo è il modo migliore di risolvere le questioni internazionali sollevate dalla mancata ratifica da parte dell’Irlanda del Trattato di Lisbona. Dobbiamo occuparcene poiché il Trattato di Lisbona potrebbe farci lavorare in modo più efficace e democratico, anche se non dobbiamo impiegare questa quale scusa per non rispondere immediatamente alle necessità dei nostri cittadini.</p>
      <p sl="fr">I cittadini europei ci chiedono risposte. La migliore che possiamo fornire è parlare loro in modo sincero e dimostrare che abbiamo coraggio politico. La Presidenza francese ha in abbondanza entrambe queste qualità.</p>
      <p sl="fr">In un’Europa in un periodo di prova, dobbiamo dimostrare che funziona. Occorre concentrarci sulle politiche che avvicinino l’Europa ai suoi cittadini e cambino le loro vite quotidiane. Ora più che mai, stiamo tracciando un percorso per un’Europa basata sui risultati.</p>
      <p sl="fr">Personalmente, sono fiducioso. Le priorità della vostra Presidenza consentiranno all’Europa di affrontare le importanti sfide davanti a lei, mentre si prepara per i problemi futuri.</p>
      <p sl="fr">Accolgo con favore la priorità conferita dalla Presidenza francese all’introduzione di una politica integrata in materia di energia e cambiamento climatico. Come lei ha dichiarato, signor Presidente in carica del Consiglio, questa è la priorità fondamentale della sua Presidenza, e noi conosciamo la sua determinazione nel concludere questo accordo strategico entro la fine dell’anno, il che porrebbe l’Unione europea in una valida posizione per intraprendere i negoziati di Copenaghen entro un anno. La Commissione offrirà il suo totale sostegno affinché possiamo raggiungere un accordo ambizioso ed equilibrato con il Parlamento europeo e gli Stati membri. Ne ho fatto una priorità per la mia istituzione, e desidero ringraziare ancora una volta il Presidente in carica del Consiglio per il suo inesauribile appoggio al pacchetto in materia di energia e clima presentato dalla Commissione europea.</p>
      <p sl="fr">Dobbiamo inoltre dirigerci verso una politica di immigrazione controllata in Europa. Dobbiamo in primo luogo occuparci dell’immigrazione, di cui un’Europa invecchiata ha bisogno, in alcuni settori economici chiave, e che deve essere accompagnata da un’adeguata integrazione affinché possiamo essere orgogliosi nella nostra Europa umanista dell’integrazione che offriamo a coloro che desiderano realmente venire qui per lavorare. L’adozione della “blue card ” nel corso della Presidenza francese sarebbe un passo importante in questa direzione.</p>
      <p sl="fr">Tuttavia, abbiamo bisogno anche di occuparci dell’immigrazione clandestina e dello sfruttamento che spesso ne deriva, in particolare incoraggiando la proposta di penalizzare coloro che impiegano lavoratori clandestini. E’ in quest’ambito che dobbiamo compiere effettivamente lo sforzo maggiore; non dobbiamo minacciare i poveri lavoratori che desiderano solo lavorare in Europa, ma penalizzare coloro che vogliono sfruttarli. Questa pratica è una disgrazia per l’Europa. Non devono esserci errori: dobbiamo essere realistici nell’affrontare la questione dell’immigrazione.</p>
      <p sl="fr">Sono fermamente convinto, onorevoli deputati, che la nostra incapacità di occuparci del problema in modo serio e responsabile è uno dei maggiori pericoli per l’Europa. Non risolveremo la questione immigrazione essendo permissivi su tutti i fronti. Questa sarebbe la scusa migliore per le forze estremiste, le forze xenofobe. Occorre essere rigidi sull’immigrazione clandestina, e al contempo dimostrare che siamo generosi e uniti nell’integrazione delle comunità di migranti che desiderano contribuire alla crescita e allo sviluppo dell’Europa. Ritengo che dobbiamo essere chiari su questo; dobbiamo essere severi sulla criminalità continuando al contempo a mostrare rispetto per i diritti umani, che sono il marchio di fabbrica della civilizzazione europea e i dei nostri programmi per l’integrazione europea.</p>
      <p sl="fr">Naturalmente queste sono questioni sensibili, che sono preda facile per la polemica e l’incomprensione. Questo è il motivo per cui la Commissione ha voluto presentare una proposta equilibrata e ha sottolineato 10 principi fondamentali perché noi potessimo proseguire insieme. Sono stato soddisfatto nel vedere che la Presidenza francese e i ministri francesi della Giustizia e dell’Interno adottano questo approccio integrato nel corso del loro vertice informale di questa settimana a Cannes.</p>
      <p sl="fr">Sono lieto di sottolineare, onorevoli deputati, che in Europa, nello spazio Schengen, in cui la libertà di circolazione è una realtà, è assurdo continuare con 27 politiche diverse in materia di immigrazione. Abbiamo bisogno di una politica europea di immigrazione.</p>
      <p sl="fr">Anche la nostra agenda sociale è in fase di attuazione. Non può esistere un modello economico dinamico e competitivo in assenza di un autentico investimento sociale inteso a prevenire i rischi di povertà, esclusione ed emarginazione. La Francia ha reso una priorità la nuova agenda sociale presentata dalla Commissione europea qualche giorno fa, cosa che accolgo positivamente. Al fine di preparare gli europei al futuro, dobbiamo offrire loro opportunità, accesso a servizi di qualità, istruzione, assistenza sanitaria e solidarietà permanente. Nessuno in Europa deve essere lasciato da parte. L’Europa è fatta di opportunità e solidarietà.</p>
      <p sl="fr">Onorevoli deputati, verranno lanciati molti altri progetti nei prossimi sei mesi. Non posso descriverli tutti qui, ma se ne posso sottolineare brevemente due, vi raccomando i progetti per la difesa europea e l’Unione del Mediterraneo, che verranno presentati domenica prossima a Parigi. Li considero due opportunità per l’Europa di affermare il suo ruolo nel mondo. Anche in quest’Aula, è nostro compito tradurre quest’ambizione in azione concreta.</p>
      <p sl="fr">Auguro alla Presidenza francese del Consiglio ogni successo, garantendo il pieno sostegno della Commissione nei prossimi sei mesi, che si prospettano emozionanti.</p>
      <p sl="fr">Il primo dovere dei politici è affrontare le sfide e raddoppiare gli sforzi al fine di affrontarle con successo.</p>
      <p sl="fr">Possiamo fare molto insieme. Vorrei congratularmi in questa occasione per gli sforzi compiuti negli ultimi mesi dal governo francese al livello più elevato al fine di collaborare a stretto contatto con le istituzioni europee. Queste ultime, la Presidenza e gli Stati membri devono tutti collaborare di pari passo. Questa è la soluzione per il successo comune che dobbiamo ai cittadini europei, e vorrei congratularmi per l’impegno espresso nuovamente in quest’Aula oggi dal signor Presidente in carica del Consiglio perché insieme, il Consiglio, il Parlamento e la Commissione possano trovare soluzioni concrete ai problemi concreti cui i nostri cittadini devono far fronte quotidianamente.</p>
    </intervention>
    <intervention id="4-146" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE. – Signor Presidente, signor Presidente in carica del Consiglio, signor Presidente della Commissione, onorevoli colleghi, la Francia ha deciso che la propria Presidenza sarà sinonimo di impegno politico.</p>
      <p sl="fr">Abbiamo bisogno di impegno politico per superare le difficoltà cui l’integrazione europea si trova dinanzi. La più complessa di queste è senza dubbio il “no” del voto irlandese, di cui abbiamo discusso in quest’Aula stamani. Dobbiamo coinvolgere i nostri cittadini in Europa. Esistono molti motivi per i quali hanno dei dubbi, tra cui timori connessi alla globalizzazione, all’aumento dei prezzi e ai cambiamenti nella famiglia tradizionale e nei valori sociali.</p>
      <p sl="fr">Se non possiamo convincere tutti che questioni importanti come la sicurezza, il cambiamento climatico, l’energia e la migrazione possono essere negoziate in modo efficace solo a livello europeo, e rispetto alle importanti regioni del mondo, l’Europa deve anche essere abbastanza forte da persuadere Stati Uniti, India, Cina, e Brasile, non possiamo prevedere un futuro pacifico.</p>
      <p sl="fr">La Presidenza francese avrà bisogno anche di impegno politico al fine di convincere i suoi partner che il Trattato di Lisbona ci aiuterà a decidere più efficacemente e democraticamente su tutte queste questioni comuni. I membri del mio gruppo che appartengono al Partito popolare europeo desiderano che tutti gli Stati membri che non l’hanno ancora fatto ratifichino il Trattato nel corso della Presidenza francese. Dopo un periodo di riflessione e con tutto il dovuto rispetto, siamo in attesa, come abbiamo fatto con la Francia e i Paesi Bassi, che l’Irlanda offra ai suoi 26 partner una soluzione all’impasse . Chiediamo a tutti gli Stati membri di trattenersi dal mettersi in condizioni di vantaggio rispetto agli altri e di agire in modo responsabile. Il nostro gruppo vorrebbe vedere cessare questo dibattito istituzionale e siamo fiduciosi che la Presidenza francese si impegnerà per il raggiungimento di questo obiettivo.</p>
      <p sl="fr">Signori Presidenti, onorevoli colleghi, mentre stiamo cercando di dotarci di un migliore strumento decisionale, i nostri problemi crescono. Questo è sprecare energia che potrebbe essere impiegata meglio nella creazione di posti di lavoro, nella difesa dei nostri interessi e nella promozione del nostro modello sociale e dell’Europa in generale. Come ho affermato, avremo certamente bisogno di impegno politico. Dovremmo inoltre garantire che ci impegniamo a occuparci delle priorità che il Presidente in carica del Consiglio ha appena illustrato. Dobbiamo agire tempestivamente al fine di affrontare le questioni del cambiamento climatico, dell’energia, della migrazione, della sicurezza alimentare e della difesa.</p>
      <p sl="fr">Per quanto riguarda il cambiamento climatico e l’energia, l’alternativa è chiara: o i nostri Stati membri sono convinti che dobbiamo progredire ed essere da esempio in vista del Vertice di Copenaghen, e se così fosse, che dobbiamo adottare chiare decisioni prima di dicembre al fine di garantire la reciprocità dai nostri partner internazionali, oppure hanno deciso che, nonostante il peggioramento delle condizioni climatiche e la nostra dipendenza energetica, non c’è necessità di intraprendere azioni urgenti. Non devo certo dirvi quale delle alternative appoggia il mio gruppo politico.</p>
      <p sl="fr">Anche per quanto riguarda la migrazione, desideriamo che cessi questa ipocrisia. Mentre numerosi paesi del mondo hanno già adottato una politica in materia, con risultati ampiamente soddisfacenti, la maggior parte dei nostri paesi ha rinviato tali scelte. E’ il momento di discutere e di prendere una decisione al riguardo, che deve essere positiva, umana e responsabile. Il progetto del Patto europeo sull’immigrazione e l’asilo, di cui si discuterà a ottobre, è un passo nella giusta direzione, e mi congratulo con i ministri dell’Unione europea per la loro risposta di questa settimana al progetto elaborato dal Ministro Brice Hortefeux. Lei ha il nostro appoggio, Ministro Hortefeux.</p>
      <p sl="fr">Infine, vorrei citare due argomenti che mi stanno molto a cuore e che sono essenziali per il futuro e per la nostra indipendenza: la sicurezza alimentare e la difesa. Vorrei che pensassimo alle persone più svantaggiate, sia nel mondo che nei nostri paesi, per le quali l’aumento dei prezzi dei generi alimentari è un vero problema. Vorrei che l’Europa e la Presidenza francese compiano uno sforzo per aiutarli in questi tempi difficili.</p>
      <p sl="fr">In termini di difesa, desidero solo porre una domanda: in quale modo l’Europa può essere credibile senza una difesa degna di questo nome? Abbiamo bisogno della difesa al fine di garantire la pace in Europa e di aiutare le persone più svantaggiate del mondo. Il nostro gruppo sostiene l’impegno della Presidenza francese inteso ad aprire la strada formulando proposte coraggiose ai suoi partner in queste due aree strategiche.</p>
      <p sl="fr">Onorevoli colleghi, l’integrazione europea è una questione palesemente politica. Non ho alcun dubbio che, se saremo abbastanza coraggiosi da compiere scelte politiche chiare, i nostri cittadini riscopriranno una simpatia per l’Europa. Ho piena fiducia che la nuova Presidenza ci incoraggerà in questo e abbiamo tutto da guadagnare nell’ottenere la fiducia dei nostri cittadini in vista delle elezioni europee del 2009.</p>
    </intervention>
    <intervention id="4-147" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE. – Signor Presidente, onorevoli colleghi, ci sono alcuni aspetti dei suoi punti di vista che condividiamo, Presidente Sarkozy, e vorrei innanzi tutto parlare di alcuni di questi più dettagliatamente. Mi fa piacere che siete tornati sani e salvi dal Giappone. Abbiamo appena sentito nuovamente della prossima serie di impegni sul cambiamento climatico ed è il momento di realizzarli.</p>
      <p sl="de">Lei ha ragione che il pacchetto climatico è una priorità, che il nostro gruppo condivide con lei. Ha ragione inoltre, nell’affermare che singoli Stati non possono realizzarlo da soli, neanche la Germania e la Francia, tra l’altro, concludendo accordi da soli a Straubing. Ci sono altri 25 paesi che ne fanno parte e, soprattutto, è il Parlamento europeo a prendere la decisione finale. Dovremo farlo con voi, in modo collaborativo, ma non intraprendete iniziative a parte, neanche con Angela Merkel, per quanto buona possa sembrare un’idea.</p>
      <p sl="de">Poiché lei ha citato lo sport, ho dato un’occhiata ai quotidiani francesi questa mattina, chiedendomi che cosa avrebbero scritto della visita del Presidente Sarkozy al Parlamento europeo. Nulla! Hanno scritto molto del Tour de France , ed è un tedesco ad indossare per il momento la maglia gialla.</p>
      <a text="(Mormorii)"/>
      <p sl="de">L’ho ascoltata attentamente, signor Presidente in carica del Consiglio, poiché ha formulato altre osservazioni, sul cambiamento climatico e in particolare sul Trattato di Lisbona. Di certo, se vogliamo avere successo, necessitiamo di strumenti, e ciò ci pone dinanzi a un dilemma. I cittadini desiderano che siamo più efficienti, trasparenti, democratici e che i parlamenti nazionali siano più democratici e abbiano maggiore influenza. E’ tutto esatto ma, ogni volta che vogliamo raggiungere un risultato, lo strumento di cui abbiamo bisogno, un trattato modificato, ci sfugge di mano.</p>
      <p sl="de">Lei ha ragione: questo vuol dire che necessitiamo di un nuovo approccio, un nuovo inizio. Dobbiamo cercare di far entrare in vigore questo Trattato. Ritengo sia meraviglioso che lei si rechi in Irlanda e collabori in modo costruttivo con il popolo irlandese. Se posso darle un consiglio personale, lasci Bernard Kouchner a Parigi questa volta. Ho avuto l’impressione che i suoi precedenti contributi non ci abbiano esattamente aiutato a convincere gli irlandesi.</p>
      <a text="(Applausi, mormorii)"/>
      <p sl="de">Tuttavia, sto parlando di un problema sul quale abbiamo un’opinione completamente opposta. Lei ha parlato di quattro priorità per la sua Presidenza, e stavo aspettando di vedere se ce ne fosse una quinta. Ha poi citato molte altre cose che ha dichiarato di considerare importanti, non priorità, solo altre cose. Tra queste “altre cose” figurano un’Europa sociale, che lei ha dichiarato essere un problema di competenza degli Stati nazione. Credo che sia un grave errore.</p>
      <a text="(Applausi)"/>
      <p sl="de">Vorrei dirle che ci aspettiamo un approccio diverso dalla Presidenza francese. Un’Europa sociale non significa che desideriamo istituire un ufficio per la sicurezza sociale in Europa o che vogliamo introdurre in Europa l’assegno familiare. Un’Europa sociale è qualcos’altro: per molto tempo, le persone hanno giustamente creduto che l’Europa potesse rendere possibile il progresso economico. Abbiamo lavorato per 50 anni al fine di garantire che tale progresso economico conduca a una maggiore crescita e a più posti di lavoro, e sempre a una garanzia di maggiore sicurezza sociale.</p>
      <p sl="de">Un numero sempre maggiore di persone adesso ritiene sia vero esattamente il contrario, che il progresso economico dell’Europa è a vantaggio di pochi grandi conglomerati, di alcune compagnie assicurative, di fondi speculativi e delle grandi imprese, ma non delle persone. E’ compito dell’Unione europea far rinascere in loro la sensazione che la crescita in Europa, il progresso economico di questo continente, non è a servizio delle banche e dei grandi conglomerati, ma di ogni singolo cittadino. Inoltre, se gli Stati nazione devono garantire ciò, allora lei quale Presidente in carica del Consiglio è tenuto a riferire ai suoi colleghi capi di Stato o di governo che devono garantire che la giustizia sociale, anziché il radicalismo del libero mercato, occupi un ruolo centrale negli Stati nazione.</p>
      <a text="(Applausi)"/>
      <p sl="de">Vorrei aggiungere che abbiamo una Corte di giustizia europea che ogni giorno emette sentenze, che possono modificare il livello di benessere sociale nei singoli Stati membri nonostante questi ultimi non dispongano di strumenti con i quali resistere. Questo è il motivo per cui necessitiamo di un’Europa sociale, signor Presidente in carica del Consiglio, e la ragione per cui ci aspettiamo che cambi opinione su questa questione entro dicembre. Altrimenti, il gruppo socialista al Parlamento europeo non sarà in grado di appoggiarla.</p>
      <p sl="de">Signor Presidente in carica del Consiglio, i timori dell’emarginazione sociale conducono a sviluppi pericolosi, tra cui quello che i governi che sono sulla difensiva credano di poter scacciare dalle menti delle persone questa paura di emarginazione sociale perseguitando le minoranze. Attualmente questo accade in uno Stato membro dell’Unione europea. Non so quale sia la percentuale di popolazione italiana costituita da bambini rom , ma so che quando un governo inizia col dichiarare “verranno registrati da un dipartimento di registrazione della polizia; le loro impronte digitali devono essere rilevate”, presumibilmente al fine di offrire loro protezione sociale, questa è una grave offesa nei confronti dei diritti fondamentali dell’Europa.</p>
      <p sl="de">Il suo paese, la Francia, ha donato alla comunità europea delle nazioni la sua prima carta dei diritti fondamentali. La prima dichiarazione dei diritti umani è venuta dal suo paese. Quale Presidente di quella Repubblica, lei fa parte della tradizione del suo paese. Le chiedo, nel suo ruolo di Presidente in carica del Consiglio europeo, di influenzare il governo di Silvio Berlusconi, e riferirgli che l’Europa è una comunità fondata sullo Stato di diritto, non un’unione del capriccio.</p>
      <a text="(Vivi applausi)"/>
      <p sl="de">L’Unione europea affronta molte sfide importanti ma, se non garantiamo il benessere sociale in Europa, le persone rifiuteranno questa Europa e, quando lo faranno, il Trattato di Lisbona non sarà più utile; l’intero progetto fallirà. Abbiamo bisogno di coraggio, quindi. So che lei è un uomo coraggioso. Sosteniamo le sue priorità; ora sostenga le nostre: un’Europa sociale e il cambiamento climatico, la riforma istituzionale e i diritti umani. Allora la sua Presidenza sarà un successo.</p>
      <a text="(Applausi a sinistra)"/>
    </intervention>
    <intervention id="4-148" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, vorrei sottolineare al Presidente in carica del Consiglio che il voto irlandese contrario al Trattato ha reso la sua Presidenza, preparata in modo impressionante, maggiormente problematica. Ha inoltre indotto alla necessità di un’Europa pratica e che risolve i problemi più forte che mai.</p>
      <p sl="en">I pacchetti in materia di energia e clima diventano ogni giorno più urgenti. Imporre una soglia massima all’IVA è un contentino a breve termine: l’Europa dovrebbe ridurre la sua dipendenza da petrolio e gas. Necessitiamo di molti più investimenti nelle energie rinnovabili: su piccola scala e localizzati per far diminuire le bollette delle famiglie, e su ampia scala, come impiegare l’Unione per il Mediterraneo al fine di investire nella produzione di energia termica solare ad alto voltaggio nell’Africa settentrionale.</p>
      <p sl="en">Martedì, il G8, che è la fonte di quasi i due terzi della CO2 mondiale, ha approvato un obiettivo di riduzione delle emissioni del 50 per cento. Ma le economie emergenti hanno ragione nell’affermare che l’obiettivo dovrebbe essere più elevato, forse l’80 per cento, con obiettivi intermedi.</p>
      <p sl="en">Al fine di stabilizzare i prezzi dei prodotti alimentari, abbiamo bisogno di buone idee, come le recenti riforme della PAC della signora Commissario Fischer Boel, non di protezionismo, anche se camuffato. La verità è che le persone si preoccupano del prezzo del petrolio e dello scontrino della spesa più dei grandi obiettivi della nostra Unione. Oggi nessuno dovrebbe dire: “Qu’ils mangent de la brioche ” (“Che mangino brioche ”).</p>
      <p sl="en">Il Presidente in carica del Consiglio ha giustamente posto l’accento sulla migrazione. Ma quest’ultima sarà gestibile solo quando gestiremo la disperazione che fa sì che si corrano tutti questi rischi per entrare nel nostro territorio. Dovrebbero esistere strade per la migrazione legale, una serie di misure restrittive sul traffico di esseri umani, e la riforma della nostra politica agricola che avvii la crescita nei paesi di origine. Sarebbe ottimistico chiedere alla Presidenza francese di liberalizzare i mercati. Ma per portare la sicurezza al nostro interno, dobbiamo portare speranza oltrefrontiera.</p>
      <p sl="en">Esiste un altro modo in cui la Presidenza francese può aprire nuove strade. La Francia ci ha dato i diritti dell’uomo. Adesso deve guidare la loro tutela. All’interno, esercitando pressione con la direttiva antidiscriminazione. All’estero: consolidando la pace nei Balcani in un’Unione europea futura; impiegando l’Unione per il Mediterraneo per rafforzare i diritti umani nell’Africa settentrionale; e alleandoci nei nostri rapporti con la Russia e condannando i divieti della Cina imposti ai dissidenti.</p>
      <p sl="fr">Signor Presidente in carica del Consiglio, non vada a Pechino. Faccia un gioco di squadra.</p>
      <a text="(Applausi)"/>
      <p sl="fr">Fu Voltaire a dirci: “Gli uomini sono eguali; non la nascita, ma la virtù fa la differenza.”</p>
      <p sl="en">E assumendo la guida, l’Europa può dimostrare la sua virtù e chiedere il riconoscimento della dignità di ogni uomo e di ogni donna.</p>
      <p sl="en">Signor Presidente in carica del Consiglio, per avere successo, avrà bisogno di costruire consenso. Avrà bisogno del Parlamento, del Consiglio e della Commissione per collaborare a un’agenda comune fissata dai 27 Stati membri e da quest’Aula. Se intendiamo discutere, deve essere su questa agenda, non sui suoi messaggeri. Lei è caduto in una polemica con il Presidente della BCE e con due Commissari, ma loro rappresentano la nostra Unione e le politiche che abbiamo concordato. Dividere e governare non è il metodo europeo. Dobbiamo rimanere sui nostri principi ma collaborare per raggiungere i nostri obiettivi comuni.</p>
      <p sl="fr">Signor Presidente, lo so, sto per concludere, ma la prego di concedermi “soixante petites secondes pour ma dernière minute ” con il marito di Carla Bruni.</p>
      <a text="(Si ride)"/>
      <p sl="en">Signor Presidente in carica del Consiglio, se lei resta sui suoi principi e ci consente di collaborare per raggiungere obiettivi comuni, se lo fa, i liberali e i democratici collaboreranno con lei.</p>
      <a text="(Applausi)"/>
    </intervention>
    <intervention id="4-153" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN . – Signor Presidente, onorevoli colleghi, per riavvicinare i cittadini all’Europa vi è la necessità, come affermai nella Convenzione europea per il nuovo trattato, di dare all’’Europa un’anima, nel rispetto delle diverse lingue ed identità, riaffermando radici e valori comuni, così come quest’anima lei ha cercato oggi di dare nel suo intervento.</p>
      <p sl="it">Come Strasburgo è il simbolo di una pace ritrovata, così oggi la bandiera europea a fianco delle bandiere nazionali, dovrebbe visivamente rappresentare il simbolo di tutti i cittadini uniti da un progetto comune per la difesa, la sicurezza, la crescita culturale ed economica, la trasparenza della Banca centrale: forse questo manca ancora nel nuovo trattato.</p>
      <p sl="it">La politica deve dare ai giovani obiettivi certi. Non c’è futuro economico senza rispetto dell’ambiente e non c’è rispetto dei diritti senza il riconoscimento dei rispettivi doveri. Auspichiamo che la Presidenza francese inserisca tra i propri obiettivi la Carta europea dei doveri. La democrazia e la libertà si basano sull’applicazione delle regole. Internet non può essere lo strumento del terrorismo, dei mercanti dei bambini, dell’incitazione alla violenza. Bisogna armonizzare le leggi dei nostri paesi, dall’immigrazione alla tutela dei minori, dall’energia al progresso compatibile.</p>
      <p sl="it">Una nuova Europa per un nuovo rapporto con l’Africa. Non solo certificati verdi o scambi commerciali ma reciproca crescita, condividendo con convinzione il progetto euromediterraneo, dobbiamo pensare alle sacche di terrorismo a Mogadiscio come alle violenze in Zimbabwe, che impediscono lo sviluppo della democrazia. All’interno dell’Unione vi sono troppi tentennamenti: chiediamo al Consiglio di approvare il made in perché il commercio internazionale abbia regole chiare.</p>
      <p sl="it">La lotta alla contraffazione e all’illegalità è un problema economico ma tocca anche la salute dei nostri cittadini e le piccole e medie imprese sono un valore culturale che va difeso. Alla Presidenza francese il nostro convinto sostegno, perché le speranze diventino realtà condivise dai cittadini e perché, eventualmente, aiutando lo sviluppo della crescita scientifica per combattere le malattie rare, si possa anche combattere l’endemica antipatia che l’intelligente amico Schulz ha per il Presidente Berlusconi.</p>
    </intervention>
    <intervention id="4-154" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">a nome del gruppo Verts/ALE. – Signor Presidente, il suo volontarismo europeo, la sua ambizione per l’Europa è una sfida che condividiamo nel gruppo dei Verdi/Alleanza libera europea. Direi persino, per parafrase una canzone che lei conosce, “è una droga da cui dipendiamo anche tutti noi.”</p>
      <p sl="fr">Tuttavia, vorrei dire una cosa. Se siamo sufficientemente ambiziosi da dichiarare che dobbiamo approvare il pacchetto sul clima così com’è, e che ci prostreremo dinanzi alla prossima lobby dell’industria automobilistica tedesca, allora avremo perso, poiché tutti ci verranno a dire “non vi dimenticate di noi.” Questo è il problema. Non possiamo lamentarci che la benzina è troppo cara, ma al contempo consentire all’industria automobilistica di costruire veicoli che se la bevono. Adesso sono 15 anni che abbiamo ottenuto la tecnologia per costruire automobili efficienti dal punto di vista energetico, ma poiché non esistono norme che obbligano i costruttori a farlo, i consumatori adesso stanno pagando la benzina al suo prezzo attuale. Questa è la realtà dei fatti; questo è il modo in cui stanno le cose.</p>
      <a text="(Applausi al centro e a sinistra)"/>
      <p sl="fr">Lei ha citato il Patto europeo sull’immigrazione e sull’asilo. Permettiamoci, dunque, un Patto europeo sull’immigrazione e sull’asilo. Avviamo un dialogo: per l’emigrazione legale, consentiamo al Parlamento europeo di partecipare alla procedura di codecisione al fine di svolgere una discussione politica autentica, una discussione democratica autentica. Onorevole Daul, non ne posso più, perché ogni volta che parliamo di emigrazione, dopo 15 secondi iniziamo a discutere dell’immigrazione clandestina, della minaccia dell’immigrazione. Prima di tutto, se l’Europa è come è oggi, è grazie agli uomini e alle donne che l’hanno costruita. Questa è la verità.</p>
      <a text="(Applausi al centro e a sinistra)"/>
      <p sl="fr">Per cortesia, non sono un angelo, ma abbiamo costruito una casa priva di porte. Le persone entrano dalle finestre. Vi dico: “Apriamo le porte, affinché le persone possano entrare in Europa, e poi decideremo cosa fare con coloro che entrano clandestinamente.” Voi ci dite: “Abbiamo bisogno di lavoratori specializzati”, ma al contempo l’Europa manda a casa decine di migliaia di studenti ogni anno che hanno deciso di venire qui a studiare. Consentiamo loro di rimanere; se hanno studiato qui, non sono immigrati clandestini.</p>
      <p sl="fr">Passo adesso ai punti in cui lei ha dichiarato che la dimensione sociale non è di competenza dell’Europa. Signor Presidente in carica del Consiglio, non proteggerà gli europei se non collaboriamo per combattere il dumping sociale e fiscale. Occorre che gli europei affrontino il problema. Dobbiamo porre fine a tutto questo, e la appoggiamo. Dobbiamo discuterne con la Banca centrale? Discutiamone allora. Dobbiamo parlarne con gli irlandesi? Facciamolo. Dobbiamo smettere di dire che la dimensione sociale non è di competenza europea. Questo non può continuare.</p>
      <a text="(Applausi al centro e a sinistra)"/>
      <p sl="fr">Adesso vorrei occuparmi delle questioni riguardo cui siamo profondamente divisi. Lei è in procinto di recarsi in Cina per assistere all’apertura dei Giochi olimpici con il Presidente cinese. Spero vi divertiate! Personalmente, penserà a tutti i prigionieri che marciscono nelle carceri cinesi. Penserò a tutti coloro che sono stati arrestati. Penserò a tutti coloro che subiscono torture in Tibet. Lei ha un’opportunità d’oro di difendere i valori europei di democrazia e libertà dicendo, “Non parteciperò alla cerimonia di apertura dei Giochi olimpici, questa farsa del partito comunista cinese.” E’ questo quello che vogliamo sentire.</p>
      <a text="(Applausi al centro e a sinistra)"/>
      <p sl="fr">Posso dirle che quando verrà a scrivere le sue memorie, si pentirà di quello che ha fatto, poiché le persone che hanno imprigionato questi cittadini innocenti diranno loro, “Vedete, noi possiamo fare quello che vogliamo: il mondo occidentale desidera solo i nostri mercati.” Signor Presidente, è una disgrazia, è patetico, andare alla cerimonia di apertura dei Giochi olimpici.</p>
      <a text="(Applausi al centro e a sinistra)"/>
    </intervention>
    <intervention id="4-155" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL. – Signor Presidente, signor Presidente in carica del Consiglio, signor Presidente della Commissione, vorrei incentrare il mio discorso sulla duplice natura di questa Presidenza francese, in particolare la sua incontestabile caratteristica di forza e la sua troppo evidente caratteristica di debolezza.</p>
      <p sl="fr">La sua forza, relativamente alle consuete scadenze dell’Unione, è che non dichiara che l’Europa sta agendo positivamente e che dovrebbe continuare su queste linee quando un numero crescente di europei pensa che sta agendo negativamente e che le cose dovrebbero cambiare. Fino a qui tutto bene. Ma poi? E’ qui che si trova il problema. Quali conclusioni trae, signor Presidente, da questa apparente lucidità sulla crisi di legittimità che l’Unione sta attraversando oggi, in particolare il suo modello economico e il suo modo di operare?</p>
      <p sl="fr">Lei afferma di voler capire e che rispetta le preoccupazioni degli europei riguardo all’Unione, ma esercita pressione sul popolo irlandese affinché torni sulla sua decisione, quando ha semplicemente dato voce, al pari di francesi e olandesi, al pensiero di altri milioni di europei. Lei critica giustamente il modo in cui la Banca centrale europea gestisce l’euro dalla sua torre d’avorio, ma non ha mai suggerito di riesaminare gli statuti che le conferiscono queste competenze e le assegnano anche questo compito!</p>
      <p sl="fr">Lei dichiara, per quanto riguarda l’immigrazione, che vuole “servire i nostri valori”, ma ha sostenuto la vergognosa direttiva, condannata dall’Alto Commissario delle Nazioni Unite per i diritti umani, da tutte le organizzazioni per i diritti umani e dalle chiese europee, esattamente perché viola i valori umani fondamentali. Lei ignora la questione sociale che, lei dice, dovrebbe rimanere la sola responsabilità degli Stati membri, ma non si pronuncia sulla Corte di giustizia europea, che emette sentenze su sentenze ponendo i diversi modelli sociali interni all’Unione in competizione tra loro e basandosi sugli articoli 43 e 49 del Trattato.</p>
      <p sl="fr">Lei asserisce di non apprezzare l’immagine dell’“idraulico polacco”. Neanch’io. E’ stata un’espressione coniata dalla destra populista e resa celebre sugli schermi televisivi da Bolkestein. Le dico “Accogliamo i lavoratori di tutti i paesi” a condizioni paritarie in tutti i campi.</p>
      <a text="(Applausi a sinistra)"/>
      <p sl="fr">Questo è esattamente ciò che rifiuta l’attuale diritto europeo. Signor Presidente in carica del Consiglio, le ricordo che, secondo la Commissione, in Bassa Sassonia, per lo stesso lavoro e nello stesso sito di costruzione, un lavoratore di un altro Stato membro può essere retribuito la metà del salario minimo applicabile a un lavoratore tedesco. Questo è ciò che non vogliamo. Sa cosa pensa un uomo che non può essere accusato di populismo, ossia John Monks, Segretario generale della Confederazione sindacale europea? Ritiene che queste decisioni siano “considerevolmente problematiche” poiché, afferma, dichiarano “il primato delle libertà economiche sui diritti fondamentali e il rispetto del diritto del lavoro.” Come risponde a questa affermazione?</p>
      <p sl="fr">Lei dichiara di voler costruire “un’Europa che protegga”, ma non la sentiamo criticare tutte le misure strutturali che rendono precaria l’esistenza degli europei: l’obbligo di aprire alla concorrenza le imprese di pubblica utilità; le pressioni del Patto di stabilità sulle retribuzioni e la spesa sociale, nonché il numero di “orientamenti” elaborati dalla Commissione e adottati dal Consiglio, che lei applica con zelo nel suo paese.</p>
      <p sl="fr">Potrei citare l’orientamento n. 2: riforma delle pensioni, sicurezza e modelli di assistenza sanitaria. Orientamento n. 5: flessibilità del mercato del lavoro. Orientamento n. 13: rimozione degli ostacoli normativi, commerciali e altri ostacoli che impediscono indebitamente la concorrenza. E non li ho citati tutti.</p>
      <p sl="fr">Il rovescio della posizione francese, e italiana, ha solo consentito al Consiglio di superare gli obblighi che egli stesso aveva fissato, approvando una direttiva che consente 65 ore di lavoro settimanali. Questo consacra Dickens nuovo padre dell’Europa!</p>
      <p sl="fr">Un’ultima osservazione, signor Presidente: questo fine settimana, di fronte ai suoi ospiti europei, il Presidente del Parlamento, il Presidente della Commissione, e dinanzi a 2 000 dirigenti francesi di destra, ha concluso il suo discorso con parole che sono state interpretate da tutto il movimento sindacale come una provocazione, molto poco saggia, dichiarando che quando c’è uno sciopero, i francesi non se ne accorgono neanche. Il giorno seguente questo nobile evento, il suo ministro dell’Istruzione ha spiegato che era “un modo di rassicurare i nostri partner europei alla presenza dei più importanti tra loro.” Bene allora, se deve insultare i sindacati per rassicurare i leader europei, è davvero il momento di un cambiamento in Europa.</p>
      <a text="(Applausi a sinistra)"/>
    </intervention>
    <intervention id="4-156" speaker_id="2212" name="Philippe de VILLIERS" is_mep="True" mode="spoken" nationality="France" birth_date="25-03-1949" birth_place="Boulogne " p_group="Europe of freedom and democracy Group - Vice" m_state="FR">
      <p sl="fr">a nome del gruppo IND/DEM. – Signor Presidente della Repubblica francese, purtroppo, nelle loro vite quotidiane i cittadini europei devono far fronte agli effetti disastrosi delle politiche delle autorità di Bruxelles e Francoforte. I popoli europei stanno osservando ogni giorno di più che i loro poteri stanno sfuggendo loro dalle dita, che le loro libertà vengono sottratte, che si tratti di potere di acquisto, un euro costoso, OGM, tasse, pesca, mancanza di tutela commerciale, immigrazione, o persino di calcio, cui lei stesso ha fatto riferimento appena un attimo fa. Tutto sta sfuggendo loro di mano, e direi, signor Presidente della Repubblica, signor Presidente dell’Unione europea, che tutto sta sfuggendo dalle sue mani. Lo afferma lei stesso, lo sottolinea come una critica. Bene, è giunto davvero il momento di agire e far seguire alle parole i fatti.</p>
      <p sl="fr">Un attimo fa lei ha criticato la mancanza di preferenza comunitaria, e ha ragione. Tuttavia, mi consenta di ricordarle che è stata abolita dall’accordo di Marrakesh, da lei approvato, e non è contenuta nel Trattato di Lisbona, che lei ha redatto.</p>
      <p sl="fr">Lei deplora l’irresponsabilità della Banca centrale, e chiede che si avvii una discussione. Per quanto ci riguarda, vogliamo decisioni. Forse posso ricordarle a questo punto che questa indipendenza della Banca Centrale, questa irresponsabilità cui assistiamo sul lavoro ogni giorno, è stata organizzata e formalizzata dal Trattato di Maastricht. Lei lamenta di dover ottenere l’accordo di Bruxelles per una riduzione nella tassazione del petrolio, ma è semplicemente la conseguenza dei Trattati di Nizza e di Amsterdam, che lei ha ratificato per via parlamentare.</p>
      <p sl="fr">In breve, lei si lamenta oggi e tutti i giorni degli effetti di ciò che lei incoraggia tutti i giorni, in altre parole strappando i poteri allo Stato a vantaggio dei forum postdemocratici, costituiti da funzionari, banchieri e magistrati. La sua Presidenza dell’Unione europea è un’opportunità storica per far sì che l’Europa si muova di nuovo nella giusta direzione, un’Europa radicata nella libertà delle nazioni che rispetta la democrazia. Questo è il motivo per cui le chiediamo di onorare il voto del popolo irlandese e pronunciare le parole “il Trattato di Lisbona è morto”. Non è il popolo europeo che deve riconciliarsi con Bruxelles, è Bruxelles che deve riconciliarsi con il popolo europeo!</p>
      <a text="(Applausi dal gruppo dell’oratore)"/>
    </intervention>
    <intervention id="4-157" speaker_id="1023" name="Jean-Marie LE PEN" is_mep="True" mode="spoken" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="fr">Signor Presidente, in quest’Aula lei è investito per sei mesi del breve ruolo a rotazione di Presidente dell’Unione europea. A differenza della maggioranza dell’elettorato francese, lei ha dimostrato a se stesso di essere un impegnato europeista, arrivando persino a ripresentare, nella forma appena diversa del Trattato di Lisbona, la Costituzione che il popolo francese ha rifiutato nel 2005 assieme agli olandesi. Ahimè, i suoi piani hanno incontrato un ostacolo costituito dalla volontà del popolo irlandese.</p>
      <p sl="fr">Pertanto, il Trattato di Lisbona non è valido, nonostante tutti gli schemi che avrebbe cercato di imporre al popolo europeo, la volontà della regnante camarilla euroglobalista.</p>
      <p sl="fr">Quale giovane deputato, nel 1957 ho votato contro il Trattato di Roma, la prima fase di un processo che, secondo i promotori, Monnet e Coudenhove-Kalergi tra gli altri, conduceva verso gli Stati Uniti d’Europa: questa torre di Babele che può essere costruita solo sulle rovine dei paesi, e in primo luogo della mia patria, la Francia. Da allora mi sono sempre opposto fermamente.</p>
      <p sl="fr">Ci è stato detto che la globalizzazione sta apportando ovunque cambiamenti fondamentali, che dobbiamo appoggiare. In realtà, tuttavia, in tutto il mondo i paesi stanno acquistando forza, sostenuti da un fervente patriottismo, tranne che in una sola regione, l’Europa, in cui i paesi e le patrie vengono sacrificati, smantellati e demoralizzati a vantaggio di un progetto privo di forza e di identità, mentre ondate di immigrati stranieri la invadono gradualmente e l’apertura delle nostre frontiere economiche la lascia aperta alla sfrenata concorrenza del resto del mondo.</p>
      <p sl="fr">Nessuna delle promesse fatte al popolo europeo affinché accettasse la perdita della propria indipendenza, sovranità, identità e cultura, è stata mantenuta: né crescita, né totale occupazione, né prosperità, né sicurezza, e un senso imperante di ansia poiché ci troviamo sull’orlo di un’incombente crisi del sistema, crisi energetica, alimentare e finanziaria. Al contempo, è vero che il circo dei mezzi di informazione prosegue. Ieri, i campionati di calcio europei, il tennis al Roland Garros , domani i Giochi olimpici di Pechino, e oggi, la miracolosa saga di un’icona, Ingrid, che ride, piange, prega e viene e va dalle sue braccia fraterne!</p>
      <p sl="fr">Nel suo desiderio di essere il liberatore, è stato coinvolto nei negoziati con i terroristi delle FARC, ma non è stato lei o il Presidente Chavez a liberare la senatrice colombiana Betancourt. E’ stato il Presidente Uribe, che con ostinazione, contro il movimento generale di progressismo globale, ha vinto una battaglia decisiva contro il terrorismo criminale. Lei ha compiuto ripetuti futili tentativi ed è persino arrivato a invitare i terroristi delle FARC, comunisti pentiti, a venire in Francia e chiedere asilo; ma per proteggerli da chi? Dal Presidente Uribe, il democratico? Dato che siete arrivato a tal punto, perché non i talebani, gli hezbollah o le tigri Tamil? Lei è come l’anfisbena, tanto cara a Cesare. Non dubiti, signor Presidente, tutto il suo talento nell’orchestrazione dei media non sarà sufficiente a evitare gli imminenti pericoli che dovrete affrontare prima della fine dell’anno.</p>
      <p sl="fr">La nostra Europa è una nave che sta andando fuori rotta, in balia del vento e delle onde, l’unica regione del mondo che ha deliberatamente smantellato le sue strutture politiche e morali, che non ha frontiere e che viene invasa gradualmente dall’immigrazione di massa che è solo all’inizio! Economicamente distrutta dall’ultraliberalismo, impoverita socialmente, indebolita demograficamente, priva di spirito e di forze di difesa, è destinata, nel migliore dei casi, a essere un protettorato degli Stati Uniti, e nel peggiore a servire la dhimmitudine. E’ giunto davvero il momento di abbandonare la fatale illusione del federalismo e costruire un’Europa di nazioni, unita da alleanze concrete che senza dubbio saranno più modeste, ma più efficaci. Il doppio fallimento della Costituzione e del Trattato dovrebbe fungere da avvertimento. La popolazione europea non vuole avere niente a che fare con questi piani, e non consentirà che le vengano imposti poiché non vuole morire.</p>
      <a text="(Il Presidente toglie la parola all’oratore)"/>
    </intervention>
    <intervention id="4-158" speaker_id="photo_generic" name="Nicolas Sarkozy" is_mep="True" mode="spoken">
      <p sl="fr">Presidente in carica del Consiglio. − Onorevoli deputati, vi ringrazio per le vostre dichiarazioni.</p>
      <p sl="fr">Desidero innanzi tutto ringraziare l’onorevole Daul, presidente del gruppo del Partito popolare europeo (Democratici cristiani) e Democratici europei per il suo sostegno e quello del suo gruppo, che saranno inestimabili per la Presidenza francese. Concordo riguardo alle sue valutazioni e sono sicuro che comprenderete che non tornerò su ciascuno dei punti, nonostante il suo impegno riguardo a una politica di difesa sia completamente necessario.</p>
      <p sl="fr">Onorevole Schulz, mi consenta di affermare che apprezzo il senso di responsabilità del suo discorso. Come con l’onorevole Daul, ci siamo incontrati e abbiamo discusso, e non ci sono segreti. La democrazia non dovrebbe essere un teatro delle ombre. Dovrebbe consentirci di confrontare le nostre idee e cercare di raggiungere un compromesso. Può essere certo che, come nel caso dell’onorevole Daul, la Presidenza francese apprezza il sostegno del gruppo socialista al Parlamento europeo, e il vostro sostegno sulle questioni di consenso. Inoltre, non vedo il motivo per cui dovrei dire che questo appoggio è meno utile per me poiché arriva dal presidente del gruppo socialista, o per cui dovreste cercare conflitti con la Presidenza con il pretesto che non sono della vostra stessa fede politica.</p>
      <p sl="fr">Consentitemi di dire, per quanto riguarda il pacchetto in materia di energia e di clima, che sono perfettamente consapevole, e mi rivolgo anche all’onorevole Daul, che quest’Aula avrà l’ultima parola, ma ancor meglio, che non si tratta di avere l’ultima parola. E’ la mobilitazione del Parlamento che eserciterà pressione sugli Stati membri che non hanno le sue stesse ambizioni, o della Commissione e della Presidenza. Non direi, onorevole Schulz, che lei avrà l’ultima parola. Dico che il vostro impegno è assolutamente decisivo.</p>
      <p sl="fr">Desidero inoltre dire all’onorevole Cohn-Bendit che non si tratta di piegarsi in ginocchio di fronte a nessuno, in particolare l’industria automobilistica, sia essa francese, italiana o tedesca. Perché mirare solo all’industria tedesca? In questo caso, il Presidente in carica del Consiglio deve tener conto degli interessi legittimi di ciascuno Stato membro. Ciò che dobbiamo fare è resistere alla lobby industriale consentendole al contempo di avere pari condizioni, e spiegare chiaramente che il fatto che difendiamo il pacchetto in materia di energia e di clima, non significa essere ingenui.</p>
      <p sl="fr">In altre parole, onorevole Cohn-Bendit, poiché desideriamo raggiungere l’equilibrio planetario, non vorrei che venissimo accusati di promuovere le delocalizzazioni. Non è una questione di rispetto dell’ambiente e di accettazione delle delocalizzazioni, ma di rispettare l’ambiente e rifiutare le delocalizzazioni. Ogni altro modo di pensare è suicida. Se chiedete agli Stati membri di scegliere tra ambiente e crescita, ci porrete in una situazione di impasse . Lo sviluppo sostenibile e il rispetto per l’ambiente sono fattori della crescita economica. Questo è il motivo per cui, onorevole Cohn-Bendit, non le dispiacerà se preferisco le valutazioni degli onorevoli Schulz e Daul alla sua, per questa volta.</p>
      <p sl="fr">Adesso, onorevole Schulz, passiamo a ciò che lei ha individuato quale punto di disaccordo. Mi consenta di dire che non la penso come lei. Desidero inoltre riferirle che l’Europa non è responsabile del fatto che i nostri amici tedeschi non siano riusciti a raggiungere un accordo sul salario minimo, è invece la discussione politica tedesca ad aver provocato il vostro rifiuto di un salario minimo. Non accollate all’Europa la responsabilità per un errore sociale che è della discussione politica nazionale!</p>
      <p sl="fr">In questo caso, in qualità di Presidente in carica del Consiglio, non sta a me dare giudizi. Vorrei semplicemente dire, “Non ci chieda, onorevole Schulz, di risolvere i problemi che voi tedeschi non siete stati in grado di risolvere tra di voi”. Desidero aggiungere che in Francia, in termini di problemi sociali, conferiamo una grande importanza al salario minimo. Che cosa vuol dire armonizzazione sociale? Voi tedeschi avete rifiutato un salario minimo. Noi francesi desideriamo mantenere il nostro. Pertanto, armonizzazione sociale significherebbe che dovremmo rifiutare il nostro salario minimo perché i tedeschi non ne hanno uno. Respingo questa regressione sociale, anche nel nome del mio ideale europeo. La ringrazio, onorevole Schulz, per avermi consentito di chiarire i miei impegni sociali.</p>
      <p sl="fr">Tuttavia, vorrei aggiungere, onorevole Schulz, che lei ha pienamente ragione sull’accrescere gli standard morali del capitalismo finanziario, le norme che si applicano alle agenzie di valutazione del credito e alla condotta del tutto biasimevole di alcuni dei nostri istituti finanziari, e direi anche qualcos’altro: in tutti i nostri paesi ci sono stati direttori di grandi banche che hanno voluto istruire i politici circa il rigore con cui dovrebbero essere condotti gli affari di Stato.</p>
      <p sl="fr">Avendo osservato quanto accaduto in un certo numero di grandi banche private, vorrei dire che coloro che hanno dato lezioni non erano in una grande posizione per farlo, e che adesso dovrebbero prepararsi a riceverle. Vorrei aggiungere, onorevole Schulz, e lo dico sotto lo sguardo vigile dell’onorevole Watson, che sono contrario al protezionismo. Sono a favore della libertà, ma non possiamo più continuare in un mondo in cui non ci sono regole, in cui le agenzie di valutazione del credito fanno ciò che vogliono, in cui numerosi istituti finanziari vogliono guadagnare miliardi di euro in pochi secondi speculando sul piano commerciale.</p>
      <p sl="fr">L’Europa che vogliamo e, onorevole Schulz, la Presidenza francese presenterà proposte sull’argomento, proposte di regolamenti che accrescano gli standard morali del capitalismo finanziario, poiché adesso possiamo verificare che i motivi per cui la crescita globale si è arrestata per un anno sono la crisi dei subprime e della fiducia negli istituti finanziari, che hanno fatto ciò che hanno voluto, quando hanno voluto, prestando denaro a chiunque e a qualsiasi condizione. Se l’Europa ha un senso, deve ripristinare l’ordine in ciò che è diventato il diritto del tutto si può fare. Vorrei dire all’onorevole Schulz che sono completamente d’accordo con lui.</p>
      <p sl="fr">Per quanto riguarda il Patto europeo sull’immigrazione, vorrei dire agli onorevoli Schulz e Cohn-Bendit che la Presidenza francese coinvolgerà il Parlamento europeo. Questo è il modo migliore di evitare gli eccessi. Lei ha parlato di eccessi, onorevole Schulz, che sono una pratica in un paese, non spetta a me citarlo, ma se tutti concordiamo un corpus minimo per il costo, tali eccessi che lei ha sottolineato non si verificheranno più e, onorevole Cohn-Bendit, sono certo che l’onorevole Daul sarebbe d’accordo, per quale motivo non dovrebbe essere coinvolto il Parlamento europeo? Non sono sicuro che sarebbe istituzionalmente possibile.</p>
      <a text="(Intervento dell’onorevole Cohn-Bendit a microfono spento)"/>
      <p sl="fr">Onorevole Cohn-Bendit, conosco la sua generosità. In generale lei è sempre pronto a dare consigli, a me in particolare. Anche se soffrissi di una tale modestia come la sua, non avrei bisogno dei suoi consigli. Sapevo che l’unanimità era necessaria, ma indipendentemente da ciò non vi è alcun bisogno di unanimità perché io dica al Parlamento europeo che la questione dell’immigrazione è sufficientemente importante da essere discussa a livello politico, affinché voi siate coinvolti, anche prima che vi sia un Trattato di Lisbona o qualche sua modifica. E’ un impegno politico che sto assumendo e verrò con Bernard Kouchner e Brice Hortefeux a presentarvi il patto, a discuterne con voi. Valuteremo con il Presidente del Parlamento e forse con la Conferenza dei presidenti le condizioni in base alle quali vorreste che lo attuassimo.</p>
      <p sl="fr">Onorevole Watson, le difficoltà offrono un’opportunità. Ovviamente, quando si sceglie di essere Presidente di un paese e si ha la responsabilità della Presidenza dell’Unione europea per sei mesi, se i problemi e le difficoltà non piacciono, è meglio non essere europei e non essere coinvolti in politica. Personalmente, ritengo che tali difficoltà siano un’opportunità. Sapete perché? Perché sono per noi un’occasione di superare il nostro egoismo nazionale e i nostri pregiudizi patriottici.</p>
      <p sl="fr">Consentitemi di dire che, se tutto procedesse bene, la mia comparsa dinanzi al Parlamento europeo non sarebbe necessariamente andata meglio, poiché a un anno dalle elezioni, quando si ha il vento alle spalle e tutto procede bene, ognuno pensa ai propri interessi patriottici e nazionali. Poiché credo che in quest’Aula, principalmente, la larga maggioranza degli eurodeputati sia europea, essi sono consapevoli della gravità della situazione. Tutti devono compiere uno sforzo. Non sono sicuro se, onorevoli Schulz e Cohn-Bendit, sareste stati così aperti nei confronti della Presidenza francese se le cose fossero state più semplici. Personalmente, ritengo che queste difficoltà possano essere un’opportunità.</p>
      <p sl="fr">C’è un aspetto, onorevole Watson, sul quale ho chiaramente compiuto un errore. Avrei dovuto parlare più a lungo della politica energetica europea. Molti di voi in quest’Aula indossano T-shirt particolari poiché sono contrari a un certo tipo di energia. Vi rispetto. Altri hanno compiuto altre scelte. Tuttavia, c’è un punto che potrebbe unire tutti noi, ossia la necessità di una politica energetica europea, con la trasparenza sugli approvvigionamenti e la riunione delle risorse sull’energia solare, l’energia fotovoltaica, l’energia da biomassa e l’energia idraulica. Perdonatemi per non averlo dichiarato durante il mio discorso iniziale, ma definire una politica energetica, nonostante le nostre differenze sull’energia nucleare, nonostante quelle differenze, sarà una priorità per la Presidenza francese. Non credo che il Presidente Barroso si dispiacerà di questa mia affermazione, poiché è anche una sua priorità. E’ qualcosa per cui non possiamo perdere tempo.</p>
      <p sl="fr">Vorrei dire inoltre all’onorevole Watson che non sono protezionista. Non lo sono mai stato e mai lo sarò. Tuttavia, anche i liberali devono pensare a un aspetto: stiamo aprendo le nostre frontiere e ne abbiamo beneficiato, ma al contempo gli altri non possono chiederci di fare qui ciò che non ci hanno consentito di fare altrove. Cina, India, Brasile e Messico, i grandi paesi emergenti, non possono dire, “Aprite le vostre frontiere, riducete le vostre sovvenzioni, ma qui faremo ciò che vogliamo”. Non è questo il libero scambio, e non è un servizio da offrire loro. Così come amare il proprio paese non è nazionalismo, desiderare reciprocità e protezione non è protezionismo. E’ possibile essere favorevoli al libero scambio e voler creare un equilibrio in questo libero scambio.</p>
      <p sl="fr">Onorevole Watson, avremo altro di cui discutere. Alcuni pongono l’accento sulla protezione, altri sulla libertà. Forse possiamo incontrarci a metà strada.</p>
      <p sl="fr">Infine, mi consenta di congratularmi con lei, onorevole Watson. Credo che per quanto riguarda le canzoni abbiamo gli stessi gusti.</p>
      <a text="(Si ride)"/>
      <p sl="fr">Soprassederò sui suoi commenti riguardo alla persona interessata, e sono sicuro che le farà un autografo sul suo ultimo CD, onorevole Watson. Nessun rancore.</p>
      <a text="(Si ride)"/>
      <p sl="fr">Onorevole Cohn-Bendit, ho già risposto a molte delle sue domande. Vorrei parlare di due argomenti. Il primo è la questione degli studenti, che è un problema estremamente importante. Certamente l’Europa deve aprirsi alla formazione delle élite di tutto il mondo. Ho persino pensato per un po’ di tempo che aprirsi alla formazione delle élite di tutto il mondo significasse accoglierle nelle nostre università e, al contempo, offrire loro l’opportunità di iniziare un’esperienza professionale. Penso in particolar modo ai medici. Tuttavia, onorevole Cohn-Bendit, dobbiamo fare attenzione a non rubare le élite del mondo in via di sviluppo. In Francia, e lei dovrebbe riflettere su questo, ci sono più medici beniniani che esercitano di quanti non ce ne siano nello stesso Benin. Credo che il Benin abbia bisogno delle sue élite . Rifiutare di rubare le élite del mondo in via di sviluppo, non è rifiutare l’immigrazione. Non termineremo questa discussione in pochi minuti. Le sono grato per il modo in cui la ha citata, ma deve comprendere che merita una discussione approfondita e non approssimativa. Non si tratta di persone generose da una parte e persone senza cuore dall’altra. Ci sono uomini e donne di Stato che cercheranno di trovare la soluzione migliore.</p>
      <p sl="fr">Se me lo consentite, vorrei esprimermi riguardo alla Cina, che è una questione estremamente seria e complessa. Onorevole Cohn-Bendit, come tutti in quest’Aula, ho sentito dell’emozione nella sua voce, il che le fa onore, e vorrei dirle che condivido le sue sensazioni. Mi rivolgo anche all’onorevole Watson, che mi ha chiesto di essere un giocatore di squadra, il che è esattamente ciò che sto facendo, poiché in qualità di Presidente in carica del Consiglio, ho domandato a tutti gli Stati membri di scoprire che cosa pensavano e se qualcuno di loro si opponesse alla mia partecipazione; tra un momento parlerò del significato, ma prima parlo della forma. Vorrei dire che ho ricevuto l’assenso da tutti gli Stati membri a partecipare alla cerimonia inaugurale delle Olimpiadi. Come sapete, è un argomento complesso, che ritengo debba essere affrontato con molta prudenza, poiché non possiamo permetterci di sbagliare.</p>
      <p sl="fr">Tuttavia, l’onorevole Watson mi ha chiesto di “giocare di squadra”. Desidero sappiate che ne ho discusso con tutti gli Stati membri. Nessuno di loro si è opposto alla mia partecipazione, e attualmente tredici saranno rappresentati alla cerimonia di apertura. Questa non è una motivazione, onorevole Watson, è semplicemente una risposta alla questione di essere un giocatore di squadra.</p>
      <p sl="fr">Adesso, se non vi dispiace, passiamo al nocciolo del problema. Comprendo coloro che affermano che gli europei non dovrebbero partecipare alla cerimonia di apertura delle Olimpiadi a Pechino. Tutti hanno il diritto di avere la propria opinione sul miglior modo di difendere i diritti umani, e devo rispettare coloro che dicono che dovremmo boicottare la cerimonia. Tuttavia, la mia opinione personale, e credo che debba essere rispettata, in quanto rispettabile, è che non è umiliando la Cina che faremo progressi in ambito di diritti umani, ma attraverso un dialogo onesto e diretto. Vorrei dire anche quanto segue: non penso che possiamo boicottare un quarto di umanità. Non credo sia una scelta intelligente o responsabile per qualcuno che ha la responsabilità di essere il Presidente in carica del Consiglio dire a un quarto di umanità, “Non verremo; vi stiamo umiliando davanti agli occhi di tutto il mondo.” Voglio recarmi in Cina e voglio parlare.</p>
      <p sl="fr">Per quanto riguarda la questione fondamentale dei diritti umani, siamo d’accordo. Circa il modo in cui difendere questi diritti umani, riconosco che può svolgersi una discussione e che non si concluderà con la questione delle Olimpiadi. Pertanto, voglio recarmi in Cina, parlare di diritti umani e difenderli. Andrò addirittura oltre questo, onorevole Cohn-Bendit. Vi sono cose che non dirò alla Cina, poiché questo paese dovrebbe essere rispettato, ma ce ne sono altre che la Cina non dovrebbe dire ai paesi europei, in particolar modo alla Francia, poiché quest’ultima e i paesi europei dovrebbero essere rispettati esattamente come la Cina, alla quale non spetta fissare il mio calendario e i miei appuntamenti.</p>
      <p sl="fr">Analogamente, non è mio compito fissare il calendario e le riunioni del Presidente cinese. Pertanto, difenderò la questione dei diritti umani e, al contempo, in qualità di capo di Stato, devo tenere in considerazione qualcosa. Parliamo sempre di accordi. Desidero farlo presente, poiché per un capo di Stato democraticamente eletto non è illegittimo difendere gli interessi economici e i posti di lavoro dei suoi concittadini. Desidero parlare di qualcos’altro. La Cina è un membro permanente del Consiglio di sicurezza. Abbiamo bisogno della Cina per porre fine allo scandalo in Darfur, poiché essa ha influenza in Sudan. Abbiamo bisogno della Cina per isolare l’Iran, affinché né quest’ultimo né nessun altro che osi affermare che cancellerà Israele dalla cartina geografica abbia accesso alla bomba atomica. Come possiamo dire alla Cina, “Aiutateci a stabilire la pace nel mondo, al fine di garantire la stabilità nel mondo”, e al contempo boicottare il paese in un momento in cui ospita una manifestazione fondamentale per 1,3 miliardi di abitanti? Non sarebbe ragionevole, non sarebbe responsabile e non sarebbe degno di un uomo di Stato che si rispetti.</p>
      <a text="(Applausi)"/>
      <p sl="fr">Dopo aver espresso il mio rispetto per le opinioni e i sentimenti dell’onorevole Cohn-Bendit, e di tutti coloro presenti in quest’Aula che la pensano allo stesso modo, desidero infine aggiungere quanto segue: rispettate, come noi, coloro che la pensano come me. Prima di andare, ho consultato gli onorevoli Watson e Schulz, presidente del gruppo socialista, e ritengo di poter dire a suo nome che è in totale accordo con la necessità di non boicottare la Cina. E’ un socialista, io no. Ho inoltre consultato l’onorevole Daul, che è completamente d’accordo su questo.</p>
      <p sl="fr">Un’ultima osservazione. Pensate a cosa ha fatto la Cina in termini di praticità riguardo alla questione di Hong Kong. Ricordate, onorevoli deputati, che era un problema molto complesso. Quindici anni fa, si sono svolte manifestazioni a Hong Kong. La Cina è stata in grado di essere pragmatica nella risoluzione del problema di Hong Kong. Pensate a Macao. La Cina ha saputo, attraverso il dialogo, risolvere la questione di Macao. Andrò persino oltre. Pensate al problema di Taiwan oggi, in cui i progressi compiuti dal Presidente Hu Jintao nel paese sono notevoli. Cinque anni fa, tutti pensavano fosse inevitabile che ci sarebbe stato un conflitto tra Taiwan e la Cina, il che non è accaduto. Porteremo la Cina verso un dialogo onesto, coraggioso e diretto, o verso l’umiliazione? Io ho scelto il dialogo, l’onestà e il coraggio.</p>
      <a text="(Applausi)"/>
      <p sl="fr">Signor Presidente, solo un minuto per educazione nei confronti dell’onorevole Wurtz. Innanzi tutto, desidero dirgli che può stare sicuro che non insulto i sindacati, ma lo ringrazio per aver sottolineato che la Francia può essere cambiata, come sta accadendo attualmente, senza immobilizzarla. E’ un insulto ai sindacati pensare che il loro unico utilizzo sia per immobilizzare. I sindacati hanno un ruolo nella democrazia sociale, al pari dei leader politici. Né più né meno. Tuttavia, ciò che intendevo dire è che nessuno ha il diritto tenere in ostaggio gli utenti. Sono sicuro che un uomo educato come lei, onorevole Wurtz, che non si è mai fermato davanti a niente, comprende ciò che dico.</p>
      <p sl="fr">Per il resto, onorevole Wurtz, non siamo d’accordo, ma questo non mi impedisce di apprezzare enormemente il modo in cui ha espresso il suo disaccordo.</p>
      <p sl="fr">Onorevole de Villiers, vorrei dire che comprendo il suo discorso ancor di più, considerato che lei rappresenta senza dubbio un’inclinazione politica considerevole nel nostro paese, ma anche in Europa. Ma mi esprimerò ancora meglio, onorevole de Villiers. Personalmente, non ritengo che il suo sia un discorso contro l’Europa, ma una richiesta di costruire l’Europa in modo diverso. Onorevole de Villiers, non intendo contrapporre il fronte del “no” al fronte del “sì”. Desidero semplicemente cercare di integrare ognuno in un’Europa diversa, basata sulla democrazia, la pace e la crescita. Ho preso nota delle sue riserve, ne sono consapevole e cercherò di dare loro una risposta, non con le parole ma con i fatti.</p>
      <p sl="fr">Per quanto riguarda lei, onorevole Le Pen, mentre la ascoltavo dicevo tra me e me che per anni la Francia ha avuto la grande sventura di avere l’estrema destra più potente in Europa. Ascoltandola, onorevole Le Pen, sono molto felice che ciò sia finito.</p>
      <a text="(Vivi applausi)"/>
    </intervention>
    <intervention id="4-159" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, porgo il benvenuto al signor Presidente in carica del Consiglio. Innanzi tutto, signore, a nome della delegazione del partito conservatore britannico, la ringrazio per la sua ospitalità della scorsa settimana e le comunico la nostra impazienza di collaborare con lei al fine di garantirle una Presidenza di successo.</p>
      <p sl="en">Confidiamo nella sua energia e nel suo impegno e, avendo letto di recente un libro molto bello, abbiamo fiducia nella sua lungimiranza. Mi riferisco, naturalmente, al suo libro “Testimonianza”. Per i colleghi che non hanno avuto ancora il beneficio di leggere questo straordinario lavoro, suggerirei di farlo e, in particolare, vi consiglio di aprire il libro a pagina 146, in cui lei descrive le follie delle 35 ore settimanali e i vantaggi: per usare lo slogan dell’UMP, del “travailler plus pour gagner plus ”. Lei prosegue affermando: “Anziché la politica rigida e uniforme delle 35 ore e la ghigliottina del pensionamento a 60 anni, ritengo che i nostri concittadini si aspettino una politica della libera scelta che consenta a coloro che desiderano guadagnare di più di lavorare di più e a tutti di adattare l’orario di lavoro al proprio stile di vita.”</p>
      <p sl="en">Signor Presidente in carica del Consiglio, lei ha colto al volo! E’ questa la vera Europa sociale. Non spetta ai governi costringere le persone a lavorare di più o obbligarle a lavorare meno, ma è loro compito consentire alle persone di lavorare di più se decidono di farlo.</p>
      <p sl="en">Il suo è un partito di libertà, un partito di scelta, come lo è anche il partito conservatore britannico. Pertanto, se tali principi guidano la sua Presidenza, noi saremo accanto a lei lungo tutto il cammino. Al momento di riesaminare la direttiva sull’orario di lavoro, noi saremo dalla parte della libertà e della scelta; quando sarà modificata la direttiva sui lavoratori a tempo determinato, saremo ancora dalla parte della libertà e della scelta.</p>
      <p sl="en">Infine, signor Presidente in carica del Consiglio, mi lasci dire che i nostri partiti non dovrebbero solo consentire la libera scelta, ma anche rispettare la scelta delle persone, quando queste ultime lo avranno fatto liberamente. Pertanto, le chiedo di rispettare la scelta del popolo irlandese nel recente referendum . La invito a considerare la sua decisione non come un problema da affrontare ma come un’opportunità da cogliere, un’opportunità per l’Europa di ristabilire i contatti con il suo popolo. Certamente, ciò richiederà molta collaborazione con lei e i suoi colleghi del Consiglio. Ma come lei stesso ha dichiarato: travailler plus pour gagner plus .</p>
    </intervention>
    <intervention id="4-160" speaker_id="4311" name="Bernard POIGNANT" is_mep="True" mode="spoken" nationality="France" birth_date="19-09-1945" birth_place="Vannes" p_group="Socialist Group in the European Parliament" m_state="FR">
      <p sl="fr">Signor Presidente, sono un francese e un socialista europeo. Ciò significa che a Parigi non sono uno dei suoi sostenitori, ma a Strasburgo, non sono tra i suoi più convinti oppositori, in particolare quando la vedo circondato da due socialdemocratici. Anche se il mio Presidente è quello sbagliato nel mio paese, è comunque il mio Presidente. Pertanto auguro successo alla Presidenza francese, quindi alla Presidenza europea.</p>
      <p sl="fr">Sin dall’inizio mi sono rilassato osservandola, poiché comprendo il suo desiderio di essere nel parlamento francese. Ciò che vedo è un capo di Stato, certamente, ma anche un Primo Ministro in qualche modo sincero. Per quanto riguarda il capitolo sociale e le sue priorità, ritengo debba essere fatta una distinzione. Esistono infatti problemi che devono restare nazionali. Mi riferisco alle pensioni. Tuttavia, per tutto ciò che riguarda l’impiego, come il mercato unico, la moneta unica e la libera circolazione, dobbiamo mirare all’armonizzazione verso il meglio di cui disponiamo.</p>
      <p sl="fr">Pertanto, occorre fare una distinzione. Vorrei aggiungere, a tale proposito, che avrei gradito che lei compisse uno sforzo considerevole nella creazione di una direttiva per i servizi pubblici. Lo ha fatto per i ristoratori, e deve essere fatto per i servizi pubblici.</p>
      <p sl="fr">Infine, non credo che la crisi europea sia solo sociale e democratica. Credo che sia anche una crisi d’identità. Dal momento in cui è stata ottenuta la pace, la libertà ha vinto e la democrazia è stata istituita, il mondo come è adesso ha reso difficile per molti dei nostri cittadini osservare e comprendere il significato della storia dell’Unione.</p>
      <p sl="fr">Questo è il motivo per cui questioni quali la cultura, l’istruzione, la mobilità degli artisti, dei giovani, degli studenti e il gemellaggio, sono tutte fondamentali, poiché la consapevolezza europea non può più essere data per scontata. Occorre si ricostruisca, e penso che questi argomenti debbano permeare la Presidenza francese.</p>
      <p sl="fr">Infine, ovviamente giudicheremo il suo operato nei sei mesi. Per un francese questo è positivo, poiché in Francia vuol dire molto tempo, come lei sa. Pertanto, a dicembre avremo i risultati. Quel che è certo è che alla fine il Trattato non verrà ratificato. Lei desiderava un trattato semplificato, e ha una situazione complicata, quindi trovi una soluzione!</p>
      <p sl="fr">Desidero concludere con una frase che ho preso in prestito da uno scrittore polacco, che afferma quanto segue, signor Presidente, se me lo consente, “Essere francesi significa prendere in considerazione qualcos’altro oltre la Francia.” Questa è la nostra reputazione, e forse un po’ anche la sua, signor Presidente.</p>
    </intervention>
    <intervention id="4-161" speaker_id="photo_generic" name="Nicolas Sarkozy" is_mep="True" mode="spoken">
      <p sl="fr">Presidente in carica del Consiglio. − Signor Presidente, desidero porgere le mie sincere scuse all’onorevole Cristiana Muscardini perché mi sono lasciato così trascinare dal mio entusiasmo, che l’onorevole Poignant ha così gentilmente sottolineato, che ho dimenticato di risponderle e di dirle quanto avremo bisogno del suo gruppo.</p>
      <p sl="fr">Conosco chi ne fa parte, e so che siete tra coloro che amano l’Europa, e che vi sono eurodeputati che amano i loro paesi allo stesso modo. Onorevole Muscardini, può star certa che terrò le sue osservazioni in seria considerazione, e che nei prossimi sei mesi cercherò, assieme alle istituzioni europee, di costruire un’Europa che risponda alle sue preoccupazioni.</p>
      <p sl="fr">Pertanto, lei è l’unica ad aver dimostrato, provando che l’onorevole Poignant ha ragione, che dimentico quanto sia sopravvalutata la mia reputazione.</p>
    </intervention>
    <intervention id="4-162" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Signor Presidente, qualche settimana fa l’Irlanda ha detto “no”, e ritengo che, come tutti sappiamo, ciò dimostri il divario crescente tra i cittadini europei.</p>
      <p sl="fr">Ovviamente, questo “no” non dovrebbe essere sottovalutato e, al contrario, credo che dovrebbe costringere tutti i leader politici a tener conto delle aspettative e delle preoccupazioni delle persone, nonché a cercare di fornire loro risposte, qualunque sia il Trattato in vigore. Non è vero che, se domani avessimo il Trattato di Lisbona, tutto scomparirebbe con un tocco di bacchetta magica.</p>
      <p sl="fr">La Presidenza francese ha scelto di concentrarsi su quattro ambiti, che sono naturalmente molto utili, in particolare per quanto riguarda il cambiamento climatico. Tuttavia, in questo periodo di profonda crisi, una crisi finanziaria e alimentare, un’esplosione nei prezzi delle materie prime, e un petrolio sempre più scarso e costoso, ritengo che ciò che le persone si aspettano non è solo un problema di argomenti, ma anche un problema di vedute, di prospettive.</p>
      <p sl="fr">In questo momento, vorrei suggerire tre possibilità di riflessione. La prima riguarda la questione fondamentale e vitale della nostra identità. Credo, ne sono profondamente convinta, che esista un modello europeo, che esista un progetto europeo per la società. Questo modello europeo è economico, sostenibile, nonché sociale. Questo modello europeo cerca, per esempio, di combattere le crescenti disuguaglianze. Esiste, quindi, un modello europeo, e ne dovremmo essere orgogliosi, dovremmo rivendicarlo, trasmetterlo, sostenerlo, difenderlo e proteggerlo. Questa è la prima possibilità.</p>
      <p sl="fr">Ne esiste una seconda su cui riflettere. Ritengo che abbiamo bisogno di una nuova prospettiva per l’organizzazione del mondo. Nell’affermare ciò, mi riferisco in particolar modo all’Africa. Mi riferisco alla questione dei prodotti agricoli; penso che dovremmo cessare di sovvenzionare le esportazioni dei nostri prodotti agricoli e invece lavorare affinché l’Africa sia autosufficiente in termini di cibo ed energia. Questa è la nuova rivoluzione di cui necessitiamo al fine di ottenere in futuro un mondo più equo.</p>
      <a text="(Applausi)"/>
      <p sl="fr">Infine, e non dovremmo mai smettere di ricordarlo a noi stessi, ritengo che esistano valori europei cui non dovremmo rinunciare: vengono chiamati democrazia e diritti umani, e sono validi per noi in Europa, e saranno validi nel futuro dell’Unione per il Mediterraneo, in cui non si dovrà pensare soprattutto alle imprese ignorando i diritti umani. La questione dei diritti umani è essenziale per i prossimi decenni; è l’identità profondamente radicata dell’Europa e merita di essere difesa.</p>
      <p sl="fr">Signor Presidente, queste sono alcune delle questioni cui credo ci troviamo di fronte; riguardano problemi fondamentali, in altre parole, la prospettiva e il significato profondo che dobbiamo e vogliamo dare all’Europa. Tali questioni non sono solo un problema di politica, ma anche di coscienza.</p>
    </intervention>
    <intervention id="4-163" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Signor Presidente, desidero di nuovo porgere il benvenuto al Presidente Sarkozy a Strasburgo e congratularmi con lui per essersi impegnato con il Parlamento, per essere stato sincero per quanto riguarda le sue opinioni, nonostante sapesse che non ci sarebbe stato accordo generale in Aula su tali opinioni.</p>
      <p sl="en">Per troppo tempo siamo caduti nella trappola delle ideologie sbagliate del passato, non guardando le nuove frontiere che si avvicinavano a noi e non affrontando le sfide del futuro. Siamo stati prudenti ricadendo nella zona della comodità degli ideali imperialistici del passato, o dei governi post-fascisti o persino, oserei dire, del nuovo pensiero del XX secolo relativo alla vita umana e ai diritti dell’uomo.</p>
      <p sl="en">Poiché la complessità del mondo di oggi è molto diversa e ben più varia di quanto non potesse essere proposto da qualsiasi singola ideologia o singolo programma. E lei ha giustamente citato l’importanza dell’impegnarsi con altri governi del mondo: con la Cina per risolvere il problema del Ciad e del Sudan, garantendo che i problemi relativi all’Africa e al mondo in via di sviluppo vengano affrontati di petto.</p>
      <p sl="en">Oggi stiamo già commemorando sette operatori di pace in Sudan che hanno perso le loro vite in una missione delle Nazioni Unite, semplicemente perché i governi non sono intervenuti adeguatamente e non hanno esercitato pressione sulle autorità del Ciad e del Sudan al fine di proteggere le vite dei profughi e dei richiedenti asilo.</p>
      <p sl="en">E’ molto positivo pronunciare parole confuse qui in Parlamento sull’importanza dell’immigrazione e del consentire la libera circolazione delle persone. E’ meglio consentire alle persone di restare a casa. Vengo dall’Irlanda, un paese che per un secolo ha dovuto esportare 12 milioni di suoi cittadini. Nessuno di loro voleva lasciare l’Irlanda. Sono stati costretti a farlo. Se diamo alle persone l’opportunità di restare nei loro paesi, offriamo loro sostegno attraverso i meccanismi delle politiche che elaboriamo, sia in campo commerciale che in altri ambiti, allora possiamo riuscirci.</p>
      <p sl="en">Infine, Signor Presidente in carica del Consiglio, in precedenza lei ha parlato del modo in cui pensava che la sua posizione fosse legittima nel presentare al parlamento la ratifica del Trattato di Lisbona e che fosse l’unico modo di farlo. Concordo con lei. Questo è vero per la Francia. Ma è altrettanto legittimo il diritto di indire un referendum che dovrebbe sempre essere tutelato. Non è un’alternativa. Ci sono problemi e difficoltà relativi al risultato in Irlanda, ma non è solo un problema che riguarda il rapporto dell’Irlanda con l’Europa. Ciò riflette un più profondo malessere delle persone e dell’Europa.</p>
    </intervention>
    <intervention id="4-165" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="fr">Signor Presidente, in questo momento vorrei chiederle la posizione della Presidenza francese riguardo alla diversità linguistica. La diversità è un principio fondante dell’Europa. Tutte le lingue del mondo fanno parte del patrimonio dell’umanità, e le istituzioni pubbliche hanno il dovere di intraprendere iniziative volte a proteggerle.</p>
      <p sl="es">Signor Presidente, le conclusioni del Consiglio del 22 maggio sul multilinguismo hanno invitato la Commissione a redigere un quadro dettagliato sull’argomento, la quale ha annunciato che lo farà entro l’autunno.</p>
      <p sl="es">Quali saranno la posizione e le azioni della Presidenza francese relativamente alla politica in materia di multilinguismo? Quale sarà la posizione della Presidenza e quale ruolo intende conferire alle lingue comunitarie non ufficiali, che vengono anche chiamate “regionali” e “minoritarie”?</p>
      <p sl="es">Perché, signor Presidente, aspettando il voto del Senato francese della prossima settimana, la Francia è attualmente un cattivissimo esempio per tutti noi che crediamo che la diversità linguistica sia patrimonio comune di tutti gli europei.</p>
      <a text="(L’oratore prosegue l’intervento in lingua basca)"/>
    </intervention>
    <intervention id="4-167" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">Signor Presidente, desidero rispondere al Presidente Sarkozy. Lei è un oratore molto abile, Presidente Sarkozy, ma non sono sicuro che lei sia un buon ascoltatore. Il programma della Presidenza che lei ha illustrato questa mattina dimostra che lei desidera un’Unione europea che controlli letteralmente ogni singolo aspetto delle nostre vite, tutto dalla politica comune in materia di immigrazione fino al modo in cui gestiamo i nostri ospedali e le nostre società di calcio.</p>
      <p sl="en">Ho inoltre percepito dalle sue osservazioni che lei desidera che noi siamo molto isolati dal resto del mondo, che non commerceremo con le persone che non hanno i nostri stessi standard . Ma la cosa peggiore, è l’assoluta arroganza nell’affermare che lei conosce più di tutti il progetto europeo. Lei dimostra disprezzo, non solo per il popolo irlandese, ma per lo stesso concetto di democrazia di cui lei dice di essere un campione.</p>
      <p sl="en">Lei ha affermato che il presidente polacco deve mantenere la sua promessa, che deve ratificare il Trattato poiché questo era il suo accordo. Bene, gli irlandesi hanno parlato. Rispetterete il voto irlandese? Manterrete la vostra parte del patto secondo cui il Trattato è morto? Non credo che lo farete, vero? Gli europei non vogliono una maggiore integrazione politica. Per questo motivo in Francia hanno detto “no”, e in Olanda hanno detto “no”, e se avessimo votato in Gran Bretagna, una maggioranza schiacciante avrebbe detto “no”.</p>
      <p sl="en">Quale prezzo ha la democrazia, Presidente Sarkozy? Lei si recherà a Dublino il 21 luglio. La prego di non cercare di fare con gli irlandesi ciò che ha fatto in Francia, tentando di evitare un secondo referendum , cercando di fare cambiare le loro norme e ratificare questo Trattato per vie secondarie. Questo vorrebbe dire dimostrare massimo disprezzo per la democrazia. La prego di non farlo.</p>
    </intervention>
    <intervention id="4-168" speaker_id="4340" name="Margie SUDRE" is_mep="True" mode="spoken" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, signor Presidente in carica del Consiglio, al fine di soddisfare le nostre aspettative e quelle dei nostri concittadini, il Consiglio che lei presiede e il Parlamento devono dimostrare una volontà politica chiara, comprensibile e concreta. La sua presenza a capo del Consiglio è già garanzia di determinazione. Sotto questo aspetto, abbiamo osservato, qui a Strasburgo e a Bruxelles, la qualità della preparazione per questi sei mesi di Presidenza, e quanto si siano resi disponibili i membri del governo francese.</p>
      <p sl="fr">Le priorità da lei appena delineate sono quelle giuste per rispondere alle preoccupazioni dei cittadini comunitari. Analogamente, le altre sfide da lei sottolineate, tra cui la governance economica della zona euro in risposta all’esplosione globale dei prezzi delle materie prime e degli idrocarburi, o la creazione di uno spazio di stabilità e prosperità nel bacino del Mediterraneo, sono del tutto rappresentativi del suo impegno per un’Unione europea che sia più reattiva ai problemi, nonché più attenta alla sua popolazione.</p>
      <p sl="fr">In risposta all’opinione pubblica, in cui vi sono dei dubbi e le persone a volte cedono alla tentazione di ritornare a risolvere i problemi a livello nazionale, è più che mai importante sottolineare che il nostro continente ha un numero considerevole di risorse ed è ancora una delle zone rare di stabilità in un mondo sempre più imprevedibile. L’Unione europea dovrebbe cercare di dimostrare che non subisce la globalizzazione senza tutelare i propri cittadini, e accolgo positivamente il suo impegno nel dimostrarlo.</p>
      <p sl="fr">Infine, poiché l’Unione sta attraversando una significativa crisi di fiducia, desideriamo sinceramente che la Presidenza francese ponga fine ai più di 15 anni di sforzi intesi a riformare il funzionamento dell’Europa allargata. Abbiamo bisogno che il Trattato di Lisbona entri in vigore al più presto, cosa che lei ha affermato con decisione. Noi tutti abbiamo fiducia che lei negozierà con i nostri amici irlandesi e convincerà i pochi Stati membri che ancora esitano a ratificare il Trattato e a farlo una volta per tutte.</p>
      <p sl="fr">Signor Presidente, lei ha dichiarato lo scorso fine settimana che non era pronto a rimettere in tasca la sua bandiera europea, e infatti l’abbiamo vista innalzarla sotto l’Arco di Trionfo accanto alla bandiera francese. Lo interpretiamo come un gesto simbolico quale prova della sua determinazione ad agire a servizio della Comunità e la ringraziamo, signor Presidente.</p>
    </intervention>
    <intervention id="4-169" speaker_id="28149" name="Poul Nyrup RASMUSSEN" is_mep="True" mode="spoken" nationality="Denmark" birth_date="15-06-1943" birth_place="Esbjerg" p_group="Socialist Group in the European Parliament" m_state="DK">
      <p sl="en">Signor Presidente, se posso solo rivolgermi al Presidente in carica del Consiglio e dirgli che sono Rasmussen I, da non confondere con Rasmussen II, ma voglio garantirgli una cosa. Lei ha parlato in modo saggio del nuovo Trattato di Lisbona, e all’onorevole Farage dico che ha dimenticato il caso danese. Abbiamo votato “no” a Maastricht, ma abbiamo votato “si” all’accordo di Edimburgo e non avremmo neanche sognato di affermare che poiché abbiamo votato in modo contrario in prima istanza, avremmo bloccato il resto d’Europa. Non l’avremmo mai affermato. L’onorevole Farage si sbaglia: non è questa la democrazia.</p>
      <p sl="en">Desidero garantire a lei, signor Presidente in carica del Consiglio, nonché alla Francia, che in Danimarca abbiamo trovato una soluzione, e la troveremo anche per il popolo irlandese.</p>
      <p sl="en">La mia seconda osservazione è la seguente: ho un appello da farle a nome del partito socialdemocratico europeo e di tutti i miei colleghi e leader nonché della mia famiglia politica. La mia richiesta è che lei aggiunga un’altra priorità alle sue quattro. La mia priorità, e auspico sarà la sua, so che lo è, riguarda i posti di lavoro, riguarda la crescita, riguarda la sostenibilità. Lei ha affermato, e sono stato molto felice di sentirglielo dire, “Occorre una migliore regolamentazione dei mercati finanziari”. Non potrei essere più d’accordo con lei. Proprio adesso stiamo lavorando in questa stessa Aula all’approvazione di una relazione, e rivolgo un appello ai miei colleghi dei gruppi PPE-DE e ALDE, e auspico che saremo in grado di presentare alla Presidenza francese una relazione saggia su una migliore regolamentazione.</p>
      <p sl="en">Sto parlando di trasparenza. Sto parlando di migliore regolamentazione sull’equità, i premi e le opzioni sulle azioni e tutto il resto di cui lei ha parlato così saggiamente. Mi riferisco all’affidabilità, la responsabilità, di garantire che il mercato finanziario sia una potenza finanziaria paziente a lungo termine per le nostre necessità di investimenti a lungo termine, e di più numerosi e migliori posti di lavoro.</p>
      <p sl="en">A questo è connessa un’altra idea per lei. Ha ragione nell’affermare che stiamo riducendo la crescita in questo momento, attualmente stiamo perdendo posti di lavoro, in particolare nel Regno Unito, in Spagna ma anche in Francia. Per quale motivo non adottiamo una nuova iniziativa per la crescita, una nuova azione di investimenti coordinati? Immagini il seguente scenario: se investiamo solo un centesimo in più insieme nell’istruzione, nella struttura, in tutte le questioni pertinenti, entro i prossimi quatto anni avremo almeno 10 milioni di posti di lavoro oltre a quelli già esistenti. Immagini che cosa potremmo fare insieme.</p>
      <p sl="en">Lei ha affermato che lo sport vale di più dell’economia di mercato. Aggiungerei: sono d’accordo, e questo vale anche per tutta l’Europa. L’Europa è qualcosa di più dell’economia di mercato. Si tratta di posti di lavoro e di persone. Occupiamoci di loro. Auguro alla Presidenza francese ogni successo.</p>
    </intervention>
    <intervention id="4-170" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="fr">Signor Presidente, lei ha dichiarato che “la Francia non può giudicare il ‘no’ irlandese”.</p>
      <p sl="de">Concordo. Il “no” irlandese deve essere rispettato. E’ nel pieno diritto dei cittadini irlandesi votare come hanno votato. Tuttavia, anche tutti gli altri paesi in Europa hanno il diritto di proseguire sulla strada di un’Europa più trasparente e democratica, che sia maggiormente in grado di intraprendere iniziative. Il Trattato di Lisbona è un passo in tale direzione. Pertanto, accolgo con favore il fatto che la ratifica prosegua. Tuttavia, ritengo anche, e su questo punto non condivido il suo punto di vista, mi trova in disaccordo, che sarebbe positivo parlare apertamente dell’Europa a più velocità che già esiste. Pensi all’euro, all’accordo di Schengen, alla Carta dei diritti fondamentali e a molti altri ambiti. Le sensibilità e i desideri degli Stati membri dell’Unione europea si riflettono nella loro scelta di diverse velocità per impegni che assumono insieme.</p>
      <p sl="de">Un’Europa a più velocità fa sì che i paesi che desiderano collaborare maggiormente lo facciano, motivo per cui è importante mantenere il principio volontario in Europa. E’ importante che i paesi che desiderano collaborare per qualcosa lo facciano su base volontaria e che tutti i paesi abbiano l’opzione di aderire in qualsiasi momento. Nessuno di essi dovrebbe essere costretto a un maggiore grado di solidarietà.</p>
      <p sl="de">Un’Europa a più velocità semplifica inoltre la prosecuzione dei negoziati di adesione. Ritengo sia sbagliato che la Croazia e la Turchia vengano punite perché la maggioranza del popolo irlandese ha votato “no”.</p>
      <p sl="de">Signor Presidente in carica del Consiglio, lei è giustamente orgoglioso che il suo paese sia la patria dei diritti umani. I diritti umani sono senza tempo; sono universali. I Giochi olimpici sono una manifestazione sportiva, non un evento politico. Pertanto, ritengo sbagliato che lei voglia recarsi in Cina per la cerimonia di apertura, e sono felice che il Presidente del Parlamento europeo, l’onorevole Pöttering, non andrà in Cina.</p>
      <p sl="de">Signor Presidente in carica del Consiglio, mi consenta di dire per concludere che lei ha trovato sulla sua sedia gli auguri di molte mie colleghe donne, una rosa e una lettera. La lettera le chiede di svolgere il suo ruolo nel coinvolgere un maggior numero di donne ai vertici dell’Unione europea. Le donne ripongono le loro speranze in lei quale “idolo delle donne”. Mi consenta di aggiungere un’altra richiesta: in qualità di rappresentante democraticamente eletta, auspico che lei ci sostenga nel garantire la capacità del Parlamento europeo di adottare una decisione indipendente circa le sue basi.</p>
    </intervention>
    <intervention id="4-172" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, signor Presidente in carica del Consiglio, innanzi tutto desidero porgerle le mie sincere congratulazioni per aver assunto la Presidenza dell’Unione europea. Non sarà una Presidenza facile. Coincide con un periodo difficile, ma ovviamente le auguro successo. L’Irlanda ha rifiutato il Trattato di Lisbona. Non possiamo escludere la possibilità che questo paese cambi opinione in futuro, ma non è assolutamente accettabile cercare di influenzare la decisione irlandese con delle minacce, così come i francesi e gli olandesi non sono stati minacciati quando hanno respinto il Trattato tre anni fa e iniziato i problemi di oggi. I paesi dell’Unione europea non devono essere divisi tra migliori e peggiori. Pertanto, la ringrazio per aver dichiarato oggi che nessuno dei 27 Stati membri può essere escluso dalla famiglia europea, come la signora che ha parlato prima di me, l’onorevole Koch-Mehrin, forse avrebbe desiderato.</p>
      <p sl="pl">Signor Presidente, vorrei inoltre cogliere questa opportunità per ringraziarla per la recente apertura del mercato del lavoro francese ai polacchi, tra gli altri. Abbiamo aspettato a lungo che ciò accadesse, più a lungo che in altri paesi, ma meglio tardi che mai.</p>
      <p sl="pl">Nel discorso di oggi non ho sentito alcun riferimento al nostro più grande vicino europeo, l’Ucraina. Tuttavia, auspico che il vertice previsto per il 9 settembre 2008 a Evian ci avvicinerà in modo significativo alla firma di un accordo di associazione con l’Ucraina. Dopotutto, in questo momento è di particolare importanza un segnale chiaro da parte nostra agli amici in Ucraina, in particolare in un periodo in cui vi sono altre minacce da parte della Russia.</p>
      <p sl="pl">Infine, a nome dei milioni di europei che attualmente subiscono i prezzi in costante crescita, vorrei ringraziarla, signor Presidente, per i suoi sforzi intesi a ridurre l’IVA sul carburante. Auspicherei che durante la Presidenza francese riusciate a convincere gli altri leader di questa idea, compreso il primo ministro del mio paese, la Polonia.</p>
    </intervention>
    <intervention id="4-173" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, desidero porgere esplicitamente le mie congratulazioni al Presidente in carica del Consiglio. E’ il 29simo Presidente del Consiglio di cui ho esperienza, e devo dire senza riserve che non ho mai assistito a un’illustrazione del programma così convincente e a una simile idea dell’Europa, e lo dico in tutta onestà.</p>
      <a text="(Applausi)"/>
      <p sl="de">C’è stata solo un’altra volta in cui ho accolto persino più calorosamente un Presidente in carica del Consiglio, ma è stato solo all’inizio. Alla fine, non ha realizzato nulla che fosse in agenda. Era il Primo Ministro britannico Tony Blair. Siamo certi, Presidente Sarkozy, che terminerà la sua Presidenza del Consiglio entro sei mesi con ottimi risultati. Il modo in cui ha spiegato tutto oggi, il modo in cui ha affrontato i punti sollevati dai nostri deputati, il fatto che lei stesso conosca i documenti, e che non ci stia presentando una “lista dei desideri” ma una serie di priorità sostenute da un buon ragionamento, tutto questo mi infonde la speranza che lei sia realmente in grado di realizzare il suo ambizioso programma.</p>
      <p sl="de">Se si tratta di collaborare con lei per completare il pacchetto climatico, può contare sul sostegno di questo Parlamento. Tuttavia, temo sia più probabile che vi siano ulteriori problemi in sede di Consiglio, problemi relativi alla responsabilità del Consiglio e dei singoli Stati membri: che le quote previste non verranno accettate. Concordiamo inoltre con lei che l’energia nucleare debba essere rappresentata in questo pacchetto climatico. In quest’Aula esiste un’evidente maggioranza a favore dell’uso civile dell’energia nucleare. Non lasci che quelle T-shirt la confondano.</p>
      <p sl="de">Per quanto riguarda la Germania e la Francia che desiderano assumere insieme la leadership dell’Unione europea in questioni significative, non per le importanti dichiarazioni di natura politica globale, siamo dalla sua parte. Devo dirle che l’onorevole Koch-Mehrin non stava certamente ascoltando quando lei ha spiegato i motivi della sua posizione riguardo alla Cina. E’ stato un seminario di affari esteri per questo Parlamento, e non posso far altro che incoraggiarla a restare coerente e diretto come è lei in queste questioni.</p>
    </intervention>
    <intervention id="4-174" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, signor Presidente in carica del Consiglio, signor Presidente della Commissione, 10 paesi producono il 60 per cento delle emissioni globali di biossido di carbonio. Tra questi 10 paesi solo uno è europeo, la Germania. I 27 Stati membri dell’Unione europea rappresentano solo il 14 per cento delle emissioni globali. Gli Stati Uniti, il 17 per cento; il Brasile, la Russia, l’India e la Cina, hanno emissioni complessive che superano di un terzo le emissioni globali di biossido di carbonio. Tutto questo dimostra che le iniziative europee intese a combattere il cambiamento climatico continueranno a essere inutili senza sforzi che siano paragonabili da parte di americani, cinesi e altre nazioni industrializzate.</p>
      <p sl="fr">Nell’attendere un accordo di questo tipo, l’Europa deve lottare contro le emissioni di carbonio. Attualmente in Europa non sta investendo alcun grande gruppo industriale. ArcelorMittal sta chiudendo in Francia ma investendo in Brasile, Russia, Turchia, India e Cina. La ThyssenKrupp investe in Brasile; il gruppo austriaco Vöest in India. In Africa settentrionale si stanno al momento costruendo 10 fabbriche per la produzione di vetro soffiato destinato al mercato europeo.</p>
      <p sl="fr">In assenza di un impegno specifico da parte di altri paesi industriali, l’Europa deve dimostrare adesso la sua determinazione nel difendere la sua produzione industriale, il suo know-how industriale. Imporre sacrifici ai cittadini europei non servirà a nulla se il resto del mondo non segue lo stesso esempio.</p>
      <a text="(Applausi)"/>
    </intervention>
    <intervention id="4-175" speaker_id="28206" name="Jean-Marie CAVADA" is_mep="True" mode="spoken" nationality="France" birth_date="24-02-1940" birth_place="Epinal" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, signor Presidente in carica del Consiglio, al pari del Presidente del Parlamento europeo e di molti altri onorevoli colleghi, sono figlio delle rovine della seconda guerra mondiale, e quindi apprezzo molto la dedizione che lei ha posto nel suo discorso, che ha ignorato lo scetticismo. Ritengo che quest’ultimo appartenga allo spirito di Monaco, e che sia l’acido che scioglie la volontà europea. Questo è il motivo per cui ho molto gradito l’energia che lei ha posto in un discorso che, come ha appena detto l’onorevole Lulling in televisione, per esempio, troviamo sia chiaro, preciso e, lo dico con tutta sincerità, convincente.</p>
      <p sl="fr">La seconda osservazione che vorrei formulare, signor Presidente, è che certamente lei ha ragione e deve essere detto in quest’Aula. I timori in Europa e le minacce esistevano di sicuro ampiamente durante la sua costruzione negli anni ‘50, ma poiché la natura di queste paure è cambiata, oggi ne esistono naturalmente ancora molte. Per questo motivo occorre vi sia una risposta assolutamente determinata.</p>
      <p sl="fr">Sono molto soddisfatto delle priorità: lo dirò francamente, poiché sono reali, e in particolare la politica in materia di migrazione che verrà condotta dal suo Ministro Hortefeux, il nostro ex collega deputato. Due anni fa ho avuto l’onore di rappresentare il Parlamento europeo alla Conferenza Europa-Africa a Rabat. Per la prima volta essa riuniva i paesi che avevano le stesse responsabilità, che fossero paesi di origine, transito o destinazione degli emigranti e, come ha affermato l’onorevole Watson un attimo fa, credo sia molto importante, in particolare (perché no?) attraverso la struttura dell’Unione per il Mediterraneo, disporre di una nobile politica di vicinato e controllo.</p>
      <p sl="fr">Infine, un ultimo punto, signor Presidente, non dimentichi che la ragione per cui l’Europa ha un’influenza unica nel mondo è che è la culla della civiltà; poiché è la sua cultura che consolida le nostre differenze; in quanto la cultura è la piattaforma dei nostri sistemi politici, ed è questo il motivo per cui veniamo considerati in un modo del tutto diverso. La sua energia sarà probabilmente necessaria anche se ci sarà bisogno di determinazione nel campo della cultura.</p>
    </intervention>
    <intervention id="4-176" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="cs">Signor Presidente, desidero innanzi tutto esprimere la mia soddisfazione per il fatto che la Francia abbia aperto il suo mercato del lavoro ai nuovi Stati membri dal 1° luglio e quindi rimosso uno degli ultimi ostacoli tra i vecchi e i nuovi Stati membri. Auspico solo che il Cancelliere Merkel segua questo esempio. La Francia, la Repubblica ceca e la Svezia, hanno preparato assieme un programma di Presidenza di 18 mesi, e sono lieto che questa consideri prioritaria la questione energetica, che è assolutamente fondamentale, nonché la questione della riforma della politica agricola comune, poiché è connessa al quadro finanziario per il periodo successivo al 2013, e quindi alle risorse che avremo disponibili in futuro. Apprezzo che la Francia intenda risolvere le attuali questioni e problemi, poiché è questo ciò che preoccupa e interessa ai cittadini.</p>
      <p sl="cs">Per quanto riguarda i problemi istituzionali, non parlo quale membro del PPE, ma del DE, pertanto probabilmente non è una sorpresa che potremo non essere in completo accordo su questo aspetto. Ritengo che non possiamo fermarci davanti al Trattato di Lisbona come un coniglio terrorizzato. Non è la fine del mondo e non desideriamo creare un’atmosfera di crisi, quindi la situazione deve essere risolta in modo tranquillo, senza alcuna pressione politica, senza trucchi giuridici e in conformità delle nostre norme. Tali norme dichiarano che nessun trattato può entrare in vigore in assenza di accordo unanime e al momento non abbiamo questo accordo. Non credo sia impossibile ampliarsi ulteriormente in mancanza del Trattato di Lisbona. Ritengo che almeno la Croazia possa essere ammessa nell’Unione europea senza il Trattato di Lisbona. Analogamente, non credo che dobbiamo scegliere tra Nizza o Lisbona. Abbiamo certamente numerose opzioni e dobbiamo essere in grado di risolvere la situazione in modo moderato e senza isteria. In ogni caso, signor Presidente, le auguro un grande successo nella sua leadership dell’Unione europea.</p>
    </intervention>
    <intervention id="4-177" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">Signor Presidente, onorevoli colleghi, abbiamo seguito l’iniziativa di Unione per il Mediterraneo, che sarà alla base del Summit di domenica prossima a Parigi e noi auguriamo un successo a questa iniziativa.</p>
      <p sl="it">Io, però, vorrei puntualizzare alcune cose. Questa iniziativa tende a rafforzare la dimensione multilaterale euromediterranea. Io credo che sia giusta e dobbiamo andare in questa direzione. Credo che se c’è una politica da vedere criticamente, è invece il vicinato con i Paesi del Sud, perché la politica di vicinato, al contrario, mette in competizione tra loro Paesi che sono molto divisi. Allora, noi dobbiamo insistere per l’integrazione tra questi Paesi e tra loro e l’Europa e anche lì canalizzare le risorse.</p>
      <p sl="it">Io le dico apertamente, Presidente, che non abbiamo affatto apprezzato – e lo dico anche al Presidente Barroso – il fatto che avete interrotto i finanziamenti al programma Audiovisuel Méditerranée , che era l’unico strumento di coproduzione culturale. Lei ha detto che c’è un’eccezione culturale europea ma io aggiungo, Presidente, che c’è un’eccezione culturale euromediterranea. Se voi vedete i primi venti intellettuali del mondo, ne trovate tra i primi dieci molti di cultura musulmana e moltissimi euromediterranei.</p>
      <p sl="it">Allora, cerchiamo di aiutarci nel mettere in moto delle politiche efficaci per cambiare la vita di tante persone in questi Paesi, soprattutto dei giovani e delle donne, che vedono l’Europa come una speranza. A noi non servono buoni allievi: a noi serve cambiare la realtà di questa relazione e il Parlamento è disponibilissimo a collaborare con la sua Presidenza se saprà andare in questa direzione.</p>
    </intervention>
    <intervention id="4-178" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signor Presidente, le priorità della Presidenza francese dell’Unione europea sono priorità realistiche che ritengo sufficientemente in grado di rispondere a quanto il Presidente della Commissione, Durão Barroso, affermava, alle critiche sul fatto che l’Europa è impotente e incapace di rispondere alle preoccupazioni quotidiane dei nostri cittadini: il problema costituzionale, i prezzi di generi alimentari ed energia, l’Europa di difesa, e l’immigrazione.</p>
      <p sl="es">Oggi, la morte di un immigrato in un autocarro frigo nell’Eurotunnel, o gettato in mare da un’imbarcazione patera diretta alle Canarie, come accaduto appena qualche ora fa, è solo una delle più grandi tragedie contemporanee. E’ un problema serio e urgente e l’Unione europea deve occuparsene con una risposta adeguata.</p>
      <p sl="es">Il Presidente del gruppo del Partito popolare europeo (Democratici cristiani) e dei Democratici europei, l’onorevole Daul, ha parlato della necessità di mobilitare la volontà politica e ritengo che a questa Presidenza non manchi assolutamente la volontà politica.</p>
      <p sl="es">Tuttavia, signor Presidente, la volontà politica è necessaria, ma non sufficiente: contano anche le circostanze, e anche se queste sono passeggere, a breve termine o temporanee, quando esistono ci riguardano e ci pongono limiti, e accolgo positivamente il fatto che il Presidente Sarkozy abbia dichiarato che occorre trasformare le circostanze in opportunità.</p>
      <p sl="es">Mi dispiace che l’onorevole Schulz non sia presente adesso, poiché quando ha parlato di spot ha ricordato una particolare circostanza. Vorrei che la maglia gialla ritornasse spagnola, come nella prima tappa del Tour de France .</p>
      <p sl="es">Tuttavia, lei ha ragione, signor Presidente in carica del Consiglio, che lo sport necessita di una dimensione europea, e molti eurodeputati mi hanno chiesto di formularle la richiesta di considerare se non fosse appropriato che gli atleti francesi uomini e donne che parteciperanno alle Olimpiadi, di cui abbiamo discusso oggi in quest’Aula, indossino un simbolo dell’Unione europea accanto alla bandiera nazionale, affinché altri Stati membri possano aderire a questa iniziativa su base volontaria.</p>
      <p sl="es">Signor Presidente in carica del Consiglio, auspichiamo che la Presidenza francese sarà in grado di raccogliere le forze e forgiare i consensi affinché, come lei ha proposto, l’Unione europea possa progredire in modo decisivo sotto la sua Presidenza.</p>
    </intervention>
    <intervention id="4-179" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Presidente in carica del Consiglio, lei desiderava porre la sua Presidenza sotto l’egida dell’Europa che protegge, e credo che vi sia di fatto un’aspettativa molto grande tra i cittadini europei. Tuttavia, questo è il motivo per cui esiste una contraddizione al riguardo, e lei ha compreso il messaggio fondamentale del gruppo socialista al Parlamento europeo, poiché non è stato conferito alla dimensione sociale dell’integrazione europea lo status di una delle quattro priorità principali della sua Presidenza.</p>
      <p sl="fr">Infatti, come abbiamo osservato nei recenti referendum , alle persone viene chiesto delle istituzioni e dei trattati, ma in realtà rispondono sulla base del progresso dell’integrazione europea, e infine delle politiche europee. Ritengo che il disequilibrio che è stato creato negli ultimi anni tra il progresso dell’integrazione economica, che è stato perseguito il che è positivo, e la stagnazione della dimensione sociale, sia una delle ragioni del disincanto tra i cittadini dell’Unione, della disaffezione nei confronti delle istituzioni europee.</p>
      <p sl="fr">Per questo motivo il problema non è affermare che l’Europa dovrebbe essere coinvolta in tutti i problemi sociali, ma anzi che dall’esistenza di un mercato unico, compreso il mercato unico del lavoro, occorre vi siano norme comuni per la lotta alle disuguaglianze, che altrimenti condurrebbero al dumping sociale, nonché di garantire che ci si concentri al massimo, al meglio, sugli elementi di convergenza, anziché trascinare verso il basso le situazioni sociali.</p>
      <p sl="fr">La Commissione ha appena pubblicato un’agenda sociale, ma se il Consiglio non si impegna in alcune questioni concrete, lei ha parlato di un’Europa concreta, al fine di rafforzare i poteri dei comitati di impresa europei, di proteggere i lavoratori a tempo determinato, di migliorare la direttiva sul distacco dei lavoratori affinché, e questo deve essere aggiunto, esista una direttiva sulla tutela dei servizi pubblici e dei servizi sociali nell’interesse generale, allora non ci sarà una risposta a questa necessità di protezione.</p>
      <p sl="fr">Una delle sue priorità è l’Europa dell’immigrazione, ma questa non può essere ridotta a un’Europa di espulsioni. Questo è il motivo per cui dobbiamo aggiungere a questo un patto per l’integrazione, di cui abbiamo discusso con il Ministro Hortefeux, un patto per lo sviluppo. Lei è appena tornato dal G8; l’Europa e alcuni Stati membri, tra cui la Francia, sono stati accusati di non rispettare i loro impegni in termini di aiuti pubblici allo sviluppo. Garantisca che, nel corso della sua Presidenza, l’impegno di arrivare allo 0,7 per cento del PIL venga rispettato, che sarà più efficace della terribile “direttiva in materia di rimpatrio”, nel contribuire a una gestione dell’immigrazione internazionale in modo più effettivo.</p>
    </intervention>
    <intervention id="4-180" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Signor Presidente, signor Presidente in carica del Consiglio, signor Presidente della Commissione, concordo con il Presidente in carica del Consiglio. E’ un momento difficile per l’Europa. Ognuno di noi lo sente a livello personale, anch’io. Quando ero responsabile per i negoziati di adesione del mio paese all’Unione europea, ho fatto tutto ciò che potevo al fine di garantire che la futura cooperazione europea risultasse positiva. Desidero inoltre sottolineare che oggi, fortunatamente, non ci sono problemi con il sostegno polacco all’Unione europea e al Trattato. Una maggioranza significativa nel parlamento polacco ha votato a favore del Trattato e quasi l’80 per cento dei polacchi sono a favore dell’adesione all’Unione europea.</p>
      <p sl="pl">Appoggio la valutazione del Presidente in carica del Consiglio. Dobbiamo agire a nome e per conto dei nostri cittadini. La priorità di noi politici è un pacchetto in materia di energia e di clima, ma dobbiamo fare tutto il possibile al fine di garantire che la sua attuazione non colpisca gli europei con prezzi elevati e la perdita di competitività della nostra economia. Questo pacchetto deve essere adottato molto rapidamente, ma non sarebbe positivo se venisse prima la velocità e poi la deliberazione. Il nostro pacchetto dovrebbe essere la prova della nostra leadership nella lotta contro il riscaldamento globale. Concordo che ne abbiamo bisogno, prima a Poznań e poi a Copenaghen; ma tale pacchetto non sarà da esempio a nessuno. Nessuno lo seguirà se l’economia europea perde tempo nella sua attuazione. Pertanto, sono felice che lei si accorga di questi rischi, signor Presidente in carica del Consiglio, e che pensi che i principi dello scambio delle emissioni, poiché è di questo che si tratta fondamentalmente, verranno ripristinati in buona fede. Abbiamo esperienza. Il regolamento REACH è stato modificato notevolmente in Parlamento con il coinvolgimento del Consiglio e della Commissione, a beneficio di tutti. Possiamo proseguire sulla stessa strada.</p>
      <p sl="pl">Signor Presidente in carica del Consiglio, posso congratularmi con lei per aver preso le redini dell’Europa. Le auguro successo nei due problemi più importanti dei prossimi sei mesi: il Trattato e il pacchetto in materia di energia e di clima.</p>
    </intervention>
    <intervention id="4-181" speaker_id="1352" name="Enrique BARÓN CRESPO" is_mep="True" mode="spoken" nationality="Spain" birth_date="27-03-1944" birth_place="Madrid" p_group="Socialist Group in the European Parliament" m_state="ES">
      <p sl="fr">Signor Presidente, signor Presidente in carica del Consiglio, lei dovrà prendere per le corna il toro dei dubbi di Lisbona; la Francia ha già molta esperienza nell’arte di far procedere l’integrazione europea a volte in avanti e a volte indietro. Le chiedo di trovare una soluzione per gli irlandesi, rispettando al contempo la volontà della schiacciante maggioranza degli europei, che ha anch’essa un valore.</p>
      <p sl="fr">Desidero inoltre affermare che, da un punto di vista sociale, il Trattato di Lisbona contiene la Carta dei diritti fondamentali, contiene il modello sociale europeo. Quindi, per esempio, più di un milione di firme sono state già raccolte dagli europei disabili, che rappresentano una famiglia su quattro e sono favorevoli al Trattato poiché elimina una discriminazione secolare. Pertanto, lei ha il consenso alle sue spalle per proseguire e integrare il modello sociale.</p>
      <p sl="fr">Per quanto riguarda l’immigrazione, lei si è rivolto alla sinistra, ma riconoscerà anche che i governi di sinistra hanno avuto le idee che le hanno consentito di elaborare un pacchetto meno chiuso e più progressista, che ritengo il Parlamento possa migliorare ulteriormente, ma dobbiamo lavorare senza sosta su questa questione.</p>
      <p sl="fr">Inoltre, signor Presidente, e questo in diretta connessione con l’immigrazione, lei ha parlato della PAC, ma non ha fatto riferimento ai negoziati di Doha; non è meno importante che l’Europa unita sia in grado di trovare una soluzione e rispondere agli Obiettivi del Millennio, poiché fa tutto parte dello stesso pacchetto; occorre impiegare la nostra abilità economica al fine di far progredire tutta l’umanità.</p>
    </intervention>
    <intervention id="4-182" speaker_id="4433" name="Stefano ZAPPALA'" is_mep="True" mode="spoken" nationality="Italy" birth_date="06-02-1941" birth_place="Acibonaccorsi" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, Signor Presidente del Consiglio, in quanto Presidente della delegazione italiana del Partito popolare europeo, sono lieto che Ella ha assunto la guida dell’Europa e sono lieto di ciò che ha detto. Lei trasmette entusiasmo ed orgoglio. Lei crede e fa credere in un’istituzione, l’Europa, che ha molti problemi e che ha bisogno proprio di guide sagge, illuminate e consapevoli, quale lei dimostra di essere.</p>
      <p sl="it">L’Italia è da sempre unita alla Francia da grandi legali culturali e sociali: due Paesi che hanno fondato e costruito con grande sacrificio l’Europa, che oggi tutti qui dentro il dovere di far crescere. Chi vive dall’interno questa istituzione sa quante difficoltà si incontrano nel portare avanti il processo di sviluppo e di integrazione, perché questo processo va costruito fra popoli di diverse storie, culture, di diversi stati sociali e tradizioni. Non giovano certo le posizioni politicamente strumentali espresse poco fa dall’onorevole Schulz nei confronti dell’attuale e popolarissimo governo italiano. Tuttavia, è un processo che va sviluppato nonostante le amarezze che talvolta comporta.</p>
      <p sl="it">Il trattato di Lisbona, ottimo trattato, sta subendo una battuta d’arresto che deve essere superata con tanta buona volontà, non emarginando chi non ha capito. Però condivido quanto lei ha detto: prima di qualunque ulteriore ampliamento, bisogna definire le nuove regole, pur non lasciando l’Irlanda a se stessa. L’ondata immigratoria cui è sottoposta l’Europa, e in particolare alcuni Stati membri, e principalmente il mio Paese e quelli dell’area del Mediterraneo, va regolata e vista come problema comune e non come motivo per fare dei distinguo o addirittura per penalizzare in modo strumentale Paesi che già fanno tanti sacrifici. Le popolazioni dei nostri Paesi vanno salvaguardate e l’integrazione va costruita con ragionevolezza.</p>
      <p sl="it">Signor Presidente, il governo e il popolo italiano guardano con attenzione e fiducia al suo mandato, nella certezza che la storia e la grandezza sociale di cui lei oggi è portatore, saranno per l’Europa un’iniezione di speranza e di sviluppo.</p>
    </intervention>
    <intervention id="4-183" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Tre osservazioni, in qualità di unica oratrice della parte orientale del Muro di Berlino. Mi dispiace che le pari opportunità siano state tralasciate dal discorso del Presidente. Fortunatamente, signor Presidente in carica del Consiglio, noi donne di sette partiti politici abbiamo descritto con precisione ciò che desideriamo in una lettera: è il fiore, il nostro fiore per lei, signor Presidente.</p>
      <p sl="hu">Innanzi tutto, accolgo con favore gli sforzi a livello europeo della Presidenza francese negli interessi della parità sociale tra i generi, ma al contempo sembra contraddittorio che le istituzioni locali che si occupano di pari opportunità vengano chiuse. E’ una politica diversa, rispetto a quella che la Francia sta applicando, quella raccomandata a livello europeo?</p>
      <p sl="hu">Secondo: il Presidente ha informato i cittadini francesi che nei prossimi 5 anni saranno creati 350 000 centri di assistenza all’infanzia. Questa è una misura importante, poiché prevede pari opportunità per uomini e donne nel mercato del lavoro e un’occasione per loro di far coincidere la vita professionale e familiare. Buona qualità, disponibilità e accessibilità per tutti sono essenziali a tal fine, poiché è uno strumento per le pari opportunità e l’integrazione.</p>
      <p sl="hu">Per quanto riguarda la vita familiare, lei ritiene che le donne saranno in grado di conciliare attività professionali e familiari se lavorano 65 ore a settimana? Le donne sono più indifese sul posto di lavoro e generalmente non fanno parte delle organizzazioni professionali.</p>
      <p sl="hu">Sì, abbiamo bisogno di una politica comune europea in materia di immigrazione, ma deve discutere diritti e doveri di cittadini e immigrati. Tale politica deve essere completata con la politica di integrazione dell’ammissione della nazionalità. Grazie molte.</p>
    </intervention>
    <intervention id="4-184" speaker_id="28547" name="Ioannis VARVITSIOTIS" is_mep="True" mode="spoken" nationality="Greece" birth_date="02-08-1933" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, vorrei rivolgermi al Presidente in carica del Consiglio per dire: oggi attendevo il suo discorso con particolare interesse. La sua posizione odierna mi ha convinto che lei smuoverà le onde nel corso dei suoi sei mesi di Presidenza.</p>
      <p sl="el">Tutto il mondo si trova dinanzi alla più grave crisi economica degli ultimi decenni, ma l’Europa sta affrontando anche le proprie crisi.</p>
      <p sl="el">E’ ovvio che oggi l’Europa a 27 non possa operare seguendo le norme dell’Europa a 15. Questa è la crisi istituzionale che il continente sta attraversando. E’ altrettanto ovvio che oggi alcuni Stati membri non desiderino l’unità politica per l’Europa, e che venga realizzata l’idea dei nostri predecessori. Questa è una crisi d’identità. La crisi istituzionale verrà risolta, ma come potrà essere risolta la crisi d’identità?</p>
      <p sl="el">Temo esista un’unica soluzione: gli Stati membri che desiderano l’armonizzazione politica dovrebbero proseguire, e gli Stati membri che considerano l’Europa solo un’unione economica, dovrebbero rimanere indietro. Temo, infatti, che se non procediamo con questa soluzione, a un certo punto l’Europa cesserà di essere un giocatore sulla scacchiera internazionale.</p>
      <p sl="el">Le crisi possono provocare grandi balzi in avanti, ma solo se esiste il coraggio necessario. Credo che lei abbia sia la capacità che il coraggio. Sia coraggioso!</p>
    </intervention>
    <intervention id="4-185" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signor Presidente, signor Presidente in carica del Consiglio, il suo orientamento di base ha il mio pieno sostegno. Ritengo che lei sia il giusto Presidente del Consiglio in un periodo estremamente delicato, con la sensibilità necessaria per le preoccupazioni delle persone e la determinazione per guidare e riconciliare. Mentre lei rispondeva alle domande, non ha scaricato la sua responsabilità e ha parlato fuori dai denti. Lei non fugge, ma affronta i problemi.</p>
      <p sl="de">Desidero sottolineare nello specifico il suo fermo impegno alla democrazia parlamentare. Questo impegno è particolarmente importante di questi tempi poiché, in molti Stati membri, tra cui il mio paese, l’Austria, si sta verificando lo scontro tra la democrazia diretta e la democrazia parlamentare e quindi l’incapacità dei parlamenti delle democrazie parlamentari nei problemi europei. Siamo tutti a favore della democrazia parlamentare e contro la sua incapacità.</p>
      <a text="(Applausi)"/>
      <p sl="de">E’ inoltre importante per me che lei si sia occupato direttamente della codardia o, si potrebbe dire, dei doppi standard , di molti governi e membri di governi relativamente alle loro responsabilità europee comuni, poiché i doppi standard sono una delle cause principali della mancanza di fiducia e dell’accusarsi reciprocamente cui dobbiamo porre fine. Non chiediamo che tutti siano più coraggiosi, ma che tutti siano onesti e abbiano dei principi.</p>
      <p sl="de">Vorrei occuparmi di altre tre questioni o più. La prima è la sua posizione sul Trattato. Lei non è come un coniglio terrorizzato, non sta aspettando l’Irlanda, ma sta continuando il processo di ratifica mentre si avvicina all’Irlanda. Credo fermamente che dovremo giungere a un accordo con questo paese solo dopo che tutti gli altri 26 Stati membri avranno ratificato il Trattato.</p>
      <p sl="de">Tuttavia, non dobbiamo lasciare sola la Croazia. Accolgo positivamente il suo impegno ad avviare tutte le procedure entro la fine dell’anno. Ci occorre inoltre una tabella di marcia per la Macedonia. Chiederei anche al Consiglio di adottare una decisione sullo Small Business Act nel suo vertice di dicembre, poiché le competenze principali spettano agli Stati membri. Abbiamo bisogno di norme giuridicamente vincolanti e non solo di un’altra dichiarazione politica pubblica.</p>
    </intervention>
    <intervention id="4-186" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signor Presidente ho qualche buona notizia dalla Polonia. Oggi, signor Presidente, si è svolta una discussione al parlamento polacco che culminerà in una risoluzione che chiede al Presidente polacco di rispettare i suoi obblighi costituzionali e firmare il Trattato di Lisbona. Questa è la volontà del popolo polacco, di cui l’80 per cento appoggia l’Unione europea ed è molto felice di esserne membro. Mi mostri un altro Stato in cui il sostegno all’Unione europea è così elevato. Questo è un segnale che la Polonia rispetterà i suoi obblighi relativi al Trattato.</p>
      <p sl="pl">Un altro punto: ho una richiesta per lei, signor Presidente. Potrebbe considerare un modo di inserire la situazione dei minori nell’Unione europea in agenda e di nominare un difensore civico, un procuratore per i problemi dei minori, sul modello del difensore civico europeo per i diritti umani? Vorremmo che il Consiglio giungesse a un accordo e accettasse questa istituzione di cui l’Europa ha tanto bisogno.</p>
    </intervention>
    <intervention id="4-187" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, onorevoli colleghi, se dovessi sintetizzare la discussione odierna, direi che è positivo che la Francia assuma la Presidenza in questo momento, e che lei, Presidente Sarkozy, occupi la posizione di Presidente in carica del Consiglio. Questa è stata una giornata positiva per l’Europa e per questo Parlamento, poiché per la prima volta da lungo tempo ci troviamo nuovamente dinanzi a qualcuno che parla per l’Europa con passione, non solo con buoni argomenti. Forse, è proprio questo ciò di cui necessitiamo per convincere gli irlandesi e persuadere nuovamente i nostri cittadini: passione e buon senso, e quest’ultimo prevede che l’Europa si mantenga entro certi limiti.</p>
      <p sl="de">Vorrei donarle il “segreto del successo”: non abbiamo solo bisogno del Trattato in Irlanda, ma anche di una nuova cultura della sussidiarietà. Ci occorrono limiti in Europa relativamente al resto del mondo, ma anche al suo stesso interno. Una nuova cultura della sussidiarietà porterà all’Europa nuovo consenso; sono totalmente d’accordo con il Presidente Barroso al riguardo. Buona fortuna, Presidente Sarkozy.</p>
    </intervention>
    <intervention id="4-188" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, porgo il benvenuto al Parlamento europeo al Presidente Sarkozy. Ho naturalmente apprezzato il suo contributo ponderato e ben argomentato.</p>
      <p sl="en">In qualità di eurodeputato irlandese, anch’io lo accoglierò quando verrà in visita in Irlanda come Presidente dell’Unione europea, un Presidente che sta compiendo progressi concreti al fine di migliorare le vite dei cittadini. Questo è scaturito chiaramente dalle sue priorità.</p>
      <p sl="en">Valuto inoltre positivamente le sue osservazioni sulla sicurezza alimentare e sul trovare un equilibrio al momento di imporre regolamenti e restrizioni sulle nostre aziende e imprese agricole. Come egli stesso ha affermato, proteggere senza protezionismo.</p>
      <p sl="en">Ho potuto percepire nella sua illustrazione e nella sua voce l’impegno per l’Europa. Io e moltissimi cittadini irlandesi condividiamo questo impegno. Ha parlato di superare le nostre difficoltà. Ciò richiederà tempo e volontà di raggiungere un compromesso da tutte le parti coinvolte. Non possono esserci scadenze.</p>
      <p sl="en">Poiché ho promosso un voto favorevole, so che il Presidente concorderà con me quando affermo che il “no” irlandese è legittimo al pari dei “no” francese, olandese o danese. Occorre che abbia lo stesso rispetto, e allora potremo proseguire. Possiamo compiere progressi. Attendo con impazienza, e gli auguro ogni bene per la sua Presidenza.</p>
    </intervention>
    <intervention id="4-189" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="fr">Signor Presidente, signor Presidente in carica del Consiglio, la Presidenza francese ha appena delineato i suoi obiettivi, e le auguro successo. L’obiettivo ultimo dinanzi a lei è rafforzare l’Unione europea e la sua capacità di agire. A tale scopo, la mancata ratifica del Trattato di Lisbona sarebbe un’opportunità persa. L’Europa ha bisogno della Francia, in particolar modo in questi tempi difficili; ha bisogno della Francia che è stata convertita, con lei, Presidente Sarkozy, dopo il referendum francese.</p>
      <p sl="fr">Purtroppo, non è la Polonia che oggi farà avanzare l’Europa, ma un giorno lo sarà, e credo accadrà presto. Le auguro che la Presidenza francese, con le sue politiche di integrazione europea, di immigrazione desiderata, di allargamento ai Balcani, e non necessariamente alla Turchia, riporterà agli europei la loro fiducia e il loro appoggio per l’Europa.</p>
    </intervention>
    <intervention id="4-190" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, l’Irlanda ha impiegato 700 anni affinché gli inglesi si separassero dalla Repubblica irlandese e ora devo rimanere seduto in quest’Aula a lungo e ascoltare nuovamente le persone che abbiamo cacciato dirci cosa dovremmo fare nel nostro paese. Credo sia un po’ eccessivo. Vi prego di lasciare che la decisione venga presa in Irlanda dal popolo irlandese.</p>
      <p sl="en">In secondo luogo, vorrei dire al Presidente della Repubblica francese: se desidera cambiare l’opinione dei cittadini irlandesi, porti con sé l’onorevole Le Pen. Sarà sufficiente a cambiare l’opinione degli irlandesi.</p>
      <p sl="en">Sono stato responsabile per le elezioni per il partito Fine Gael , che fa parte del Partito popolare europeo, in quattro referendum europei: l’Atto Unico europeo, il Trattato di Maastricht, il Trattato di Amsterdam e il Trattato di Lisbona, e vorrei dirle che quest’ultimo è stato perso per molteplici ragioni. Le persone non l’hanno capito; il governo è al potere dal 1994; i politici compaiono dinanzi ai tribunali d’inchiesta; il governo principale e i partiti di opposizione, l’istituzione politica, volevano che fosse approvato. Vi erano timori relativi alla difesa e all’arruolamento, all’aborto e all’eutanasia, assieme ai siluri che deputati di quest’Aula facevano circolare, tassazione, occupazione, immigrazione. Molti di questi argomenti sono stati usati dagli estremisti di destra e di sinistra.</p>
      <p sl="en">Vorrei dire solo questo al Presidente in carica del Consiglio: la prego di prepararsi per la sua visita in Irlanda, venga preparato e sia pronto ad ascoltare. Lei sarà davvero il benvenuto, ma è una situazione complicata e ci vorrà del tempo per risolverla.</p>
    </intervention>
    <intervention id="4-191" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="fr">Signor Presidente, gli europei ripongono molta speranza nella Presidenza francese, e questa speranza deve essere ben gestita. La Presidenza deve evitare di alimentare i sogni irrealizzabili e i timori immotivati, anche nei paesi vicini e candidati.</p>
      <p sl="fr">Per quanto riguarda il Trattato di Lisbona, non vi è sufficiente incoraggiamento diplomatico per la sua ratifica. La Presidenza deve contribuire all’elaborazione di una strategia di uscita o salvaguardia in caso di risvolti negativi. Al fine di evitare il peggio, occorre dimostrare dal principio di essere pronti ad affrontare il peggio.</p>
      <p sl="fr">Vorrei concludere con qualche parola sul pericoloso fenomeno della rinazionalizzazione dell’Europa. Il nazionalpopulismo è l’espressione più allarmante di questo fenomeno, ed è uno dei motivi sottesi alla propaganda a favore del “no” in Irlanda, alla xenofobia razzista in Italia, ma anche alla retorica della natura nazionale delle politiche sociali. O l’Europa sarà sociale o crollerà. Auspico che la Presidenza francese sia sensibile a questo aspetto della questione.</p>
    </intervention>
    <intervention id="4-192" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Sono spiacente ma non posso dare più la parola a nessuno. Siamo già molto in ritardo. Sono molto grato al Presidente Sarkozy e naturalmente anche al Presidente Barroso per averci regalato il loro tempo oggi. Pertanto, desidero concludere dando la parola prima al Presidente Barroso e quindi al Presidente Sarkozy.</p>
    </intervention>
    <intervention id="4-193" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, inizierò facendo brevemente eco alle congratulazioni espresse dalla larga maggioranza degli eurodeputati che hanno preso la parola: congratulazioni per la convinzione, l’entusiasmo, l’energia e la volontà politica che il Presidente Sarkozy ha dimostrato oggi in quest’Aula, e che sono sicuro che assieme ai suoi ministri e colleghi dimostrerà per tutta la Presidenza francese.</p>
      <p sl="fr">Vorrei dire che non è una totale sorpresa per me. Ero pienamente convinto che fosse una notizia molto positiva che la Francia si stesse assumendo la responsabilità della Presidenza del Consiglio in questo periodo particolarmente complesso. Certamente, il Presidente Sarkozy e tutti noi avremmo preferito più chiari orizzonti da un punto di vista istituzionale, ma ritengo che sia esattamente in questi momenti difficili che possiamo notare la capacità politica e valutare la grande importanza di una forte volontà politica.</p>
      <p sl="fr">Sono favorevole a questa discussione politica democratica. Ho molte volte affermato che dobbiamo riconoscere a livello politico le differenze e i molteplici punti di vista esistenti, per esempio qui in Parlamento. Dobbiamo conoscere il modo in cui esprimere tali differenze poiché l’Europa è diversa da un sistema politico nazionale. Nei nostri sistemi nazionali democratici, ogni volta che si svolge una discussione politica, a volte anche nel caso di una discussione molto polarizzata, non mettiamo in dubbio la stessa legittimità dello Stato, mentre molto spesso in Europa esprimono con fermezza tali obiezioni coloro tra noi che sono a favore dell’Europa, dobbiamo affrontare coloro che sono contrari all’Europa e che sperimentano ogni tipo di populismo al fine di nuocere alle nostre istituzioni e compromettere questo grande progetto di pace e solidarietà che è il progetto europeo.</p>
      <a text="(Applausi)"/>
      <p sl="fr">Questo è il motivo per cui dobbiamo realmente essere in grado di esprimere tutti questi punti di vista, ma al contempo rafforzare la fazione europeista in questi tempi particolarmente difficili. Siamo chiari, a giugno 2009 ci sono le elezioni europee. Se le diverse forze politiche europee e le istituzioni comunitarie non lavorano di pari passi con una posizione costruttiva, daremo argomenti a coloro che, agli estremi, vogliono sfruttare il populismo, la xenofobia e il nazionalismo creando una relazione tra nazionalismo e paese di origine, il che è un errore. Inoltre, cito spesso un grande autore francese, che diceva che “il patriottismo è l’amore per il proprio popolo; il nazionalismo è l’odio per gli altri”.</p>
      <p sl="fr">Possiamo amare la nostra patria e, al contempo, difendere il nostro progetto europeo con determinazione, come ha appena fatto il Presidente Sarkozy. Auspico pertanto che la discussione che si svolgerà nei prossimi sei mesi rafforzi le istituzioni europee nonché il nostro progetto per l’Europa del futuro.</p>
      <p sl="fr">Vorrei rispondere a una domanda specifica, l’unica che mi è stata posta, e naturalmente lascio le altre al Presidente Sarkozy, che si trova in una posizione molto migliore della mia per farlo. Tale domanda specifica mi è stata posta dall’onorevole Napolitano relativamente al programma culturale Euromed.</p>
      <p sl="fr">Sono lieto di informarla che il programma attuale, il programma culturale Euromed, ha ancora uno stanziamento pari a 15 milioni di euro per quest’anno. E’ vero che per il periodo 2009-2010 ancora non è stato deciso nulla, ma vi è molta pressione sulla spesa esterna, e in questi casi, francamente, accade che i paesi terzi interessati tendano a rendere prioritaria la cooperazione bilaterale a danno dei bilanci regionali. Pertanto, è una questione che dovrebbe essere discussa con i paesi Euromed. Infatti, uno degli aspetti interessanti dell’iniziativa francese intesa alla creazione di un’Unione del Mediterraneo, che per questo motivo ho sostenuto dall’inizio, è che apporta una più solida componente di cooperazione regionale.</p>
      <p sl="fr">A volte mi viene chiesto che cosa aggiunga l’Unione del Mediterraneo al processo di Barcellona. E’ certamente un elemento di maggiore impegno politico, nonché di aggiornamento politico, in particolare grazie ai vertici biennali; ma è anche la dimensione portata da specifici progetti regionali e, adesso auspico anche, da progetti molto specifici ai quali saremo in grado di aggiungere una dimensione più solida del settore privato, poiché necessitiamo ancora di maggiori risorse.</p>
      <p sl="fr">Pertanto, è l’ambito specifico in cui stiamo lavorando e, per concludere, vorrei solo dire: “Buona fortuna Francia, e buona fortuna mio caro amico Presidente Sarkozy!”.</p>
      <a text="(Applausi)"/>
    </intervention>
    <intervention id="4-194" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Desidero ringraziare il Presidente Barroso e il Vicepresidente Jacques Barrot per essere rimasti in Aula per 3 ore senza pause.</p>
    </intervention>
    <intervention id="4-195" speaker_id="photo_generic" name="Nicolas Sarkozy" is_mep="True" mode="spoken">
      <p sl="fr">Presidente in carica del Consiglio. − Signor Presidente, desidero innanzi tutto far presente che ritengo sia naturale, quando si ha l’onore di essere il Presidente in carica del Consiglio, restare in Parlamento per quante ore desidera quest’Assemblea, non solo il primo giorno della Presidenza, ma anzi le dirò, signor Presidente del Parlamento europeo, e ciascuno dei presidenti dei gruppi nonché la Conferenza dei presidenti, se desiderate che venga in particolari momenti nel corso della Presidenza, sono a disposizione del Parlamento. Dovete svolgere il ruolo delle Istituzioni europee.</p>
      <p sl="fr">Il Parlamento europeo è il cuore della democrazia parlamentare. Non è una questione di disponibilità; è una questione di priorità. La Presidenza ha bisogno del Parlamento europeo ed è quindi a sua disposizione.</p>
      <a text="(Applausi)"/>
      <p sl="fr">Se gli oratori me lo permettono, vorrei dire qualche parola a ciascuno di loro. In primo luogo, desidero comunicare all’onorevole Bushill-Matthews che sono tra coloro che pensano che l’Europa abbia bisogno del Regno Unito. Non sono mai stato uno di quegli europei o francesi che pensavano che avremmo dovuto essere diffidenti dei nostri amici britannici. Il Regno Unito può offrire molto più di quanto non creda all’Europa. Il Regno Unito è l’ingresso al mondo anglosassone, rappresenta la lingua più parlata del mondo ed è economicamente dinamico, come dimostrato negli ultimi anni. Mi rivolgo ai nostri amici conservatori britannici, “credete, l’Europa ha bisogno di voi, voi avete un posto in Europa, e se gli inglesi hanno un piede dentro e uno fuori, l’Europa si indebolirà.” Il Regno Unito è un grande paese. Non ha nulla da temere dall’Europa, e l’Europa ha molto da aspettarsi dal Regno Unito.</p>
      <p sl="fr">All’onorevole Poignant, che mi ha osservato profondamente e quindi ha capito che ho amato la politica e che il Parlamento è stato un po’ come il mio giardino, vorrei dire che sì, il Parlamento è il luogo della democrazia, e non rispetto né comprendo i leader politici che non sarebbero felici di esprimere e difendere i propri ideali nella culla della democrazia parlamentare. Auspico che nella sua osservazione vi fosse un elemento di sdegno, e non un’opinione eccessiva dell’armonizzazione del mercato del lavoro.</p>
      <p sl="fr">Lo stesso vale per l’onorevole Désir; sono completamente d’accordo con lei, sono contrario alla totale armonizzazione poiché le persone la rifiuterebbero. Tuttavia, disporre di norme minime nel contesto del mercato del lavoro, nel contesto di un mercato economico unico, è del tutto naturale.</p>
      <p sl="fr">Siamo tutti consapevoli delle difficoltà. Prendiamo l’esempio dell’Austria, che è guidata da un primo ministro e un governo socialisti; vi diranno che l’età del pensionamento è 65 anni, e che il periodo contributivo di 45. Sapete quante difficoltà ho incontrato a portare il periodo contributivo a 40 anni, e non ho ottenuto immediatamente il consenso del partito socialista francese.</p>
      <p sl="fr">Spiegatemi dunque come è accaduto che, mentre ho trovato così tante difficoltà nel garantire in Francia un periodo contributivo di 40 anni, mi basta essere Presidente dell’Europa per sei mesi per raggiungere preferibilmente tra i 45 anni di contributi in Austria e i 40 in Francia. Come si può fare? E’ lunga la strada dal sogno alla realtà, ma è questa forse la differenza tra il partito socialista francese e il partito socialista europeo. A volte mi sento persino più vicino al partito socialista europeo che al partito socialista francese; confesso la mia colpa e mi dispiace per questo.</p>
      <a text="(Intervento a microfono spento dell’onorevole Schulz)"/>
    </intervention>
    <intervention id="4-196" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Non funziona così. Non spetta a lei decidere chi deve parlare. Il tempo dell’intervento non può essere diviso tra il gruppo socialista al Parlamento europeo e il Presidente in carica del Consiglio. Presidente Sarkozy, desiderate consentire una domanda all’onorevole Schulz? Se sì, gli darò la parola.</p>
    </intervention>
    <intervention id="4-197" speaker_id="photo_generic" name="Nicolas Sarkozy" is_mep="True" mode="spoken">
      <p sl="fr">Presidente in carica del Consiglio. − Signor Presidente, sì, a patto che non resti intrappolato nel fuoco incrociato di una discussione tutta tedesca.</p>
    </intervention>
    <intervention id="4-198" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">La ringrazio molto signor Presidente, lei è gentilissimo. Presidente Sarkozy, è positivo che lei voglia avvicinarsi in questo modo al socialismo. Avendo appena sostenuto con decisione nel suo discorso le posizioni dei socialdemocratici tedeschi, e quindi preso le distanze dal Cancelliere Merkel, le propongo di proseguire come segue. Se lei si sente così a suo agio nel gruppo socialdemocratico europeo, passi prima dalla socialdemocrazia tedesca e la avvicineremo gradualmente alla socialdemocrazia francese e, alla fine, sarà veramente un ottimo compagno.</p>
    </intervention>
    <intervention id="4-199" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Schulz, questo ha poco a che fare con la gentilezza e molto con il rispetto della procedura corretta, qualcosa che, dopotutto, intendiamo fare in Europa.</p>
    </intervention>
    <intervention id="4-200" speaker_id="photo_generic" name="Nicolas Sarkozy" is_mep="True" mode="spoken">
      <p sl="fr">Presidente in carica del Consiglio. − Signor Presidente, lei noterà che ho già un socialista alla mia destra, ma c’è spazio per un socialista alla mia sinistra.</p>
      <a text="(Applausi)"/>
      <p sl="fr">Come sapete, onorevoli deputati, non credo che stiamo perdendo tempo poiché ritengo che la democrazia a livello europeo possa essere libera dalla violenza che a volte la caratterizza a livello nazionale. Il livello europeo consente a ciascuno di compiere un piccolo passo indietro dalla routine elettorale, che è brutale, spesso sleale e sempre complessa. Infine, il fatto che in una sede come la vostra possiamo discutere sorridendo e rispettandoci l’un l’altro è inoltre, probabilmente, qualcosa che incoraggerà le persone a emozionarsi per l’ideale europeo e farlo proprio. In ogni caso, non la ritengo una perdita di tempo, e vorrei che gli onorevoli Poignant e Schulz ne fossero certi.</p>
      <p sl="fr">L’onorevole De Sarnez ha assolutamente ragione. Dobbiamo modificare la nostra politica di sviluppo, rendendo l’agricoltura alimentare una priorità. E’ del tutto fondamentale; i paesi africani devono disporre di risorse per diventare autosufficienti da un punto di vista alimentare, e senza dubbio occorre investire in micro-progetti agricoli parte delle risorse che abbiamo destinato alla realizzazione di grandi infrastrutture. Questo è un punto su cui condivido appieno la sua opinione.</p>
      <p sl="fr">Lei mi ha chiesto anche di difendere un concetto di Europa. Condivido questa ambizione. Spero lei sia così gentile da informarmi del contenuto di tale concetto. Lei è perfettamente consapevole che, di nuovo, tra un grande ideale piuttosto astratto e tutte le questioni tecniche della vita quotidiana, il problema per ciascuno di noi è decidere continuamente cosa fare delle grandi idee che a volte vanno troppo oltre le difficoltà quotidiane che attraversano i nostri cittadini, e che cosa fare per risolvere le questioni tecniche che riguardano le loro vite di tutti i giorni. Non è semplice, ma cercherò comunque di occuparmene.</p>
      <p sl="fr">Per risponderle, onorevole Crowley, sì, abbiamo bisogno dello sviluppo per evitare l’immigrazione clandestina. Inoltre, tutti sanno che la migliore risposta alla questione dell’immigrazione è lo sviluppo. Ci sono 475 milioni di giovani africani al di sotto dei 17 anni di età, e 12 chilometri di Stretto di Gibilterra tra Europa e Africa. Le tragedie africane saranno le tragedie europee, e non ci sono confini o frontiere che possono resistervi. Pertanto, abbiamo realmente bisogno di una politica di sviluppo. Ripeto, è molto difficile scegliere tra multilateralismo e bilateralismo. E’ un argomento importante cui intendo dedicare molta attenzione.</p>
      <p sl="fr">L’onorevole Irujo ha parlato di diversità linguistica. Concordo appieno, anche per quanto riguarda le lingue ufficiali, e capisco che non le piaccia l’espressione “lingua regionale”. Veda, sono tra coloro che pensano che aiuteremmo tutti i movimenti autonomisti e indipendentisti conferendo loro il potere di difendere le lingue regionali, e sarebbe un errore molto grave. Mi riferisco alla Corsica, nella Repubblica francese, in cui vivono i cittadini corsi, che amano la Corsica, che parlano corso nei loro villaggi; ma questa non è una minaccia all’unità nazionale. Pertanto, la diversità linguistica è, secondo me, importante al pari della diversità culturale, e in ogni caso non esisterà diversità culturale se esiste una sola lingua.</p>
      <p sl="fr">Onorevole Farage, ho molto gradito il suo intervento, ma le dirò una cosa: gli inglesi erano molto felici che io chiudessi Sangatte, perché sono stato io in realtà a chiudere Sangatte, e voi mi avete chiesto di farlo. Anche se lei è un inglese che ama il suo paese, non può risolvere tutti i suoi problemi di immigrazione, e devo dirle che la Francia non intende essere il guardiano della frontiera del Regno Unito. Mi consenta di dirle che è molto bello affermare “nel mio paese non voglio carte d’identità e non voglio una politica comune in materia di immigrazione”, ma questo non le impedisce di essere felice che gli stranieri che non hanno i documenti in regola vengano fermati in Francia affinché non entrino nel Regno Unito. Al pari della Francia, il Regno Unito non può farcela da solo.</p>
      <p sl="fr">Vorrei aggiungere, onorevole Farage, che rispetto i polacchi, ma lei non era nel mio ufficio a negoziare il Trattato di Lisbona con alcuni colleghi. Eravamo a Bruxelles, e chi si trovava nel mio ufficio? Non il Primo Ministro Tusk, poiché il premier all’epoca era il fratello di Kaczynski. Era presente il Presidente Kaczynski e le dirò che è un uomo di cui mi fido e che rispetto. Tuttavia, in Europa, quando si firma un documento, se si inizia a non rispettarlo, non esiste più l’Europa, non esiste più nulla, non ci sono negoziati. Quando uno di noi si impegna per il suo paese a Bruxelles, deve anche prendere un impegno a livello nazionale. Dico questo, niente di più, niente di meno.</p>
      <a text="(Applausi)"/>
      <p sl="fr">Questo è nel completo rispetto dei polacchi: onorevole Farage, ritengo di aver difeso la Polonia. Il Presidente Barroso potrà dirlo meglio di chiunque altro. Abbiamo bisogno della Polonia, ma dobbiamo anche avere rispetto per la parola data di un uomo.</p>
      <p sl="fr">Onorevole Sudre, la ringrazio per il suo appoggio. Concordo appieno con la sua valutazione per cui la ringrazio sinceramente. Onorevole Rasmussen, che ho capito essere Rasmussen I, e ho appena chiarito chi è Rasmussen II, vorrei dire che la Danimarca è un buon esempio di un paese che è stato in grado di andare avanti, e ciò mi consente di rispondere a tutti gli oratori sulla questione irlandese.</p>
      <p sl="fr">Certamente non dovremmo forzare la mano agli irlandesi e dobbiamo rispettarli, ma occorre avere il coraggio di dire ai nostri amici irlandesi: “Anche voi dovete rispettare gli altri paesi che hanno ratificato il Trattato. Non vi stiamo dando lezioni, ma pensate che anche gli altri hanno un’opinione da esprimere e che a un certo punto dovremo trovare un percorso comune. L’Europa non intende proseguire senza di voi, ma non può fermarsi solo a causa vostra.” Lo dico con tutto il rispetto che ho per un paese che ha votato “no”.</p>
      <p sl="fr">Noi, i francesi, vi abbiamo causato problemi e difficoltà significativi, ma a un certo punto dobbiamo uscire da questa situazione in cui ognuno osserva l’altro e attende che qualcun altro prenda l’iniziativa. La Presidenza francese, assieme alla Presidenza della Commissione e alla Presidenza del Parlamento europeo, deve prendere l’iniziativa. Dopodiché, qualcuno sarà favorevole e qualcuno non lo sarà. Personalmente, ritengo che una soluzione esista, ma non è certo nel mantenimento della situazione invariata o nell’affermare “aspetteremo e lasceremo che il tempo faccia il suo lavoro”. Per quanto mi riguarda, penso che il tempo lavori a nostro sfavore, che l’Europa attende da anni e non vi è motivo che aspetti ancora. Troveremo una soluzione; ne sono convinto, come l’hanno trovata i danesi.</p>
      <p sl="fr">Onorevole Mehrin, sono stato molto toccato dal fatto che la sua opinione di me sia di “idolo delle donne”. Le lascio questa soddisfazione; onestamente non so esattamente che cosa voglia dire e sarò prudente a non inoltrarmi su questa strada poiché non vorrei mi fraintendesse. So che l’Europa a più velocità esiste. Non abbiamo tutti l’euro, e non tutti facciamo parte dello spazio Schengen. Tuttavia, fondamentalmente, prima di costruire un’Europa istituzionale a più velocità, vorrei che provassimo a farlo tutti insieme. Non critichi la Presidenza per avere l’ambizione di riunire tutti poiché, se prima ancora di aver iniziato, onorevole, diciamo, “In ogni caso, non importa, lasciamo perdere”, allora un giorno negozieremo un’eccezione sociale per i britannici, il seguente un’eccezione istituzionale per gli irlandesi, e l’altro ancora un’eccezione per i polacchi. A quel punto, temo che ci troveremo in una situazione in cui tutti i paesi chiederanno, abbastanza giustificatamente, un’eccezione, dove sarà allora l’Unione europea? Dove sarà il progetto che hanno battezzato i padri fondatori? Questo è ciò che intendo. Forse dovremo arrivare a quel punto, ma vorrei ci arrivassimo dopo aver tentato di riunire assieme tutta la famiglia.</p>
      <p sl="fr">Desidero dire inoltre a coloro che sono preoccupati per la Croazia che naturalmente sono favorevole alla prosecuzione dei negoziati, e ritengo che sarebbe un grave errore chiudere le porte dell’Europa ai Balcani, poiché questi ultimi hanno bisogno della pace e della democrazia che l’Unione può portare loro, ma non tornerò sulla discussione di Lisbona.</p>
      <p sl="fr">All’onorevole Bielan vorrei dire che non intendo minacciare gli Irlandesi; d’altronde, non sarei in grado di farlo e neanche ci penserei. Mi recherò in Irlanda e ascolterò ma, al contempo, tutti devono capire che nei sondaggi l’80 per cento delle persone dicono di essere a favore dell’Europa; cionondimeno possiamo collaborare con loro senza minacciarli.</p>
      <p sl="fr">L’IVA sul carburante è una proposta francese; non la voglio imporre a nessuno. Vorrei solo richiamare la vostra attenzione sul fatto che sono convinto che il prezzo del petrolio continuerà ad aumentare. Dobbiamo avere il coraggio di dirlo ai nostri cittadini.</p>
      <p sl="fr">Ogni anno si produce il 3 per cento in meno di petrolio poiché le riserve si esauriscono, e si consuma dal 2 al 3 per cento di petrolio in più, a causa dei paesi emergenti. Penso semplicemente che l’IVA sia una tassa proporzionata al prezzo. Se domani il petrolio costerà 175 dollari al barile, saremo in grado di continuare, senza dire nulla, a ricevere il 20 di tasse sui prezzi del petrolio in ascesa? Questa è la domanda che vorrei porvi. Assieme al Presidente della Commissione, riferiremo in merito a ottobre. Cercherò di portarlo verso le mie convinzioni, e vedremo quale sarà il risultato.</p>
      <p sl="fr">Per quanto riguarda l’Ucraina, si terrà un Vertice, e faremo avanzare il processo. Dobbiamo incoraggiare questo paese a intraprendere la strada della democrazia e dobbiamo avvicinarlo all’Unione europea. L’Ucraina non è insignificante, ha 42 milioni di abitanti. Non è una piccola decisione. Per il momento, siamo al punto di un’associazione, ma chiunque cammini per le strade di Kiev può notare che è una capitale europea.</p>
      <p sl="fr">Onorevole Langen, desidero ringraziarla per i suoi complimenti,che mi hanno davvero emozionato. Ho apprezzato il riferimento a Tony Blair. Non so se è questa la ragione per cui lo ha citato, ma ritengo che Tony Blair sia uno degli uomini di Stato che hanno fatto molto per l’Europa, e molto per il suo paese, e sinceramente non so se gli dispiacerà se lo dico, ma in molti ambiti credo che abbia recuperato credito e forza nel dibattito politico britannico nonché europeo. Credo che in Europa abbiamo bisogno di leader e che nel suo momento Tony Blair era senza dubbio uno di questi leader .</p>
      <p sl="fr">Questo mi segnerà per essermi spinto ancora di più a sinistra, anche se ho notato che non ci sono sempre complimenti per Tony Blair da quella parte dello spettro politico.</p>
      <p sl="fr">Sì, onorevole Goebbels, gli altri devono compiere uno sforzo, e questa è esattamente la questione che verrà sollevata nel corso dei negoziati sul cambiamento climatico, ma l’Europa ha bisogno di fare da esempio. Non sono ingenuo nel dirlo. Ritengo che abbiamo maggiore credibilità se mettiamo in pratica ciò che predichiamo. Qualcuno potrebbe dire che è meglio aspettare. Personalmente, credo che dobbiamo correre il rischio di agire. Fondamentalmente, onorevole Goebbels, la mia filosofia politica è che nulla è peggio del non agire. Il peggior rischio è di non correre rischi.</p>
      <p sl="fr">Onorevole Cavada, lei ha ragione, occorre rispondere a queste paure. La ringrazio per il suo appoggio.</p>
      <p sl="fr">Per quanto riguarda l’Unione per il Mediterraneo, vorrei dire che da parte mia, dando seguito a quanto affermato dal Presidente Barroso, non c’è alcuna critica al processo di Barcellona. Vorrei comunque dire che Barcellona è stata una buona idea, ma esisteva un problema nel corso del suo vertice. Per quanto ricordi, era presente solo un capo di Stato arabo, il Primo Ministro Abu Mazen. In quale modo pensate che possiamo creare un’Unione per il Mediterraneo, avvicinando tra loro i paesi settentrionali e meridionali, se il versante meridionale non viene?</p>
      <p sl="fr">Al Vertice di Parigi, credo, comunque può correggermi dopo Bernard Kouchner, che saranno presenti tutti i capi di Stato arabi. Sarà una minima differenza, ma per me è fondamentale.</p>
      <p sl="fr">Inoltre, vorrei dire all’onorevole Zahradil che non si tratta di creare una crisi per quanto riguarda Lisbona, ma dovremmo anche evitare di agire come se niente fosse. Non dovremmo drammatizzare, ma al contempo resta preoccupante che i tre referendum nell’Unione europea abbiano avuto esito negativo, il che è accaduto certamente per altri motivi, ma resta il fatto che alla fine non è un segnale particolarmente incoraggiante.</p>
      <p sl="fr">Non risponderò all’onorevole Napoletano poiché il Presidente Barroso le ha già fornito una buona risposta.</p>
      <p sl="fr">Onorevole Sánchez-Neyra, sì, occorre vi sia una dimensione europea dello sport, e penso che potrebbe essere positiva solo se le statistiche per le Olimpiadi fossero contate per singolo paese, ma con una colonna specifica per le medaglie europee. Questo sarebbe un modo di dimostrare che siamo presenti anche nell’Europa dello sport.</p>
      <p sl="fr">Onorevole Désir, le ho risposto per quanto riguarda gli standard nel mercato del lavoro. Relativamente alla politica sociale, abbiamo una discussione famosa. Le 35 ore settimanali non sono sufficienti per vincere le elezioni, o per disporre di un’autentica politica sociale. Vorrei aggiungere che il motivo per cui mi sono così preoccupato di superare il codice rigido e automatico delle 35 ore settimanali in Francia, è esattamente in nome di un’armonizzazione europea, poiché nessun altro paese l’ha seguita su quel percorso. Nessuno. Neanche uno. Compresi i governi socialisti europei. Pertanto, veda, sono molto felice che ci venga chiesta l’armonizzazione sociale, ma vorrei dire ai nostri amici socialisti francesi che l’armonizzazione sociale non prevede di sostenere idee in Francia che nessun altro in Europa sostiene, in quanto è un’eccezione e il nostro paese ne soffre di conseguenza.</p>
      <p sl="fr">Desidero ringraziare l’onorevole Buzek per l’impegno europeo della Polonia, di cui non ho mai dubitato. La Polonia è uno dei sei paesi più popolosi d’Europa, ed è proprio per questo che mi rivolgo al Presidente Kaczynski dicendogli che abbiamo bisogno della sua firma, poiché la Polonia non è un paese europeo qualsiasi. E’ estremamente importante, è un simbolo, e naturalmente dobbiamo limitare la crisi istituzionale alla sola questione dell’Irlanda.</p>
      <p sl="fr">Onorevole Barón Crespo, Doha, sì, ne ho parlato con il Presidente Barroso e con Gordon Brown, ma in breve Doha va bene, ma non a qualsiasi prezzo. Vorrei difendere due concetti che mi stanno a cuore. Prima di tutto, mi è stato detto che in mancanza di un accordo, non ci sarà nessuna crescita. Mi scusi, ma da sette anni non c’è un accordo, e per sei anni il mondo ha attraversato una crescita senza precedenti. L’accordo dell’OMC è preferibile a non aver nessun accordo, ma non deve essere affermato che in mancanza di un accordo non può esserci crescita. Abbiamo avuto crescita per sei anni.</p>
      <p sl="fr">In secondo luogo, quanto attualmente sostengono il Presidente Barroso, il primo ministro canadese e persino Angela Merkel è che non è abbastanza valido. Il Brasile non sta compiendo alcuno sforzo per quanto riguarda la riduzione delle barriere tariffarie nell’industria; nessuno sforzo sui servizi. Inoltre, che cosa si può dire della chiusura del mercato cinese? Non esiste un’eccezione francese da questo punto di vista. Prima di tutto, quale Presidente in carica del Consiglio, devo difendere lealmente la posizione dell’Unione. Tuttavia, in questi termini, non ho sentito nessuno, neanche il governo britannico, affermare che l’accordo dovrebbe essere firmato in questa fase dei negoziati. Siamo pertanto unanimi in Europa, anche se non per le stesse ragioni, nel dire che la situazione attuale, non è sufficientemente positiva; che l’Europa ha compiuto ogni sforzo e non può continuare a farlo se le altre grandi regioni del mondo non sono impegnate ad andare avanti. Da questo punto di vista, credo che siamo tutti concordi.</p>
      <p sl="fr">All’onorevole Zappalà vorrei dire che lo ringrazio per il suo sostegno alla politica europea in materia di immigrazione, e all’onorevole Gurmai che ritengo che la parità tra uomini e donne sia molto importante, ma non so se le sue osservazioni riguardassero anche me. In ogni caso, il fatto che sia ungherese è già un vantaggio innegabile.</p>
      <p sl="fr">Per quanto riguarda l’onorevole Varvitsiotis, sono perfettamente consapevole che esiste una crisi d’identità europea, e forse anche che il Parlamento europeo potrebbe aiutare tutte le istituzioni con questa questione. Perché non immaginare una vera discussione, Presidente Pöttering, su cosa sia l’identità europea? Questo è un argomento adatto alla discussione parlamentare europea, più che un problema per i capi di Stato o di governo. Forse il Parlamento europeo potrebbe persino organizzare discussioni sull’argomento, nel qual caso verremo a comunicarvi la nostra opinione. Personalmente, ritengo che sia più un compito del Parlamento definire l’identità europea che dei governi, che naturalmente si occupano dell’amministrazione quotidiana in ognuno dei rispettivi paesi. Se esiste di fatto un luogo in cui l’identità europea dovrebbe essere definita, penso e spero che il Presidente Barroso concordi, non è il Consiglio europeo, o la Commissione, ma prima di tutto il Parlamento europeo.</p>
      <p sl="fr">Desidero rispondere all’onorevole Karas, che ha affermato che devo dimostrare diplomazia. Sì, capisco, cercherò di essere diplomatico. Auspico che da parte sua non si domandasse se il mio temperamento non mi impedisse di essere diplomatico. Non è semplicemente una questione di essere debole ma abile, o dinamico ma goffo. Forse è anche possibile essere sia dinamico che abile ma, in ogni caso, la ringrazio per avermi dato l’opportunità di dimostrarlo.</p>
      <a text="(Vivi applausi)"/>
    </intervention>
    <intervention id="4-201" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Molte grazie, Presidente Sarkozy. Sono un eurodeputato da 29 anni, e non ricordo un periodo in cui un Presidente in carica del Consiglio ha trascorso tre ore e mezza discutendo con noi e rispondendo a ogni intervento. Attendiamo con ansia la sua prossima visita.</p>
      <p sl="unknown">Questo punto dell’ordine del giorno è chiuso.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-202" speaker_id="33964" name="Roberta Alma ANASTASE" is_mep="True" mode="written" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Ritengo che la Francia abbia assunto la Presidenza dell’Unione europea in un momento cruciale, in cui l’Europa è in cerca di risposte adeguate alle numerose sfide di natura strategica.</p>
      <p sl="ro">La Francia ha il compito di garantire la continuità del processo di ratifica del Trattato di Lisbona, dell’impegno in ambito energetico e del consolidamento della politica di difesa e di sicurezza dell’Unione europea. Esprimo il mio appoggio a queste priorità della Presidenza francese e auspico che la loro realizzazione sia un successo.</p>
      <p sl="ro">Quale membro della commissione per gli affari esteri e relatrice sulla cooperazione per il Mar nero, vorrei concentrarmi su un aspetto importante da promuovere nella politica estera dell’Unione europea. Accolgo con favore l’iniziativa della Francia di consolidare la politica di vicinato europea, ma ribadisco il fatto che la dimensione orientale debba ricevere la stessa attenzione e il medesimo coinvolgimento della dimensione mediterranea.</p>
      <p sl="ro">Tale obiettivo dovrebbe valere anche per i rapporti bilaterali, nel contesto dei negoziati sui futuri rapporti contrattuali comunitari, nonché per i rapporti multilaterali, nell’ambito della sinergia per il Mar Nero.</p>
      <p sl="ro">Infine, la Francia assumerà la Presidenza dell’Unione europea nel corso dell’Anno del dialogo interculturale e dovrebbe proseguire con successo le iniziative in questo campo.</p>
    </intervention>
    <intervention id="4-203" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Desidero innanzi tutto accogliere con favore l’impegno europeo del Presidente in carica del Consiglio, Nicolas Sarkozy, e la sua opinione per quanto riguarda le attuali sfide che l’Unione deve affrontare.</p>
      <p sl="fr">Appoggio la dichiarazione politica secondo cui le nuove istituzioni basate sul Trattato di Lisbona sono essenziali, e senza di esse sarebbe irresponsabile considerare altre adesioni. L’Europa dei risultati deve tener conto delle aspettative dei cittadini e dimostrare a se stessa di essere una soluzione, non un problema.</p>
      <p sl="fr">Sono favorevole all’idea di disporre di un meccanismo alle frontiere che consenta una concorrenza leale e non distorta, considerando l’impatto delle misure ambientali connesse alle questioni energetiche e climatiche.</p>
      <p sl="fr">La priorità di una politica europea in materia di immigrazione legale è anche una necessità umana, economica e sociale. Desidero congratularmi con Brice Hortefeux per il suo eccellente lavoro sul Patto europeo sull’immigrazione.</p>
      <p sl="fr">Per quanto riguarda la difesa europea, le posizioni coraggiose del Presidente ci consentiranno di proseguire su questa difficile questione, in particolare attraverso il coinvolgimento di soldati di tutte le popolazioni, e il sostegno all’emergenza di un’industria europea degli armamenti.</p>
      <p sl="fr">Il Presidente fa bene a difendere la PAC, che non è mai stata più necessaria.</p>
      <p sl="fr">Infine, desidero sottolineare la necessità di un migliore dialogo politico con la BCE, al fine di ottenere una governance economica europea che sia in linea con l’attuale domanda globale.</p>
    </intervention>
    <intervention id="4-204" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Grazie Presidente. Intendo fare gli auguri di buon lavoro al Presidente Sarkozy che oggi prende in mano per sei mesi le sorti del Consiglio. Purtroppo nubi si addensano sul futuro dell’Unione Europea: il paradossale voto dell’Irlanda (che proprio grazie ai fondi UE è divenuta la “Tigre Celtica” che conosciamo), la crisi di Governo in Austria, i proclami del Presidente polacco, sono tutti segnali preoccupanti. Dobbiamo trovare la forza e la capacità per rilanciare un percorso europeo che deve tornare a suscitare entusiasmo ed emozione nei cittadini, che ancora percepiscono l’Unione come un qualcosa di distante ed un po’ astruso. Colgo inoltre questa occasione per lanciare una provocazione al Presidente: per riavvicinare i cittadini all’Unione, vanno mandati dei segnali concreti. Sarebbe eccellente se il Presidente Francese avviasse una discussione seria per il superamento della doppia sede del Parlamento: concentriamo tutte le attività a Bruxelles ed evitiamo la trasferta mensile a Strasburgo (la cui sede potrebbe essere utilizzata ad altri scopi, ad esempio per il Polo Tecnologico di Eccellenza): questa “gita” rappresenta infatti un enorme ed ingiustificato dispendio di risorse economiche ed energie</p>
    </intervention>
    <intervention id="4-205" speaker_id="28257" name="Ivo BELET" is_mep="True" mode="written" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="it">La Presidenza francese ha fissato le giuste priorità, per esempio il clima, l’immigrazione e la difesa, tuttavia desidero concentrarmi su un aspetto che riceve meno attenzione ma è ugualmente estremamente importante per i giovani e l’intero settore sportivo in Europa.</p>
      <p sl="it">La Presidenza francese appoggia la regola del “6+5” nello sport: un limite al numero di giocatori stranieri. Gli obiettivi sono positivi: costringere i club a investire maggiormente nella loro formazione dei giovani e quindi dirigersi in qualche modo verso il ripristino dell’equilibrio competitivo. Il Parlamento concorda con questo totalmente.</p>
      <p sl="it">Da qui, il nostro sostegno alla regola dei “giocatori locali” che, nonostante in modo più modesto, ha lo stesso obiettivo. La questione è se la regola del 6+5 sia più fattibile a livello europeo. Essa è in contrasto con la libera circolazione dei lavoratori e può essere applicata unicamente se si formula una deroga al Trattato dell’Unione europea, e siamo ben lontani da questo tipo di azione. E’ poco probabile che la Corte di giustizia ammetta mai una cosa simile, anche alla luce del nuovo articolo sullo sport contenuto nel Trattato di Lisbona.</p>
      <p sl="it">Noi in Parlamento desideriamo unirci alla ricerca di una soluzione che sia benefica per il calcio europeo. Stiamo chiedendo semplicemente una soluzione sicura, che non affondi il calcio nella confusione. Nessuno ha bisogno di un secondo Jean-Marc Bosman.</p>
    </intervention>
    <intervention id="4-206" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il Presidente Sarkozy ha occupato quasi un terzo del suo discorso nella difesa del Trattato di Lisbona e nel continuare a esercitare pressione e ricattare l’Irlanda, dimenticando quanto prevedono le stesse norme comunitarie circa l’entrata in vigore di un nuovo Trattato, la ratifica da parte di tutti gli Stati membri. Bene, se una maggioranza degli irlandesi lo ha respinto, allora il Trattato è morto e sepolto. Le ratifiche non dovrebbero continuare. Insistere sulla ratifica del Trattato è un atteggiamento antidemocratico.</p>
      <p sl="pt">Un’altra priorità è la politica in materia di immigrazione rafforzata, in cui si distingue la direttiva sul rimpatrio, altrimenti conosciuta come direttiva della vergogna, per la sua inosservanza dei diritti umani fondamentali e il trattamento degli immigrati clandestini come criminali e non come persone fuggite dalla fame nei loro paesi, cercando un futuro migliore per se stesse e le loro famiglie.</p>
      <p sl="pt">La questione sociale è stata completamente trascurata. Il Presidente è consapevole dell’esistenza dell’opposizione alle proposte di modifica della direttiva sull’orario di lavoro e alle proposte che il Consiglio ha approvato e inviato al Parlamento europeo, mirando all’indebolimento dei diritti dei lavoratori, aprendo le porte a una settimana lavorativa in media più lunga fino a 60-65 ore, e alla deregolamentazione dell’occupazione nonché a retribuzioni inferiori.</p>
    </intervention>
    <intervention id="4-207" speaker_id="28373" name="Bogdan GOLIK" is_mep="True" mode="written" nationality="Poland" birth_date="19-03-1963" birth_place="Wrocław" p_group="Non" m_state="PL">
      <p sl="pl">Desidero esprimere l’auspicio che i sei mesi di Presidenza francese siano segnati da un lavoro proficuo ed efficace per il bene di tutti i cittadini di un’Europa unita.</p>
      <p sl="pl">A questo punto, dovrei sottolineare l’importante significato dell’agricoltura per la Comunità europea. In Polonia, per esempio, nel 2005 oltre il 17 per cento degli occupati lavorava nel settore agricolo. La questione dell’agricoltura è di importanza indiretta per gli Stati membri, e in questo caso mi riferisco principalmente al problema della sicurezza alimentare nel contesto dell’aumento dei prezzi dei generi alimentari sui mercati mondiali.</p>
      <p sl="pl">Auspico che la Presidenza francese porti una soluzione a numerose questioni controverse connesse al modello agricolo europeo. L’Europa non ha il clima o le condizioni agricole che le consentono di offrire sostegno a tutti i suoi agricoltori. Il costo della produzione di carne, latte o cereali sarà sempre più elevato nel nostro continente che in America latina, negli Stati Uniti o in Australia. Dobbiamo tener presente che anche questi paesi sostengono i loro agricoltori.</p>
      <p sl="pl">Ritengo che i prezzi più elevati dei prodotti agricoli stiano creando un’opportunità di sviluppo per l’agricoltura europea. Tuttavia, esiste il pericolo che il reddito aggiuntivo venga intercettato dalle agenzie intermedie; in altre parole, un aumento dei prezzi dei generi alimentari provoca una crescita sproporzionata nel costo dei metodi di produzione agricola. Ne consegue che il reddito in eccesso viene assorbito dalle agenzie intermedie.</p>
      <p sl="pl">L’agricoltura rimane un importante settore economico. Le condizioni in base alle quali funziona attualmente devono cambiare, ma le priorità principali restano nel settore, come garantire un livello dignitoso di reddito per gli agricoltori nonché la sicurezza alimentare.</p>
    </intervention>
    <intervention id="4-208" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Dopo che Sarkozy ha gettato fumo negli occhi del suo popolo, dichiarando che avrebbe rispettato la volontà espressa nel referendum del 2005, in cui è stata rifiutata la “Costituzione europea”, approvando al contempo il “mini-Trattato”, che fondamentalmente rimaneggia il contenuto del Trattato respinto, presentandolo in un’altra forma ed evitando un altro referendum , adesso si trova con l’incarico del processo avviato da Angela Merkel, ossia, un nuovo tentativo di imporre il Trattato federalista, neoliberale, militarista, già rifiutato tre volte.</p>
      <p sl="pt">Considerata la profonda crisi del capitalismo, le grandi imprese e le importanti potenze dell’Unione europea, in particolare Francia e Germania, stanno mostrando la “soluzione” procedendo in modo spedito con politiche federaliste, neoliberali e militariste, nonché con questo progetto di Trattato, che cerca di consolidare le basi di un “superStato” inteso a rafforzare i meccanismi di intervento imperialisti in stretta collaborazione con gli Stati Uniti e la NATO.</p>
      <p sl="pt">A tal fine, sono aumentati le pressioni e i ricatti (l’allargamento, l’Unione europea a due velocità, eccetera). Sorda, muta e cieca dinanzi alla volontà espressa dal popolo irlandese, l’Unione europea sta cospirando affinché quest’ultimo indica un altro referendum nel 2009, ancor prima delle elezioni del Parlamento europeo.</p>
    </intervention>
    <intervention id="4-209" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Uno dei compiti più importanti della Presidenza francese sarà quello di coordinare gli obblighi in materia di cambiamento climatico degli Stati membri. E’ molto importante che riduciamo le emissioni di gas serra a livello comunitario. Ciò può accadere se prendiamo sul serio il protocollo di Kyoto, e riduciamo le emissioni costantemente e in modo significativo rispetto al 1990 su base annua, conformemente alle sue disposizioni.</p>
      <p sl="hu">Sarebbe certamente scandaloso se gli Stati membri, che tra il 1990 e il 2005 non hanno ridotto ma aumentato le loro emissioni, adesso ricevessero una ricompensa dall’Unione europea e continuassero a mantenere il loro vantaggio, contrario al protocollo di Kyoto. Sarebbe ancora più oltraggioso se gli Stati membri che prendono sul serio il protocollo di Kyoto e riducono onestamente le loro emissioni, tra cui l’Ungheria, fossero puniti con ulteriori restrizioni. Auspico che la Presidenza francese non accetti mai questa beffa nei confronti del Protocollo di Kyoto nonché tale discriminazione negativa dei nuovi Stati membri, compreso il mio paese d’origine.</p>
    </intervention>
    <intervention id="4-210" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Desidero ringraziare il Presidente francese per un discorso che ha sollevato molti dei principali problemi dell’Unione europea. E’ vero che dobbiamo considerare il modo in cui liberare l’Europa dalla sua crisi. E’ di scarsa consolazione il fatto che virtualmente tutto il mondo si trovi in una situazione non lontana dall’essere critica. Ciò ha una dimensione economica e sociale. Mi riferisco alla minaccia della fame in molte regioni del mondo, poiché i prezzi dei prodotti alimentari stanno aumentando in modo esorbitante, nonché alla sicurezza energetica e alla condizione ambientale. Il sistema finanziario mondiale sta diventando sempre più instabile. Per quale motivo lo sottolineo? Poiché non ci possiamo permettere di essere bigotti. Attualmente, i circa 500 milioni di cittadini dell’Unione europea costituiscono meno dell’8 per cento della popolazione mondiale, e tra 40 anni tale proporzione sarà appena alla soglia elettorale del 5 per cento. Il nostro punto di vista europeo non deve dunque trascurare i valori di un ordine più elevato connesso al mantenimento di una civilizzazione euroatlantica. Questo ha anche una dimensione etica.</p>
      <p sl="pl">In ciascun paese dell’Unione europea, quindi, dobbiamo prestare la dovuta attenzione alla famiglia che, pur essendo una minuscola comunità, è al contempo la pietra miliare dell’intera Comunità europea. Non dovremmo perdere di vista tale concetto. Se lo facciamo, perderemo la sensibilità, come stiamo facendo adesso, abusando della parola “matrimonio”, impiegandola per unioni che matrimoni non sono. E’ vero che necessitiamo di nuovi quadri giuridici, ma devono poter essere compresi dalle persone. I cittadini comunitari sono soggetti ad azioni intraprese dal Parlamento, dal Consiglio e dalla Commissione. Stiamo semplicemente svolgendo un servizio, ed è esattamente in considerazione di ciò che valutiamo il caso dell’Irlanda.</p>
    </intervention>
    <intervention id="4-211" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Come generalmente anticipato, una delle priorità della Presidenza francese è diventata la questione della ratifica del Trattato di Lisbona. Inaspettatamente per alcuni osservatori, tuttavia, l’elemento principale all’inizio della Presidenza francese è la Polonia o, per essere precisi, non tanto la Polonia quanto il Presidente polacco, Lech Kaczyński. Non capisco gli argomenti addotti dal Presidente polacco nel rifiutare di firmare i documenti di ratifica del Trattato di Lisbona. Il Trattato è stato ratificato dal Sejm e dal Senato. Non è accaduto nulla per rinviare la firma del Presidente. Il Trattato, per esempio, non contiene nulla che faccia riferimento al Tribunale costituzionale. Ciò sembra essere mancato rispetto per il Parlamento e violazione di un accordo con il Primo Ministro, Donald Tusk. Concordo con il Presidente in carica del Consiglio sul fatto che questo è un problema non solo di natura politica, ma anche etica. La Polonia ha negoziato il Trattato, l’ha firmato e, in conformità della normativa internazionale è obbligata a procedere con la ratifica. Auspico inoltre davvero che, entro la fine della Presidenza francese, la situazione relativa alla ratifica del Trattato cambi presto e che gli atteggiamenti siano di gran lunga migliori di quanto non lo siano attualmente.</p>
    </intervention>
    <intervention id="4-212" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, rispetto il chiaro auspicio del Presidente in carica del Consiglio, Nicolas Sarkozy, di adottare un approccio ambizioso nei confronti del pacchetto comunitario in materia di clima e di energia, al fine di realizzare una Convenzione in tale ambito nel corso della Presidenza francese. Mi auguro che quest’ultima affermi prima di tutto che le sfide del cambiamento climatico sono finalmente al cuore della politica.</p>
      <p sl="fi">Tuttavia, desidero ricordare al Presidente in carica del Consiglio la serietà del compito, lo scambio delle quote di emissione è uno strumento di mercato molto significativo e riguarda così tante persone che non possiamo permetterci di aspirare al tipo di calendario politico che procede a spese dell’ambiente e dello sviluppo sostenibile. Altrimenti, la Francia potrebbe finire con un palmo di naso, della qual cosa non potremmo essere orgogliosi.</p>
      <p sl="fi">Il mese scorso ho tenuto un seminario in cui le organizzazioni ambientali, gli istituti di ricerca e gli organi coinvolti nello scambio delle quote di emissione hanno potuto esprimere le loro opinioni sui suoi effetti economici. Il messaggio che ho ricevuto era chiaro: la proposta della Commissione si tradurrà in costi molto più elevati senza apportare un pari vantaggio economico. Mi riferisco alla preoccupante analisi McKinsey sul problema. Il regime di scambio di quote di emissione deve essere migliorato. La situazione è grave. Non saremo in grado di impiegare quale cavia l’industria europea, che ben si occupa dei suoi affari, a meno che il sistema non venga gestito in modo disordinato. E’ meglio una mancata realizzazione che una realizzazione fallimentare.</p>
      <p sl="fi">Ritengo che possiamo ottenere un buon risultato in tempo, ma sono necessarie alcune modifiche essenziali. Le emissioni di carbonio non saranno evitate da pie speranze e promesse, a meno che non facciano parte della stessa direttiva. Dovremmo restare fermi sulla riduzione degli obblighi, ma la procedura è molto aperta alla discussione. In Parlamento abbiamo dimostrato ampio coraggio rispetto al modo in cui la Commissione si è occupata delle alternative prese in considerazione. Signor Presidente in carica del Consiglio, le chiederei di informarsi su questo.</p>
    </intervention>
    <intervention id="4-213" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, lei ha presentato un programma estremamente ambizioso, che auspico venga portato a termine con successo.</p>
      <p sl="ro">Il patto sull’immigrazione è una priorità necessaria al fine di ridurre l’immigrazione clandestina e realizzare una politica comune in materia di migrazione legale.</p>
      <p sl="ro">Cionondimeno, vorrei sottolineare un aspetto che lei dovrebbe prendere in considerazione prima di avviare le azioni previste: il patto dovrebbe comprendere una serie di azioni che tengano conto delle limitazioni sul mercato del lavoro europeo, imposte ai lavoratori di determinati nuovi Stati membri.</p>
      <p sl="ro">Non è normale che la migrazione economica dai paesi terzi superi la libera circolazione tra i paesi all’interno dell’Unione.</p>
      <p sl="ro">Esistono Stati membri in cui sono attualmente in vigore disposizioni transitorie, che regolano l’accesso al mercato del lavoro per i lavoratori comunitari.</p>
      <p sl="ro">Una volta in vigore la politica in materia di migrazione legale, esiste il rischio che i cittadini europei siano svantaggiati rispetto ai cittadini dei paesi terzi.</p>
      <p sl="ro">A questo proposito, vorrei congratularmi con la Francia, che il 1° luglio ha compiuto il primo passo in tale direzione, quando ha aperto il suo mercato del lavoro ai cittadini dei paesi che hanno aderito all’Unione nel 2004.</p>
      <p sl="ro">Auspico che la Romania e la Bulgaria ricevano lo stesso trattamento al più presto e invito gli altri Stati membri a seguire l’esempio della Francia.</p>
    </intervention>
    <intervention id="4-214" speaker_id="34003" name="Nicolae Vlad POPA" is_mep="True" mode="written" nationality="Romania" birth_date="20-01-1950" birth_place="Sibiu" p_group="Group of the Alliance of Liberals and Democrats for Europe" m_state="RO">
      <p sl="en">La Francia ha assunto l’incarico di gestire l’agenda europea per sei mesi in un contesto difficile, creatosi dopo che l’Irlanda ha respinto il Trattato di Lisbona.</p>
      <p sl="en">Il Programma della Presidenza francese dell’Unione europea è ambizioso, ma dovrebbe essere anche consapevole delle aspettative della popolazione. L’ultimo sondaggio dell’Eurobarometro dimostra che solo il 52 per cento dei cittadini comunitari ritiene che l’appartenenza all’Unione europea sia positiva per il proprio paese. Esiste quindi la necessità di una strategia intesa a rendere consapevoli i cittadini europei che gli interessi comuni sono molto più importanti da un punto di vista economico e politico rispetto agli aspetti che ci differenziano.</p>
      <p sl="en">Ovviamente, la priorità della Presidenza francese è l’individuazione di un metodo di assorbimento del difetto irlandese poiché il processo europeo deve proseguire, dato che il Trattato di Nizza blocca l’allargamento.</p>
      <p sl="en">Per quanto riguarda la seconda priorità della Presidenza francese dell’Unione europea, la politica agricola comune e la sua preparazione alle sfide future, si dovrebbe affermare che il mantenimento di un sistema a pagamento unico è applicabile in Romania dal 2013. Quale anche beneficiario della PAC, la Romania riceverà quest’anno 735 milioni di euro in aiuti europei diretti per gli agricoltori rumeni.</p>
    </intervention>
    <intervention id="4-215" speaker_id="4313" name="Martine ROURE" is_mep="True" mode="written" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">Mi limiterò a due osservazioni:</p>
      <p sl="fr">è assolutamente impossibile chiedere asilo in 27 paesi. Abbiamo il regolamento “Dublino II”, che definisce la questione della responsabilità del paese ospitante. Tuttavia, è vero che esistono ancora differenze tra gli Stati membri per quanto riguarda il riconoscimento della protezione interna, e questo è un problema reale.</p>
      <p sl="fr">Il secondo aspetto di cui vorrei occuparmi è il problema fondamentale degli esseri umani nel mondo. In quale modo possiamo vivere tutti insieme in un mondo globalizzato? Dobbiamo affrontare le cause di base che inducono alcune persone disperate a lasciare i loro paesi e, dal mio punto di vista, il Patto europeo sull’immigrazione non raggiunge il giusto equilibrio tra la lotta ai trafficanti, la promozione dell’immigrazione legale e la creazione di ambiziose politiche di co-sviluppo.</p>
    </intervention>
    <intervention id="4-216" speaker_id="37200" name="Katrin SAKS" is_mep="True" mode="written" nationality="Estonia" birth_date="29-11-1956" birth_place="Tallinn" p_group="Group of the Progressive Alliance of Socialists and Democrats in the European Parliament" m_state="EE">
      <p sl="et">Quest’anno è un’opportunità per l’Unione europea di guardarsi allo specchio e osservare se le decisioni adottate lo scorso anno sono state fruttuose. L’anno scorso ha assistito all’inizio del piano d’azione in materia di ambiente e di energia, inteso a ridurre i gas serra e combattere il riscaldamento climatico. Abbiamo discusso di una politica comune in materia di migrazione per l’Europa e poco tempo fa abbiamo avuto testimonianza dell’enorme aumento dell’immigrazione clandestina. Abbiamo inoltre affrontato le questioni della protezione: le forze comuni europee hanno svolto operazioni militari nel resto del mondo e dal 2004 abbiamo creato gruppi di combattimento comunitari e unità di risposta alle emergenze.</p>
      <p sl="et">La nuova Presidenza, nella persona del Presidente Nicolas Sarkozy, ha portato novità e promesse alla politica europea, ci ha dato l’idea di un mini accordo, e ha adottato un nuovo approccio nei confronti dei nuovi Stati membri. Ce ne sono molti esempi. Attraverso la sua guida e iniziativa saremo certamente in grado di lanciare o accelerare molti progetti impegnativi.</p>
      <p sl="et">Grazie a questo desiderio di sottolineare che il paese che detiene la Presidenza non gestisce in modo separato le questioni europee, ha comunque il diritto di proporre alcuni argomenti per l’ordine dei lavori. Il fatto che la Presidenza non sia responsabile per le decisioni adottate in sede di Consiglio europeo è una questione per lei fondamentale, sulla quale dovrebbe concentrare il suo mandato, anziché essere una parte decorata di promesse vuote. Auspico davvero e soprattutto che la Presidenza francese sia in grado di infondere speranza negli europei per progetti specifici.</p>
    </intervention>
    <intervention id="4-217" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Signor Presidente in carica del Consiglio, nel corso dell’ultimo Vertice europeo a Bruxelles, è stata discussa la creazione dell’Unione per il Mediterraneo, un’iniziativa significativa per l’intera regione del Mediterraneo nonché una priorità per la Presidenza francese.</p>
      <p sl="en">Tuttavia, auspico realmente che, al momento di sottolineare l’Unione del Mediterraneo durante questa Presidenza, la regione del Mar Baltico e la strategia per il Mar Baltico non vengano trascurate. Il Mar Baltico è diventato essenzialmente un lago dell’Unione europea, con otto Stati membri che lo circondano dal 2004. La strategia per il Mar Baltico riguarda i settori ambientale, economico, culturale, dell’istruzione e della sicurezza, fornendo un programma sostenibile per lo sviluppo di tale regione.</p>
      <p sl="en">Mi avrebbe fatto molto piacere se la Presidenza francese avesse occupato del tempo per affrontare le questioni relative al Mar Baltico, e rendere prioritario il Mediterraneo non significa perdere interesse per questa regione.</p>
      <p sl="en">Ricordando la Presidenza svedese del prossimo futuro, sarebbe ragionevole iniziare a occuparsi della strategia per il Mar Baltico al fine di garantire maggiore coerenza tra le Presidenze.</p>
    </intervention>
    <intervention id="4-218" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Nei prossimi sei mesi, la Presidenza francese avrà una grande responsabilità per il futuro dell’Unione europea.</p>
      <p sl="ro">L’Unione ha bisogno del Trattato di Lisbona. Il quadro istituzionale esistente, con il requisito di unanimità per talune decisioni, è molto rigido. Inoltre, il Trattato di Lisbona aumenta il grado di democratizzazione, accresce il potere dei parlamenti nazionali e introduce la procedura di codecisione per la maggior parte degli ambiti.</p>
      <p sl="ro">La Presidenza francese dovrebbe inoltre sostenere la politica agricola comune consentendo agli agricoltori europei di produrre di più.</p>
      <p sl="ro">Assieme a tutti gli Stati membri, la Presidenza francese dovrebbe trovare soluzioni all’impasse dell’Unione conseguente al referendum irlandese.</p>
      <p sl="ro">L’attuale Presidenza ha annunciato le sue priorità per il prossimo periodo: cambiamento climatico, immigrazione, politica agricola comune, difesa e sicurezza dell’Unione.</p>
      <p sl="ro">Il prossimo autunno, a Copenaghen, l’Unione parteciperà alla conclusione di un accordo internazionale post-Kyoto. L’Unione dovrebbe dare un esempio di azione nella lotta al cambiamento climatico e, per questo motivo, l’adozione del pacchetto in materia di energia e di cambiamento climatico dovrebbe essere uno degli obiettivi principali per la Presidenza francese.</p>
    </intervention>
    <intervention id="4-219" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">Nessuno è in grado di spiegare i motivi del risultato del referendum in Irlanda.</p>
      <p sl="en">Una norma diventa legge sulla base dell’approvazione universale dei cittadini. Il suo significato dovrebbe corrispondere alla convinzione circa l’unità di tutti. Un suo connazionale, un pensatore che riposa nel Pantheon, Rousseau, scrisse che “Ogni legge che il popolo in persona non abbia ratificata è nulla, non è una legge.” Questo è il motivo per cui le persone dovrebbero controllare i governi che minacciano di usurpare i loro diritti. Ma in quale modo si presume che il popolo assuma il controllo attraverso uno strumento che non comprendono, la cui struttura è complicata e poco chiara come quella dell’ultimo Trattato?</p>
      <p sl="en">Non ho alcun dubbio che lei desideri apparire, per parafrasare Dominique de Villepin, in questo “tempio” del Parlamento europeo quale “guardiano di un ideale e di una coscienza”. Tuttavia, confido che sarà più interessato nel trasmettere all’opinione pubblica le informazioni relative alle piattaforme di realizzazione comune degli interessi europei che, in cambio, possono consentire ai mezzi di informazione di trattenersi dalla sua vita privata per concentrarsi sulla sua vita politica.</p>
    </intervention>
  </section>
  <section id="creitem17" title="9. Approvazione del processo verbale della seduta precedente: vedasi processo verbale"/>
  <section id="creitem18" title="10. Quorum">
    <intervention id="4-224" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Mi fa piacere vedere che è qui presente il presidente della commissione per gli affari costituzionali, poiché abbiamo un problema delicato da risolvere. Mio caro Jo, se tornassi al tuo posto. Onorevoli colleghi, spiegherò il nostro problema.</p>
      <p sl="unknown">L’articolo 149 sancisce che possiamo stabilire se sia presente il numero legale. Come sapete vi sono sempre grandi numeri in Parlamento per discutere il suo ordine del giorno e adottare i processi verbali, nel cui caso non è necessario un quorum . Tuttavia, l’articolo 149, paragrafo 3, dichiara che su preventiva richiesta di almeno quaranta deputati, possiamo constatare se il numero legale è presente.</p>
      <p sl="unknown">Ho ricevuto una richiesta scritta di quaranta deputati che desiderano che verifichiamo la presenza del quorum . Pertanto, ovviamente … onorevole Posselt, la prego di permettermi di spiegare i fatti. Ovviamente, considero che esiste effettivamente una richiesta preventiva chiaramente presentata.</p>
      <p sl="unknown">Il problema è il seguente: dopo tale verifica il Regolamento è molto vago. In nessun punto viene dichiarato che i quaranta deputati devono essere presenti in Aula al fine di presentare la richiesta di verifica del quorum , ma non è neanche escluso. Ho pertanto discrezione. In occasioni precedenti, che abbiamo controllato, il Presidente della seduta ha sempre considerato che i quaranta deputati dovessero essere presenti in Aula al fine di dare un senso all’articolo 149, paragrafo 4, che spiega che nel conteggio del numero legale vengono compresi i quaranta. Ciò implica che questi ultimi devono essere presenti.</p>
      <p sl="unknown">Tuttavia, ho discrezione, e c’è anche il modo in cui la richiesta viene formulata: riguarda la votazione delle urgenze, ossia tutte le urgenze, non solo una. Se consideriamo ammissibile la richiesta di verifica del quorum e tale quorum non è presente, tutte le urgenze decadranno, e come sapete non possono essere deferite. Ciò significa che non voteremo sul Kashmir, sulla pena di morte o sul Bangladesh. Se non le votiamo, non le deferiremo alla prossima seduta. Il Parlamento non delibererà su tali questioni che vengono dichiarate urgenti.</p>
      <p sl="unknown">Prima di esprimere la mia opinione, desidero pertanto in modo particolare ascoltare l’opinione del presidente della commissione per gli affari costituzionali. Onorevole Leinen, secondo lei, dovrei considerare che i quaranta richiedenti debbano essere presenti in Aula come implica l’articolo 149, al paragrafo 4, o posso considerare sufficiente una preventiva richiesta scritta, come previsto dall’articolo 149, al paragrafo 3? Ascolterò con attenzione la sua risposta.</p>
    </intervention>
    <intervention id="4-225" speaker_id="4262" name="Jo LEINEN" is_mep="True" mode="spoken" role="presidente della commissione per gli affari costituzionali" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, ho appena controllato, ed è vero che l’articolo 149, paragrafo 3, dichiara che, a patto che 40 di loro lo facciano insieme, i deputati possono richiedere di verificare la presenza del numero legale. Il quorum esisterà se in Aula è presente un terzo dei deputati del Parlamento. Il Presidente risponde a tale richiesta verificando l’esistenza del quorum .</p>
      <p sl="de">Poi arriva il paragrafo 4, che lei ha citato, che sancisce che “I deputati che hanno chiesto la verifica del numero legale vengono inclusi nel numero dei presenti [ …], anche se non sono più presenti in Aula”. Ci troviamo attualmente in una seduta che è ripresa e secondo me, i deputati che erano presenti e hanno dichiarato di desiderare la verifica della presenza del numero legale dovrebbero essere inclusi nel numero dei presenti, anche se non lo sono in plenaria questo pomeriggio. E’ così che comprendo il paragrafo 4.</p>
      <p sl="de">Ho sentito che ha ricevuto una richiesta da 40 deputati di questo Parlamento affinché oggi pomeriggio verificasse se il quorum fosse o meno presente. Può guardarsi intorno, un terzo di 785 è poco più di 200, e sono presenti circa 30 di noi. Per quanto possiamo tentare, è improbabile che oggi pomeriggio riusciamo a raggiungere i 200, a meno che non compaiano tutti.</p>
      <p sl="de">Signor Presidente, possiamo discutere il problema ma, se lei stabilisce che il numero dei deputati presenti non raggiunge un terzo, non possiamo votare. Questo è quello che dice il Regolamento.</p>
    </intervention>
    <intervention id="4-226" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevole Leinen, sono un veterano di queste discussioni urgenti e di attualità. Di solito vengono svolte il venerdì, poi spostate al giovedì pomeriggio. Tutti i gruppi erano soliti tentare regolarmente il trucco del presentare una richiesta come questa in presenza di un problema urgente, secondo loro non soddisfacente, come in questo caso l’argomento del Kashmir.</p>
      <p sl="de">Questo è il motivo per cui il Regolamento è stato modificato e introdotta la convenzione che devono essere presenti in Aula 40 deputati, da includere nel conteggio del numero legale, può non essere formulato molto chiaramente, ma questa era l’intenzione della riforma. E’ stata introdotta poiché eravamo consapevoli del problema e, da allora, non è mai stato presente in Aula il numero di deputati necessario al fine di raggiungere il quorum , quindi si è sempre pensato esistesse.</p>
      <p sl="de">Ritengo sia importante considerare l’intenzione di questo articolo. Sono sicuro si possa verificare nei processi verbali della commissione e della plenaria. L’intenzione della riforma è stata collegare la questione del quorum a un numero di deputati presenti che fosse abbastanza elevato da evitare che diventasse un frequente gioco di società, che avrebbe quasi rovinato tali discussioni. E’ stato al fine di salvarle che abbiamo introdotto da allora questo numero legale di 40.</p>
      <p sl="de">Tuttavia, se adesso facessimo queste 40 firme, allora la riforma non avrebbe più senso.</p>
    </intervention>
    <intervention id="4-227" speaker_id="38845" name="Pierre PRIBETICH" is_mep="True" mode="spoken" nationality="France" birth_date="28-12-1956" birth_place="Roubaix" p_group="Socialist Group in the European Parliament" m_state="FR">
      <p sl="fr">Signor Presidente lei ha chiesto in primo luogo l’opinione del nostro collega onorevole Leinen, al fine di scoprire cosa ne pensassimo al riguardo. Come appena affermato dal collega, è vero che simili manovre sembrano essere alquanto dilatorie; in altre parole quaranta dei nostri colleghi che, per motivi di loro interesse, non sono stati in grado di partecipare a questa seduta, stanno cercando di impiegare misure e procedure al fine di evitare che in quest’Aula si svolga una discussione urgente questo pomeriggio. Ritengo realmente che forse, anziché applicare le norme scrupolosamente, dovremmo guardare allo spirito del Regolamento.</p>
      <p sl="fr">Il suo spirito è in realtà quello di garantire che le persone che presentano tale richiesta di verifica del numero legale siano almeno presenti perché possano esse stesse valutarne la presenza. Altrimenti, trovo che la richiesta sia una manovra politica o tattica, ma che sia dilatoria. Non vorrei che, applicando la legge severamente, ci ritrovassimo alla fine nella posizione in cui le discussioni urgenti, sistematicamente organizzate di giovedì pomeriggio, che sono importanti, finiscano per essere “evitate”, il che non valorizzerebbe il lavoro del Parlamento.</p>
    </intervention>
    <intervention id="4-228" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, ritengo che i precedenti oratori abbiano formulato valide osservazioni. Pensavo di aver capito che l’onorevole Leinen nel leggere il Regolamento, e mi correggerà se sbaglio, intendesse dire che i deputati dovrebbero almeno essere presenti in Aula all’inizio della seduta, anche se poi vanno via. Qualsiasi altra interpretazione sarebbe sicuramente del tutto interessata, poiché gli assenti possono presentare una richiesta per dire che non c’è il numero legale, ma loro stessi hanno contribuito affinché non ci fosse! Non vedo in quale modo possa essere eventualmente esatto concludere che possono essere del tutto assenti e che i restanti tra noi non formano il quorum .</p>
      <p sl="en">L’altro aspetto è, francamente, abitudine il giovedì pomeriggio. Sappiamo che non c’è mai il numero legale per le urgenze e, se adesso sta per essere richiesto all’improvviso, può verificarsi un problema con il Regolamento che dovremo risolvere. Se state per far naufragare le urgenze di questo pomeriggio, potreste farlo per le urgenze di tutti i giovedì pomeriggio.</p>
      <p sl="en">La mia osservazione principale è: come potrebbe essere possibile interpretare che il Regolamento dica che 40 persone assenti possono dire ai rimanenti tra noi che non raggiungiamo il numero legale e assicurarsi che non lo raggiungiamo?</p>
    </intervention>
    <intervention id="4-229" speaker_id="5570" name="José RIBEIRO E CASTRO" is_mep="True" mode="spoken" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Presidente, non è la prima volta che assistiamo a una simile tattica e vorrei richiamare l’attenzione degli onorevoli colleghi e dell’ufficio su quanto segue: tutti i parlamenti del mondo dispongono di due cose, le norme e i regolamenti, ma anche delle convenzioni parlamentari, la pratica stabilita. Ciò accade in tutti i parlamenti del mondo, ed è pratica consuetudinaria per i nostri giovedì, come accadeva di solito i venerdì mattina. Ne siamo tutti consapevoli.</p>
      <p sl="pt">La tattica cui stiamo assistendo è ovviamente sleale e ritengo che una richiesta da parte di deputati che non sono presenti in Aula non possa essere considerata. Inoltre, vorrei chiedere ai deputati più esperti nell’elaborare modifiche al Regolamento, in particolare agli onorevoli Leinen e Corbett, di redigere un emendamento a questo articolo, che sancisca quanto segue: se vi è una richiesta di verifica del numero legale e se le persone che hanno formulato tale richiesta non sono presenti in Aula al momento del conteggio, perderanno la loro retribuzione giornaliera per quel giorno, e tutti coloro che non sono presenti in Aula, se il conteggio stabilisce il mancato raggiungimento del quorum , perderanno metà delle loro retribuzioni per quel giorno, affinché possiamo porre fine a questo tipo di strategie una volta per tutte. E’ sleale attaccare il modo in cui opera il Parlamento, in particolare il modo in cui vengono svolte le procedure a Strasburgo.</p>
    </intervention>
    <intervention id="4-230" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, non sono un giurista, ma mi sembra che la decenza indichi un comportamento diverso da quello dimostrato da coloro che hanno presentato la richiesta. Questa è una questione. Adesso una seconda: se qualcuno è assente, non vi è motivo di dubitare se ci sia o no il numero legale. In terzo luogo, ritengo che tale approccio ai problemi relativi ai diritti umani, che sono di particolare importanza per noi, assieme all’assenza e ai tentativi di interrompere le procedure, sia evidentemente deplorevole. Trovo che lo spirito della normativa sia più importante della sua formulazione.</p>
    </intervention>
    <intervention id="4-231" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signor Presidente, il problema in questione dovrebbe essere affrontato in conformità del Regolamento del Parlamento e, secondo me, l’onorevole Leinen non ha l’autorità per interpretare il Regolamento, poiché non è nella posizione di agire da solo quale suo interprete.</p>
      <p sl="fi">Dal mio punto di vista, signor Presidente, spetta a lei assumersi la responsabilità per il modo in cui dovremmo procedere sul problema in questione e in seguito la sua decisione dovrebbe essere valutata dall’ufficio giuridico e dai presidenti, altrimenti il problema non diventerà più chiaro.</p>
    </intervention>
    <intervention id="4-232" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, in base a una mozione di procedura, ritengo che l’onorevole Leinen abbia affermato che lei dovrebbe essere soddisfatto che i 40 deputati siano stati contati all’inizio , vale a dire stamattina presto. Ciò non è accaduto. Questa mattina presto il Presidente ha contato i 40 deputati che hanno presentato la richiesta? Ovviamente non l’ha fatto. Pertanto, l’osservazione dell’onorevole Leinen che ciò soddisfi il paragrafo 4 non si applica in questo caso.</p>
    </intervention>
    <intervention id="4-233" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, questa è senza dubbio una procedura che non dovrebbe avere luogo, ma anche noi siamo persone razionali. Possiamo vedere, abbiamo gli occhi, e vorrei dire in tutta onestà che il numero legale non c’è. Lo possiamo vedere tutti. Non dobbiamo prenderci in giro. Non possiamo presentare interpretazioni che violano il Regolamento e la normativa. D’altra parte, è una questione così importante che non possiamo ignorarla. Pertanto, sto presentando la richiesta specifica che questa discussione si svolga, ma che il Regolamento venga modificato, e non che vengano formulate interpretazioni sproporzionate rispetto al concetto del Regolamento. Se non rispettiamo il Regolamento e la Costituzione, ciò significa che noi stessi stiamo agendo in un modo negativo per la democrazia, che noi stessi stiamo violando.</p>
    </intervention>
    <intervention id="4-234" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, in realtà la questione del numero legale non si riferisce a questa discussione. La discussione può avere luogo. Il problema del quorum riguarda la votazione. Mi sorprende che in realtà stiamo discutendo adesso la questione poiché il quorum è in effetti necessario per la votazione.</p>
      <p sl="en">Concordo con tutti i colleghi sul fatto che le urgenze siano questioni molto importanti. Tuttavia, è difficilmente presente qualcuno in Aula. L’ultima volta 58 deputati su 785 hanno votato in Parlamento. Non credo davvero che ciò accresca la credibilità di questo Emiciclo se in così pochi si vota e si partecipa alle questioni importanti. Pertanto, le chiederei di prendere una decisione in sede di votazione poiché il problema è che è inaccettabile che non vi sia mai il quorum .</p>
      <p sl="en">Pensiamo che queste urgenze siano importanti. Dovremmo garantire la presenza dei deputati. Stiamo cercando di garantire che le persone non compaiano per votare su tali urgenze. Non è corretto per noi continuare ad approvare urgenze quando non abbiamo il numero totale delle presenze.</p>
    </intervention>
    <intervention id="4-235" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, lei mi ha chiesto il modo in cui interpreto l’articolo 149, paragrafo 4. Comprendo che l’onorevole Posselt e altri affermino che dovremmo agire in qualche modo, anche se non ci atteniamo al Regolamento. Sono soddisfatto dell’argomento dell’onorevole: o abbiamo un Regolamento a cui attenerci, o non ci atteniamo al Regolamento e quindi non ne abbiamo bisogno.</p>
      <p sl="de">Posso essere il presidente della commissione per gli affari costituzionali, ma prima di me ci sono stati deputati che hanno elaborato questo articolo e lo hanno adottato in plenaria a maggioranza assoluta. Il paragrafo 4 è piuttosto chiaro. Dichiara: “I deputati che hanno chiesto la verifica del numero legale vengono inclusi nel numero dei presenti [ …], anche se non sono più presenti in Aula”. E’ chiaro. Se quaranta deputati, che erano presenti alla seduta a Strasburgo, richiedono la verifica della votazione o del quorum , allora saranno aggiunti al numero dei presenti. Io lo leggo in questo modo.</p>
      <p sl="de">Se lei desidera che sia diversamente, allora deve modificare il paragrafo 4 ma, per il momento, è scritto ciò che è scritto. Onorevole Posselt, chiunque lo legga deve comprenderlo in questo modo; non ne esiste un altro per interpretarlo.</p>
      <p sl="de">Pertanto, signor Presidente, adesso spetta a lei prendere una decisione.</p>
    </intervention>
    <intervention id="4-236" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, l’onorevole Leinen mi ha accusato di suggerire che ignoriamo il Regolamento. Ero presente al momento della sua adozione, e lei no. Il contesto era che, in precedenza, 40 deputati avevano l’abitudine di entrare in Aula, chiedere la verifica del quorum , e poi andare via. E’ a questo che si riferisce l’articolo.</p>
    </intervention>
    <intervention id="4-237" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Questa è la mia interpretazione, dopo avervi ascoltato molto attentamente, credetemi. Il modo in cui i quaranta richiedenti hanno formulato la domanda non cita la questione del Kashmir, ma tutte le urgenze di questo pomeriggio, compresa la pena di morte, che è importante. Possiamo svolgere discussioni senza alcun problema, l’onorevole Gill ha ragione. La questione riguarda unicamente la votazione, ma desideravo svolgere tale discussione dall’inizio affinché per tutto il pomeriggio non ci fossero ambiguità.</p>
      <p sl="unknown">Ritengo che il motivo per cui il Parlamento si è preso la briga di redigere l’articolo 149, paragrafo 4, dichiarando che i deputati che hanno chiesto la verifica del numero legale, vengono inclusi nel numero dei presenti, ai sensi del paragrafo 2, anche se non sono più presenti in Aula, come ha affermato l’onorevole Posselt, credo che questo articolo sia stato scritto solo per evitare che i deputati lasciassero l’Aula al momento del conteggio, il che implica che erano presenti all’inizio di quest’ultimo.</p>
      <p sl="unknown">Poiché non vedo che i quaranta richiedenti sono presenti all’inizio del conteggio, a meno che, come ha dichiarato l’onorevole Gill, non siano tutti presenti più tardi al turno di votazioni, cosa che controlleremo, nel qual caso ci sarà una richiesta di verifica del numero legale, mi atterrò alle precedenti decisioni di altri Presidenti che, come me, hanno avuto questo problema, affermando che la richiesta del numero legale non può essere ricevibile poiché i quaranta richiedenti non sono presenti.</p>
      <p sl="unknown">Detto questo, l’onorevole Leinen aveva ragione nel richiamare la vostra attenzione sul fatto che il modo in cui è stato formulato il paragrafo 4 può causare confusione. Questo è il motivo per cui ritengo che sia davvero giunto il momento, e non spetta a me deciderlo ma agli organi competenti, che la commissione che presiedi, Jo, chiarisca molto rapidamente se il paragrafo 3 dichiara o meno che i deputati devono essere presenti al momento di presentare la richiesta di verifica del numero legale, o se i deputati devono o meno essere presenti al momento del conteggio, all’inizio del conteggio. Credo che l’interpretazione della commissione per gli affari costituzionali ci libererà da una situazione problematica.</p>
      <p sl="unknown">Tuttavia, per quanto riguarda la seduta odierna, data l’importanza delle discussioni, e le opinioni che mi avete espresso, che evidentemente sostengono di gran lunga quanto ho appena affermato, e sulla base delle precedenti decisioni, svolgeremo le nostre discussioni, e quando arriverà il momento di votare, se i quaranta richiedenti non saranno presenti, non chiederò la verifica del numero legale. Pertanto, le discussioni cominceranno.</p>
    </intervention>
  </section>
  <section id="creitem19" title="11. Discussioni su casi di violazione dei diritti umani, della democrazia e dello Stato di diritto(discussione)"/>
  <section id="creitem20" title="11.1. Presunta esistenza di fosse comuni nella parte del Kashmir sotto amministrazione indiana">
    <intervention id="4-240" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione congiunta su sei proposte di risoluzione sulla presunta esistenza di fosse comuni nella parte del Kashmir sotto amministrazione indiana .</p>
    </intervention>
    <intervention id="4-241" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore. − Signor Presidente, sono molto soddisfatto della saggia decisione che lei ha preso.</p>
      <p sl="en">Signor Commissario, migliaia di civili sono stati vittime di esecuzioni extragiudiziali e sparizioni forzate, torture, violenze sessuali e altre gravi violazioni dei diritti umani avvenute in Jammu e Kashmir dall’inizio del conflitto armato, nel 1989. Vergognosamente, ad oggi la maggior parte di questi delitti non è stata ancora risolta. Inoltre, vi è una reale preoccupazione per la sicurezza degli attivisti per i diritti umani, compresi coloro che stanno cercando di investigare sul destino delle molte persone scomparse.</p>
      <p sl="en">Questo Parlamento condanna fermamente tutti gli atti di violazioni dei diritti umani nella regione e chiede a tutti governi interessati di dimostrare una forte volontà di sostenere lo Stato di diritto e la giustizia nonché di raddoppiare i loro sforzi al fine di garantire inchieste complete sui reati del passato di natura politica commessi in Jammu e Kashmir.</p>
    </intervention>
    <intervention id="4-242" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">autore. − Signor Presidente, devo dire che non è positivo quando un Presidente della vecchia Unione europea discrimina doppiamente i deputati della nuova Unione europea consentendo a un parlamentare della vecchia UE, l’onorevole Posselt, di parlare, mentre io, il coautore di tre relazioni, non posso prendere la parola neanche una volta sull’argomento. Questa la classifico come discriminazione nonché un atto del tutto inammissibile. Presenterò una lettera adeguata sull’accaduto, signor Presidente. E’ qualcosa di davvero allarmante.</p>
      <p sl="pl">Per quanto riguarda questa situazione, non stiamo guardando un film in bianco e nero. Al confine tra India e Pakistan sorgono conflitti spesso provocati dallo Stato pakistano, come sappiamo molto bene. Siamo a conoscenza della cosiddetta linea di controllo vigilata dalle forze armate di entrambi i paesi. Dopo il recente periodo di pace ventennale lungo tale confine, il Pakistan ha ripreso i suoi attacchi allo Stato del Kashmir. Pertanto, chiedo che venga prestata attenzione anche all’altro versante. Ovviamente, non sto sottovalutando la questione delle fosse comuni di cui stiamo discutendo in quest’Aula, anche se probabilmente il numero delle vittime è considerevolmente inferiore in quest’area.</p>
    </intervention>
    <intervention id="4-243" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">autore. − Signor Presidente, accolgo con favore l’opportunità di discutere questa questione in particolare poiché è sempre una grande preoccupazione per molti di noi in quest’Aula quando, in qualsiasi luogo del mondo, viene alla luce un numero significativo di fosse comuni accessibili unicamente con l’autorizzazione delle forze di sicurezza.</p>
      <p sl="en">Pertanto, la presente proposta di risoluzione, oltre all’udienza in sede di sottocomitato per i diritti umani della prossima settimana, assume un significato ancora maggiore a causa della situazione politica e di sicurezza nella regione. Come questo Parlamento ben sa, noi stessi abbiamo discusso tale situazione generale in precedenza, forse anche in condizioni meno trasparenti.</p>
      <p sl="en">Vi è infatti una storia di scomparse nella regione. Sappiamo che alcune di esse sono state collegate alle attività delle forze di sicurezza. Sappiamo che si tratta dell’area più duramente militarizzata del mondo. Sappiamo inoltre che è un luogo in cui si verificano arresti e significative detenzioni in assenza di processi. Pertanto, anche questo colora la nostra interpretazione di tali scoperte, rendendole ancora più importanti, al punto che dovrebbe svolgersi realmente un’indagine aperta che consenta piena trasparenza e completo accesso alla comunità internazionale.</p>
      <p sl="en">Auspico che l’Unione europea offra, come dichiarato nella risoluzione, il suo sostegno di una professionalità forense di qualità elevata nonché ogni altro aiuto necessario in tale indagine, poiché è importante per la nostra interpretazione di quanto accade nella regione che raggiungiamo la più completa comprensione possibile. A questo si accompagna, come altri hanno affermato, la protezione degli attivisti per i diritti umani che tentano a loro volta di indagare sulla questione, come Pervez Imroz.</p>
      <p sl="en">Ritengo che tutti noi dovremmo concordare che è dovere di tutti i governi democraticamente eletti indagare su tali scoperte completamente, in totale trasparenza, nonché cercare di risalire all’identità dei corpi presenti nell’area e rispettivi parenti, affinché possiamo comprendere appieno la situazione e non applicare diverse interpretazioni che potrebbero non corrispondere alla verità.</p>
      <p sl="en">Ritengo che il Parlamento abbia assolutamente ragione nel discutere la questione, nonché nel chiedere alla Commissione di offrire la propria assistenza, in particolare in considerazione dei problemi che si stanno attualmente verificando nella regione e di cui siamo spettatori.</p>
    </intervention>
    <intervention id="4-244" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">autore . − (Signor Presidente, ritengo che la sua interpretazione del Regolamento sia politicamente corretta ma scorretta giuridicamente e desidero senza dubbio che il problema venga esaminato dai presidenti e dall’ufficio giuridico parlamentare; questo poiché l’applicazione dell’articolo in questione non consente la sua interpretazione odierna e necessita di uno studio più dettagliato.</p>
      <p sl="fi">Per quanto riguarda il problema in oggetto, l’India è stata chiamata lo Stato democratico più grande del mondo. E’ quindi vasta in termini di popolazione ma l’idea di democrazia di un paese dipende anche dalla sua situazione dei diritti umani. Le misure che si presume che i servizi di sicurezza del governo abbiano adottato nei confronti degli attivisti per i diritti umani in Jammu e in Kashmir indicano che in India non vengono rispettati tutti i principi dello Stato di diritto, nonostante il governo del paese abbia dichiarato esplicitamente di non consentire violazioni dei diritti umani.</p>
      <p sl="fi">Riteniamo che l’azione del governo indiano manchi di credibilità e chiediamo i luoghi in cui sono scomparse migliaia di persone nonché l’identità dei corpi trovati nelle fosse comuni. Condanniamo le sparizioni forzate, le torture, gli abusi e le altre violazioni dei diritti umani. Il fatto che sospettiamo che il governo indiano abbia partecipato a tutto questo è un problema particolarmente grave. Pertanto, noi al Parlamento europeo chiediamo che venga svolta un’indagine indipendente dal governo indiano al fine di individuare l’origine delle fosse comuni e le identità degli assassini e delle loro vittime.</p>
      <p sl="fi">Il problema non è insignificante data la natura della regione del Kashmir. Esiste il rischio che uno Stato vicino, il Pakistan, partecipi a un nuovo conflitto, nel qual caso gli avvenimenti in questione possono fungere da scintilla per la fiamma nazionalista in questa regione esplosiva. Dobbiamo sostenere la risoluzione congiunta su un’indagine approfondita degli eventi avvenuti in Jammu e in Kashmir.</p>
    </intervention>
    <intervention id="4-245" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">autore . − Signor Presidente, abbiamo discusso spesso in quest’Aula del conflitto in Kashmir, e devo aggiungere che c’è stato un periodo di speranza, di riavvicinamento tra il Pakistan e l’India. Si è sperato che la situazione si calmasse. Ahimè, la crisi politica interna di entrambi i paesi ha provocato nuove complicazioni e noi, il Parlamento europeo, stiamo lavorando molto duramente affinché la situazione muti nuovamente.</p>
      <p sl="de">Sono molto grato all’onorevole Gahler che, in qualità di osservatore responsabile della nostra missione di osservazione elettorale in Pakistan, si è impegnato così duramente per la democrazia nel paese e per garantire che i nostri contatti con l’India servano lo stesso obiettivo, nonché che sosteniamo la costruzione della fiducia.</p>
      <p sl="de">Ci si potrebbe domandare per quale motivo ci occupiamo delle fosse comuni, poiché ciò non riporterà in vita i defunti e può peggiorare il clima tra i due paesi. Lo facciamo in quanto si può realizzare una pace autentica solo se si rende giustizia alle vittime, non solo di nazionalità pakistana o indiana. Esistono vittime da entrambe le parti e la principale vittima è la popolazione del Kashmir. Questo è il motivo per cui dobbiamo indagare su queste fosse comuni, dobbiamo definire il luogo in cui si trovano le tante persone scomparse che le loro famiglie piangono. Solo allora può essere costruita la fiducia necessaria a una soluzione realmente pacifica di cui anche le popolazioni sentano di far parte.</p>
      <p sl="de">Il Kashmir appartiene in primo luogo e soprattutto al suo stesso popolo. Pertanto, dovremmo sostenere una soluzione che offra finalmente a tale popolazione una tregua, che crei finalmente la libertà politica e fornisca una soluzione di compromesso ragionevole, per questo che è uno dei conflitti di maggiore durata, che ha luogo dalla Seconda guerra mondiale ed è scandaloso che nessuno sia ancora riuscito a tenere il problema sotto controllo.</p>
      <p sl="de">Appoggiamo pertanto tutti gli sforzi intesi allo svolgimento di queste indagini e ad aiutare a rendere alle vittime la dignità e la giustizia che meritano.</p>
    </intervention>
    <intervention id="4-246" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE. – Signor Presidente, solo per informazione, non sono tra gli autori della relazione. Non so chi vi abbia aggiunto il mio nome, poiché non l’ho firmata.</p>
      <p sl="en">Desidero solo dire che sono davvero sorpresa di vedere questo argomento tra le urgenze prima di averlo adeguatamente discusso o in sede di sottocomitato per i diritti umani, o di qualsiasi altro sottocomitato o delegazione di questo Parlamento competente in materia. Non è una novità, e i mezzi di informazione in India hanno ampiamente indagato. E’ stata sollevata più volte. Sarebbe stato positivo svolgere prima la discussione. Per questo motivo, il gruppo socialista era contrario a porre adesso questo argomento quale urgenza, poiché ritenevamo avrebbe dovuto essere prima discusso in sede di commissione.</p>
      <p sl="en">L’intera urgenza è basata sulle relazioni di un’unica ONG. Non nego che queste cose stiano realmente accadendo, ma ho ricevuto una comunicazione della Commissione, che mette in dubbio diversi aspetti della relazione. Pertanto, desidero realmente domandare che cosa significhi per la credibilità del Parlamento avere un’urgenza prima che gli avvenimenti vengano adeguatamente verificati.</p>
      <p sl="en">Quale presidente della delegazione del Parlamento europeo per i rapporti con l’India, avrei personalmente preferito avere l’opportunità di verificare il contenuto della relazione e calcolare il numero dei casi di cui ci stiamo occupando, nonché il risultato del conflitto nella regione, in cui ci sono stati già circa 4 500 decessi tra il personale militare e 13 000 civili hanno perso la vita. Le fosse comuni di cui stiamo discutendo sono nella linea di controllo.</p>
      <p sl="en">Il testo della presente risoluzione ignora il fatto che si sia già indagato sulla questione negli ultimi cinque anni, a seguito delle elezioni del 2002, e sono stata informata che le ONG hanno avuto accesso alla regione e sono state invitate a presentare i nomi delle persone scomparse al fine di aiutare le autorità a individuare le fosse comuni. Nessuno nega che le forze di sicurezza siano coinvolte nelle sparizioni. Ciò che esclude la presente risoluzione è che le autorità abbiano svolto indagini. Personalmente, chiederei a questo Parlamento di non votare a favore della presente risoluzione.</p>
    </intervention>
    <intervention id="4-247" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">a nome del gruppo PPE-DE. – Signor Presidente, posso solo unirmi alle preoccupazioni riguardo alla scoperta di centinaia di fosse comuni in Jammu e in Kashmir dal 2006, ma sono particolarmente preoccupato dell’attacco armato di soli 11 giorni fa a Srinagar allo stimato avvocato dei diritti umani, Pervez Imroz, nonché delle continue vessazioni nei confronti degli attivisti dei diritti umani. Ritengo sia opportuno, quindi, invitare il governo indiano a lanciare un’indagine indipendente sulle fosse comuni e, quale primo passo, porre sotto controllo i siti in cui si trovano queste ultime al fine di preservare le prove.</p>
      <p sl="en">Chiediamo inoltre alla Commissione europea di offrire al governo indiano per tale indagine assistenza tecnica e finanziaria per mezzo dello strumento di stabilità, ed eventualmente altre misure di risoluzione del conflitto in Kashmir.</p>
    </intervention>
    <intervention id="4-248" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, ritengo dovremmo essere chiari riguardo a che cosa non è la presente risoluzione: non è una ripetizione della nostra relazione piuttosto controversa e discussa dello scorso anno; non è intesa a trovare una soluzione politica alla disputa territoriale e al conflitto per il Kashmir. Non è nulla del genere. Si concentra semplicemente sulle questioni umanitarie, con una richiesta di un’indagine indipendente e imparziale nonché di responsabilità per le presunte sparizioni.</p>
      <p sl="en">Avrebbe potuto essere presentata in diversi modi. E’ vero che tali scoperte di fosse comuni non identificate risalgono al 2006. Ma due fattori hanno dettato la richiesta di urgenza. Uno è stato la relazione del 29 marzo dell’Associazione dei genitori delle persone scomparse e il secondo è stato l’attacco del 30 giugno, di cui non si conoscono i mandanti, a Pervez Imroz, l’avvocato che ha vinto un premio per i diritti umani nonché fondatore della suddetta associazione. Ritengo che questo giustifichi l’urgenza.</p>
      <p sl="en">Almeno parte della finalità della risoluzione in oggetto è sollecitare iniziative da parte dell’Unione europea, non ultima quella del paragrafo 2, che chiede alla Commissione di offrire assistenza finanziaria e tecnica al governo indiano. Chiede inoltre che gli Stati membri dell’Unione europea affrontino tale questione nel corso del dialogo sui diritti umani con il governo indiano, previsto per la seconda metà di quest’anno. Pertanto, l’obiettivo è ottenere un’indagine indipendente e, non ultimo, assegnare la questione a un procuratore civile. Ritengo sia giustificato, nonché qualcosa che ha un fine particolare e circoscritto, e che non si occupi dell’intera questione del Kashmir.</p>
    </intervention>
    <intervention id="4-249" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">a nome del gruppo UEN. – Signor Presidente, la risoluzione riguarda il fatto che vi sono conseguenze del conflitto sul Kashmir tra Pakistan e India che vanno avanti da 50 anni. Tale conflitto è stato la causa di numerose guerre. Solo la Cina ne ha tratto vantaggio. La Russia e gli Stati Uniti sono stati indirettamente coinvolti nel conflitto, e i finanziamenti provenivano dai paesi arabi e dalla Cina. Le Nazioni Unite hanno svolto un ruolo positivo nel miglioramento del conflitto, che è ancora in corso, e gli attacchi dei fondamentalisti continuano a mietere vittime. Questo è il problema più serio cui gli abitanti del Kashmir si trovano dinanzi. Le vittime della parte indiana vengono seppellite, mentre dalla parte pakistana diventano in molti casi oggetto di vendetta. Il ruolo principale nella risoluzione del conflitto e nella valutazione dei fatti dovrebbe essere svolto dalle Nazioni Unite, non da noi. Ci sentiamo moralmente obbligati, poiché il governo democratico indiano non se ne occupa, a fornire assistenza e stabilizzazione alla situazione prevalente in Kashmir, nonché a svolgere una valutazione morale delle azioni intraprese nel conflitto. Ritengo che svolgere una discussione su questo argomento sia più una manifestazione politica che un’azione pragmatica. Non appoggio la risoluzione.</p>
    </intervention>
    <intervention id="4-250" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Siamo pienamente consapevoli del fatto che il conflitto militare in Jammu e in Kashmir dura da diversi decenni. Tuttavia, l’aspetto più importante oggi è che, nonostante l’impegno del governo indiano di non tollerare violazioni dei diritti umani in Jammu e in Kashmir, la comunità internazionale riceve ancora notizie circa tali violazioni, le più recenti relative a un gran numero di fosse comuni sconosciute contenenti centinaia di corpi umani non identificati. Vogliamo sapere e dobbiamo scoprire chi erano queste persone, di quale violenza sono vittime e quali crimini si presume abbiano commesso.</p>
      <p sl="lt">Non solo condanniamo le esecuzioni extragiudiziali e le sparizioni, ma insistiamo affinché il governo indiano svolga un’indagine indipendente sulle fosse comuni, dopo averle protette al fine di conservare le prove. Credo realmente che la Commissione europea troverà i modi per fornire sostegno tecnico e finanziario al governo indiano al fine di agevolare l’indagine.</p>
    </intervention>
    <intervention id="4-251" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, desidero solo prendere nuovamente la parola poiché, quale autore della presente risoluzione, mi sento in obbligo di rispondere a quanto affermato dall’onorevole Gill. E’ estremamente raro che gli argomenti urgenti che discutiamo il giovedì pomeriggio vengano affrontati prima in sede di commissione che in Parlamento, altrimenti non sarebbero urgenti. Si tratta di un’urgenza in quanto di recente sono state scoperte fosse comuni, e dobbiamo risolvere il problema.</p>
      <p sl="en">In secondo luogo, se il gruppo socialista desidera avere una maggioranza al momento della votazione, allora forse il gruppo dell’onorevole Gill dovrebbe assicurarsi che i suoi deputati non lascino l’Aula prima della fine della tornata per tornare a casa prima, mentre noi dobbiamo rimanere qui e discutere e votare. Vorrei dire all’onorevole Gill: credo lei debba prima pensare ai suoi eurodeputati perché lei è una di quelle che si lamenta, e poi ne discutono i deputati di altri gruppi.</p>
    </intervention>
    <intervention id="4-252" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, le fosse comuni e i seppellimenti di massa di migliaia di persone negli Stati dello Jammu e del Kashmir fanno venire i brividi. A noi europei ciò ricorda i crimini tedeschi e sovietici e le parti scure del fascismo e dello stalinismo. Riporta in vita i ricordi dei campi di concentramento di Hitler e degli omicidi sovietici di ufficiali polacchi a Katyń. Dopo le nostre lontane e più recenti esperienze, dovremmo fare tutto ciò che possiamo per porre fine al genocidio, e se ha già avuto luogo, dovremmo ricordarlo e offrire alle famiglie il diritto ad accedere alle tombe dei loro avi nonché fornire loro risarcimenti. La situazione in Kashmir richiede che venga fornita al governo indiano l’assistenza tecnica e finanziaria necessaria nonché che la risposta delle Nazioni Unite venga rafforzata affinché la situazione in questa regione del mondo torni alla normalità.</p>
    </intervention>
    <intervention id="4-253" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, quando vengono scoperte le fosse comuni, ovunque ciò accada, è d’obbligo scoprire chi siano le vittime, come e perché sono state uccise, chi sta indagando e chi è oggetto di indagine. Anziché essere un’attività incendiaria, determina la verità e onora l’umanità delle vittime, essendo al contempo l’inizio di quella determinazione della verità che ci rende tutti liberi.</p>
    </intervention>
    <intervention id="4-254" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. − Signor Presidente, la Commissione è a conoscenza, e ha preso visione delle relazioni, delle fosse comuni nel Kashmir sotto amministrazione indiana e stiamo seguendo da vicino le richieste delle ONG al governo indiano di lanciare indagini urgenti, imparziali e indipendenti sulla questione. Al contempo, le autorità indiane e il governo centrale restano in silenzio sulla relazione.</p>
      <p sl="en">Abbiamo inoltre ricevuto informazioni che l’avvocato Pervez Imroz, e un altro attivista di un’ONG che indagavano sulle accuse di violazioni dei diritti umani in Kashmir, sono stati vittime di intimidazioni e molestie il 20 e il 21 giugno.</p>
      <p sl="en">La delegazione della Commissione a Nuova Delhi sta indagando ulteriormente sulla questione, in stretta cooperazione con la Presidenza francese e le ambasciate degli Stati membri nella capitale indiana. La Presidenza ha contattato il commissario responsabile per il Kashmir sotto amministrazione indiana residente a Nuova Delhi e ha espresso le preoccupazioni dell’Unione europea sulla situazione. Se esatte, tali relazioni rappresenterebbero sviluppi molto preoccupanti per quanto riguarda il rispetto dei principi democratici e dello Stato di diritto, e sarebbero inoltre contrarie ad alcuni sviluppi positivi nella parte del Kashmir sotto amministrazione indiana, come il dialogo composito, che è ancora in corso.</p>
    </intervention>
    <intervention id="4-255" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà domani dopo le discussioni a meno che, come ho affermato in precedenza, non venga presentata una richiesta adeguata e venga correttamente verificato che non è presente il numero legale.</p>
    </intervention>
  </section>
  <section id="creitem21" title="11.2. Situazione in Bangladesh">
    <intervention id="4-257" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="it">L’ordine del giorno reca la discussione congiunta su sei proposte di risoluzione sulla situazione in Bangladesh .</p>
    </intervention>
    <intervention id="4-258" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">autore. − Signor Presidente, relativamente ai disordini del gennaio 2007, il governo ad interim del Bangladesh ha decretato lo stato di emergenza, e l’11 giugno di quest’anno ha approvato un nuovo regolamento che limita i diritti umani attraverso una definizione poco precisa di atto terroristico.</p>
      <p sl="pl">A giugno, in Bangladesh si è verificata un’ondata di arresti di massa, che approfittava degli straordinari poteri che consentivano di compiere arresti in assenza di mandato quando si poteva supporre un legame tra la persona arrestata e reati penali. Infatti, gli arresti riguardavano leader , membri e simpatizzanti dei due principali gruppi di opposizione, la Lega Awami e il partito popolare del Bangladesh, che si rifiutavano di cooperare con il governo nell’organizzazione delle elezioni generali fino a quando i loro leader non venissero liberati dalla prigionia. Gli imminenti negoziati di oggi con la Lega Awami sono motivo di speranza. Tuttavia, il rialzo massiccio dei prezzi dei generi alimentari sta minacciando la stabilità del paese. In tali condizioni, le elezioni previste per dicembre non sono una garanzia che il Bangladesh si avvii sulla strada per la democrazia.</p>
      <p sl="pl">Chiediamo al governo del Bangladesh di ritirare lo stato di emergenza e rispettare i diritti umani, il che contribuirebbe a mantenere gli standard democratici durante il processo elettorale. Chiediamo che vengano ritirate le forze armate da azioni connesse all’organizzazione delle elezioni.</p>
    </intervention>
    <intervention id="4-259" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">autore. – Signor Presidente, come ben sappiamo, è da molto tempo che la situazione in Bangladesh è motivo di grande preoccupazione per il Parlamento. Ci siamo schierati a favore delle richieste di interventi che garantissero elezioni libere ed eque e abbiamo anche appoggiato gli appelli della società civile riguardo a registri elettorali rivisti e aggiornati che potessero assicurare la massima partecipazione possibile a tali consultazioni.</p>
      <p sl="en">Ritengo sia importante dichiarare che accogliamo con estremo favore gli sviluppi relativi a un nuovo registro elettronico. E’ un’azione importante quella intrapresa e in effetti, se portata a termine a tempo debito e se in grado di fare in modo che anche i gruppi minoritari, e non solo, vengano inclusi, rappresenterà un autentico risultato di portata storica ad opera delle autorità del paese. Sappiamo che il registro elettronico ha già avuto un effetto estremamente positivo, senza dubbio per le donne che provengono dalle famiglie e dai contesti di maggiore povertà, che sentono di avere finalmente un’identità, che ora possono ottenere in prestito piccole somme per avviare le proprie attività, e così via.</p>
      <p sl="en">Sono pertanto stati compiuti alcuni passi positivi. Accogliamo anche con favore il recente intervento concernente i criminali di guerra e l’azione che il governo, o perlomeno parte di esso, ha avviato per contrastare la corruzione.</p>
      <p sl="en">Ma sono per noi motivo di grande inquietudine il ruolo e l’attività del continuo governo provvisorio e lo stato di emergenza. Alcuni hanno affermato che lo stato di emergenza è una questione tecnica, per così dire, atta a garantire che un governo possa almeno proseguire oltre il periodo ad interim .</p>
      <p sl="en">Tuttavia, a prescindere dal fatto che si sia d’accordo con tale asserzione, penso che quello cui assistiamo con lo stato di emergenza stia effettivamente iniziando a riflettere una precisa mancanza di controlli ed equilibri all’interno del sistema, soprattutto se si considerano le relazione che, come stiamo sentendo, riferiscono di arresti in massa, l’assenza dei dovuti processi, le presunte torture, le uccisioni extragiudiziarie, la pressione sui giornalisti e la crescente violenza contro le donne.</p>
      <p sl="en">Pertanto, è chiaro che è necessario un governo provvisorio onde frenare le forze di sicurezza, cessare gli arresti in massa, procedere all’incriminazione o al rilascio degli arrestati e garantire il dovuto processo. La presente risoluzione riflette di certo la volontà che ritengo sia di quest’Assemblea di eliminare lo stato di emergenza e assicurare che la società civile possa andare verso elezioni complete, eque e libere con il sostegno dell’Unione europea, in ogni caso nell’ambito della sua capacità di osservazione elettorale.</p>
    </intervention>
    <intervention id="4-260" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore. − Signor Presidente, il Bangladesh è uno dei paesi più poveri del pianeta la cui integrità fisica ha una data di scadenza poiché, se il processo del riscaldamento globale non viene fermato, gran parte del paese verrà sommerso dalle acque entro il 2050. Lo stato di emergenza, con tutte le sue manifestazioni antidemocratiche, dichiarato dal governo ad interim insediatosi a gennaio 2007 tra la violenza del periodo antecedente alle elezioni, adesso dovrebbe essere ritirato. Tutti gli individui arrestati in base alle norme sui poteri d’emergenza dovrebbero essere portate dinanzi a un tribunale o liberate.</p>
      <p sl="en">Inoltre, la nuova ordinanza antiterroristica deve essere riportata con urgenza in conformità delle norme accettate a livello internazionale, che tutelano i diritti e le libertà della persona. Oltretutto, le forze armate del paese devono cessare il loro coinvolgimento nei processi politici del Bangladesh e le prossime elezioni si devono svolgere in un clima di tranquillità politica non militarizzata.</p>
    </intervention>
    <intervention id="4-261" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">autore . − Signor Presidente, nella risoluzione che abbiamo appena adottato, il Parlamento europeo ha chiesto diritti umani per la popolazione indiana.</p>
      <p sl="fi">La situazione in Bangladesh è molto problematica. L’intero paese si trova in stato di emergenza da 18 mesi e all’orizzonte non si vedono elezioni libere. Il Bangladesh non è uno Stato democratico, ma certamente il mondo è pieno di Stati non democratici e di violazioni dei diritti umani. Tra tutti questi Stati, solo lo Zimbabwe ha subito la condanna dell’Unione europea e degli Stati Uniti. La natura non democratica delle sue elezioni può essere criticata liberamente dai media occidentali poiché il paese non possiede petrolio. Quest’ultimo è un cuscinetto protettivo contro le condanne per violazioni della democrazia.</p>
      <p sl="fi">Neanche il Bangladesh è uno Stato petrolifero. Per questo motivo, i media potrebbero sottolineare la situazione nel paese con la silenziosa benedizione delle potenze ai governi dipendenti dal petrolio. Il Bangladesh ha reintrodotto la pena di morte e, a seguito della dichiarazione dello stato di emergenza, sono state arrestate 300 000 persone per motivi inconsistenti, 12 000 delle quali sono morte il mese scorso. Molti degli arrestati nelle ultime settimane erano difensori della democrazia, membri locali attivi di partiti politici e sostenitori della democrazia che lo Stato e il governo considerano criminali.</p>
      <p sl="fi">Anche in Bangladesh la parola del giorno è terrorismo, ed è la scusa per le violazioni dei diritti umani. Il Bangladesh non è un paese basato sullo Stato di diritto. Le violazioni dei diritti umani vengono perpetrate nel paese sotto forma di detenzioni dei più diversi tipi, mancanza dei diritti degli imputati alla difesa, e vizi sia nella pubblicazione delle sentenze che delle basi sulle quali si fondano. I diritti umani contenuti nella costituzione non vengono rispettati. Per questi motivi, chiediamo al Parlamento di sostenere la risoluzione congiunta che chiede l’immediata abrogazione dello stato di emergenza e lo svolgimento di elezioni libere a tempo debito.</p>
    </intervention>
    <intervention id="4-262" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, il governo transitorio di Ahmed deve concentrarsi sui suoi reali obiettivi: la lotta alla corruzione, rendere sicuro il paese e creare i prerequisiti per lo svolgimento delle elezioni, ad agosto a livello regionale e a dicembre a livello nazionale. Tuttavia, le elezioni devono essere condotte in modo equo, nel rispetto delle convenzioni internazionali nonché dare alle minoranze etniche e religiose l’opportunità di essere coinvolte, sia attivamente che passivamente. Gli osservatori elettorali, compresi quelli dell’Unione europea, dovrebbero compiere i controlli necessari all’interno del paese.</p>
      <p sl="de">Ovviamente, gli attacchi estremisti devono essere evitati, ma la nuova ordinanza antiterrorismo del 2008, elaborata a tale scopo, deve essere conforme al diritto internazionale. Così non è. Attualmente, viene impiegata principalmente per prendere di mira le persone che sono vittime di persecuzione politica. Non è una sorpresa che il Bangladesh sia un luogo di terrore, in cui gli attivisti per i diritti umani e i cittadini che esprimono critiche vengono arrestati in modo arbitrario.</p>
      <p sl="de">Gli arrestati hanno il diritto a un giusto processo. L’organizzazione per i diritti umani Odhikar ha dichiarato che le informazioni sugli arresti di massa e sui maltrattamenti sono state dimostrate. Quale membro della delegazione dell’Associazione dell’Asia del Sud per la cooperazione regionale (AASCR) del Parlamento europeo, ho visitato molte volte il Bangladesh. Erano presenti anche molti dei deputati che sono oggi in quest’Aula. In quel paese islamico moderato, esistono numerose posizioni di responsabilità che sono bendisposte. Attendono disperatamente un impulso dall’esterno, in particolare dall’Unione europea, dalla Commissione e dal Consiglio.</p>
      <p sl="de">Signor Presidente, mi congratulo con lei per la decisione che ha appena preso riguardo al quorum nel Parlamento europeo. Onorevole Gill, auspico che possiamo mantenere in vita tutte le nostre urgenze e non affermare costantemente che devono essere trasmesse alla commissione competente. L’onorevole Matsakis ha assolutamente ragione. Un ulteriore passo su tale aspetto sarebbe che non esistessero più gli intergruppi. Anche questo sarebbe fatale, poiché le commissioni non possono svolgere questo lavoro.</p>
      <p sl="de">Dobbiamo trarre il massimo dall’opportunità di avere il tempo necessario, affinché non dobbiamo più assistere alla situazione in cui il povero Presidente deve usare il martelletto, poiché in futuro avremo, si spera, il doppio di cui parlare, affinché il Parlamento europeo sia conosciuto come la voce dei diritti umani e possa rafforzarsi, e ciò richiede tempo.</p>
    </intervention>
    <intervention id="4-263" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE. – Signor Presidente, avendo presieduto la delegazione per i rapporti con i paesi dell’Asia del Sud e avendo visitato il Bangladesh, direi che è un paese fragile che ha affrontato più della sua parte di imprevisti politici, ambientali, economici e sociali. Tuttavia, quando mi sono recata nel paese, mi hanno colpito i media vivaci e liberi nonché la determinazione della popolazione nel superare le sue difficoltà.</p>
      <p sl="en">Ritengo che il fulcro dei nostri rapporti con il Bangladesh dovrebbe essere sostenere i movimenti democratici nel paese e la creazione dello Stato di diritto, oltre che contribuire alla realizzazione di istituzioni democratiche. Mentre L’Unione europea ha un ruolo importante nell’aiutare il Bangladesh a raggiungere tali obiettivi, ciò si dovrebbe tradurre in un’azione costruttiva nell’assistere il paese, non nel cercare di microgestire i suoi problemi.</p>
      <p sl="en">Accolgo davvero positivamente l’annuncio delle elezioni previste per la terza settimana di dicembre di quest’anno e chiedo al governo ad interim di garantire che tali elezioni siano libere e leali, nonché che la commissione elettorale continui con la sua tabella di marcia.</p>
      <p sl="en">Vorrei rispondere alle accuse che l’onorevole Mann ha sollevato nei miei confronti in quanto ritengo non sia appropriato proseguire con argomenti della discussione precedente. Vorrei dire che, se prendiamo le nostre urgenze realmente sul serio, l’onorevole Mann dovrebbe garantire che queste persone siano presenti. Su ognuno di noi incombe l’obbligo di garantire che i nostri colleghi siano presenti in Aula poiché abbiamo gruppi minoritari che influenzano il modo in cui il Parlamento europeo viene considerato nel mondo. E’ importante, quando svolgiamo queste discussioni, che teniamo presente che è fondamentale avere le urgenze, ma portate qui i vostri colleghi.</p>
    </intervention>
    <intervention id="4-264" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">a nome del gruppo ALDE. – Signor Presidente, in termini di numeri della popolazione, il Bangladesh è il settimo paese più grande del mondo, con una popolazione che supera i 150 milioni. E’ un paese che ha ottenuto l’indipendenza nel 1971, ma ha subito 20 anni di governi autocratici, che molto spesso sono stati di natura militare. Tuttavia, nel 1991, è accaduto qualcos’altro. E’ nata la democrazia e si è registrato un 5 per cento di crescita. La ben nota società Goldman Sachs ha dichiarato che il Bangladesh era un paese con un futuro molto promettente, per quanto riguardava la rapida crescita economica. Oggi, assistiamo a una massiccia recessione, e all’esistenza di una crisi politica. L’esercito è comparso nelle strade. Per di più, quest’ultimo desidera modificare la costituzione al fine di introdurre, come dichiara esso stesso, la propria forma di democrazia. Lo abbiamo ascoltato prima. Abbiamo avuto l’opportunità di osservare da vicino che cosa significa questo speciale tipo di democrazia. Se quest’ultimo è inteso a coinvolgere l’impiego delle armi nella politica, la mia opinione è che sia una pessima direzione da prendere.</p>
    </intervention>
    <intervention id="4-265" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">a nome del gruppo UEN. – Signor Presidente, la situazione in Bangladesh è sempre stata molto seria, ma in particolare negli ultimi 18 mesi, da quando è stato introdotto nel paese lo stato di emergenza. Una conseguenza di ciò è stato, per esempio, l’aumento del numero di condanne a morte, e sono state arrestate più di 300 000 persone, alcune delle quali hanno subito torture. Il problema è che queste repressioni non mostrano alcun segnale di indebolimento. Sei settimane fa sono state arrestate più di 12 000 persone. Tutto questo accade a fronte di un contesto economico drammatico. L’aumento dei prezzi dei generi alimentari di prima necessità è cresciuto di un terzo. Probabilmente, si verificherà un’ampia ondata di emigrazione, che raggiungerà nei prossimi 40 anni i 25 milioni. Tale esodo verrà provocato dalle inondazioni che sono con molta probabilità il risultato dei livelli del mare in aumento nella Baia di Bengali. Tutto ciò indica una conclusione: il Bangladesh è un paese di cui dobbiamo preoccuparci; a cui dobbiamo offrire il nostro sostegno. Dobbiamo inoltre appoggiare il cambiamento economico e democratico nel paese, il più povero del mondo.</p>
    </intervention>
    <intervention id="4-266" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="en">Signor Presidente, nello stato di emergenza provocato nel 2007, si può essere arrestati per un tempo imprecisato senza un mandato del tribunale sulla base del ragionevole sospetto di coinvolgimento in attività connesse alla corruzione. Con il recente arresto di Motiur Rahman Nizami, i tre principali leader politici del Bangladesh sono stati adesso arrestati con accuse di presunta corruzione.</p>
      <p sl="en">Da marzo 2008, sono state arrestate almeno 12 000 persone cui è stato negato il diritto di chiedere il rilascio dietro cauzione. Tale numero comprende centinaia di membri di partiti politici, ma anche imprenditori e giornalisti sono stati vittima di questa caccia alle streghe anticorruzione.</p>
      <p sl="en">Con le elezioni previste per dicembre di quest’anno, i principali leader politici non possono partecipare al dialogo, il che ostacola il processo democratico. Poiché il governo ad interim respinge le accuse che tali arresti siano politicamente motivati, la puntualità strategica di tali avvenimenti è una coincidenza troppo grande da poter essere ignorata.</p>
      <p sl="en">I detenuti dovrebbero essere accusati a norma di legge sulla base di prove fondate o rilasciati immediatamente. Altrimenti, il risultato delle prossime elezioni sarà fraudolento e ben lontano dall’essere democratico.</p>
    </intervention>
    <intervention id="4-267" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, i problemi in Bangladesh cui, da alcuni anni a questa parte, è rivolta la nostra attenzione, continuano a restare irrisolti. Il mondo continua a sentire che nel paese avvengono sempre più casi di violazioni dei diritti umani. Da gennaio 2007, il Bangladesh è in stato di emergenza. L’ordinanza antiterrorismo introdotta l’11 giugno ha posto altri limiti ai diritti umani, diventando un ulteriore strumento della battaglia politica. Negli ultimi 18 mesi sono stati eseguiti 300 000 arresti e il campo di applicazione della pena di morte si è ampliato. I detenuti sono soggetti a tortura e muoiono in circostanze inspiegate. Le autorità del Bangladesh non stanno facendo molto per sostenere l’economia del paese, in cui i prezzi dei generi alimentari sono aumentati di più di un terzo negli ultimi mesi, e in cui un quarto del territorio è minacciato da un rischio costante di alluvione e di disastro umanitario. Un’opportunità di cambiamento nel paese è offerta dalle libere elezioni politiche precedute dalla revoca dello stato di emergenza. E’ essenziale che il governo ad interim garantisca la libertà dei mezzi di informazione nel periodo antecedente alle elezioni nonché il coinvolgimento dei rappresentanti di tutte le minoranze etniche e religiose del paese nelle elezioni. L’Unione europea dovrebbe ripristinare quanto prima la sua missione di osservazione elettorale in Bangladesh, e ancor prima di questo l’ufficio della Commissione europea in Bangladesh deve controllare con attenzione la situazione politica nel paese e lo status del rispetto dei diritti umani fondamentali.</p>
    </intervention>
    <intervention id="4-268" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signor Presidente, la libertà e l’indipendenza in Bangladesh sono stati garantiti e pagati al prezzo della vita di molti milioni di cittadini. Questo paese subisce inoltre molte perdite a causa della sua situazione e della configurazione del terreno. E’ assediato dai disastri naturali. Il paese è sovrappopolato, con 1 040 persone per chilometro quadrato; non è urbanizzato, e ha un reddito pro capite molto ridotto. E’ un paese difficile da governare a causa dell’analfabetismo e della mancanza di strade e vie di comunicazione. Necessita di assistenza costante dall’esterno, non ultimo nella creazione di un sistema democratico efficace, che è un problema importante e complesso nei paesi islamici. Una questione molto importante è pensare a forme efficaci di assistenza, prestando attenzione che il Bangladesh non venga gestito da governi totalitari. Sostengo la risoluzione. Una discussione sulla democrazia può stimolare iniziative positive da parte del Parlamento.</p>
    </intervention>
    <intervention id="4-269" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il governo ad interim del Bangladesh, sostenuto dall’esercito, sta arrestando migliaia di persone, tra cui membri dell’opposizione. Vengono tenuti in carcere per mesi senza che siano accusati di nulla. Ciò avviene con il pretesto della lotta alla corruzione e al terrorismo. Il governo perseguita inoltre i media indipendenti e consente la pratica della tortura. Tale situazione ha luogo in un paese tra i primi più poveri del mondo e a più vasta densità di popolazione. A fronte di questo contesto, occorre dichiarare con preoccupazione che l’Unione europea conferisce troppo poca importanza ai problemi del Bangladesh. Questo deve cambiare. Una buona opportunità potrebbe essere offerta dalle elezioni politiche annunciate per la fine dell’anno. La Commissione europea e il Consiglio dovrebbero senza alcun dubbio svolgere un ruolo più attivo nel far sì che lo stato di emergenza venga revocato e nel porre fine alle violazioni dei diritti umani. L’Unione europea dovrebbe esercitare particolare pressione per le prossime elezioni e svolgere un attento controllo sia dei preparativi che dello svolgimento di tali elezioni.</p>
    </intervention>
    <intervention id="4-270" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, l’Unione europea ha un importante interesse nelle condizioni democratiche e nel rispetto dei diritti umani in Bangladesh. Anch’io mi unisco alla richiesta di elezioni libere e leali e alla revoca delle misure di emergenza nel prossimo futuro. Ovviamente, non può svolgersi alcuna discussione democratica in un clima di paura e intimidazioni.</p>
      <p sl="de">Formuliamo le nostre richieste al governo ad interim , è vero, ma dobbiamo anche sottolineare che i poteri politici presenti in Bangladesh hanno anche un modello alquanto privo di cultura, e che le cose non accadono in modo pacifico, ma molto violento, in particolare durante le campagne elettorali. Queste ultime vengono impiegate immancabilmente per minacciare le minoranze. Pertanto, il nostro messaggio è rivolto a tutte le parti coinvolte, in primo luogo il governo, ma anche altri.</p>
      <p sl="de">Tuttavia, signor Presidente, rispetto la sua decisione ma vorrei precisare che il nostro Regolamento dichiara che, “Qualora dalla votazione risulti la mancanza del numero legale, la votazione è iscritta all’ordine del giorno della seduta successiva” (articolo 149, paragrafo 3). Dovrei sperare che tali votazioni non si svolgano alla presenza di 30 deputati, ma di 600, come accade sempre per le votazioni di mezzogiorno.</p>
    </intervention>
    <intervention id="4-271" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Il Bangladesh è uno dei paesi più poveri del mondo, nonché uno dei più densamente popolati. E’ inoltre il paese a più elevato rischio a causa del cambiamento climatico. Infine, è uno dei paesi meno democratici.</p>
      <p sl="lt">Ho elencato quattro problemi, quattro minacce, di cui solo una potrebbe portare anche un paese prospero in stato di sottomissione. Pertanto, al fine di spezzare questa catena, dovrebbe essere ristabilita la democrazia, direzione verso cui dovrebbero vertere anche le discussioni odierne.</p>
    </intervention>
    <intervention id="4-272" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, mi dispiace dover prendere di nuovo la parola, ma devo rispondere ancora una volta all’onorevole Gill. L’onorevole ha formulato l’accusa che la discussione del giovedì pomeriggio e le risoluzioni sono il risultato delle volontà di piccoli gruppi minoritari. Posso dire che tale affermazione è priva di rispetto, ingiusta e infondata. Le risoluzioni vengono ampiamente discusse in riunioni in cui sono presenti i rappresentanti di tutti i gruppi, compreso il PSE, uno o due giorni prima di arrivare in Aula il giovedì pomeriggio. Sono approvate dai rappresentanti dei gruppi, se concordano con il loro contenuto, e in seguito vengono discusse e messe ai voti.</p>
      <p sl="en">Pertanto, se esiste un problema relativo al gruppo socialista, non ci interessa. E’ un problema e interesse del gruppo dell’onorevole Gill. Forse non discutono di tali questioni in modo sufficiente o puntuale, ma è un suo problema. Per come procede il giovedì pomeriggio, è esattamente il contrario. Non sono i gruppi minoritari. Il gruppo PPE-DE ha la maggioranza il giovedì pomeriggio ed è questo che tale gruppo desidera si approvi, poiché ha la maggioranza.</p>
    </intervention>
    <intervention id="4-273" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, è diventata una pratica del Parlamento europeo valutare i casi di violazioni dei diritti umani, dei principi democratici e dello Stato di diritto nonché adottare risoluzioni adeguate in plenaria. Uno degli aspetti che oggi stiamo considerando è la situazione in Bangladesh, in cui le elezioni previste per il 22 gennaio 2007 non hanno avuto luogo e sono state rinviate a dicembre 2008. Questo ha aggravato la situazione, provocando da una parte numerose proteste di carattere socio-politico e dall’altra a un irrigidimento delle norme giuridiche e a una risposta più severa da parte delle forze governative. Le espressioni terrorismo, atti pregiudizievoli per beni e persone e reati gravi, vengono spesso impiegate quali motivi per l’arresto e le sentenze del tribunale. Lo stato di agitazione viene peggiorato da una crisi alimentare, che causa un aumento della spesa in prodotti alimentari di circa il 60 per cento. Il problema non può essere risolto con l’uso della forza: arresti, sentenze, detenzioni. Occorre una riconciliazione tra le fazioni in conflitto, che potrebbe essere determinata dalle elezioni democratiche, quindi è ragionevole una risoluzione che chieda lo svolgimento di tali elezioni e dovrebbe essere appoggiata.</p>
    </intervention>
    <intervention id="4-274" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Prima di dare la parola alla Commissione, vorrei rispondere al mio amico, onorevole Leinen.</p>
      <p sl="unknown">Jo, tu hai affermato che se non avessimo votato questo pomeriggio, la votazione si sarebbe svolta la prossima volta. Avresti avuto ragione se non si fosse trattato di un voto su alcune urgenze, poiché l’articolo 115, paragrafo 6, del nostro Regolamento, secondo l’interpretazione elaborata dalla commissione per gli affari costituzionali che tu presiedi, dichiara molto chiaramente che le proposte di risoluzione sulle urgenze che non possono essere esaminate nell’arco di tempo previsto per queste discussioni, decadono. Decadono anche le proposte di risoluzione per le quali sia stata constatata la mancanza del numero legale.</p>
      <p sl="unknown">Pertanto, per le urgenze e solo per queste, se viene stabilito prima delle votazioni che il numero legale non è presente, la votazione non avrà mai luogo. Non può essere deferita; questo stabilisce l’articolo 115, al paragrafo 6.</p>
    </intervention>
    <intervention id="4-275" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. − Signor Presidente, le elezioni politiche di dicembre sono di fatto essenziali al fine di garantire una democrazia sostenibile in Bangladesh. Ci sono progressi ma devono esserne fatti molti di più, in particolare nell’ambito dei diritti umani.</p>
      <p sl="en">Sinora, valutiamo in modo ampiamente positivo le iniziative intraprese dal governo volte alla preparazione di queste elezioni per quanto riguarda il quadro elettorale e il dialogo con i partiti politici. I preparativi tecnici hanno compiuto progressi sostanziali.</p>
      <p sl="en">Tuttavia, poiché il Bangladesh è in stato di emergenza, controlleremo da vicino se la graduale rimozione dei limiti all’esercizio dei diritti civili e politici consente elezioni credibili, libere e leali. Consentitemi inoltre di spiegare che il nostro impegno nel processo, compresa l’eventuale riapertura di una missione di osservazione elettorale sospesa all’inizio del 2007, sarà connesso a questo impegno del governo.</p>
      <p sl="en">Condividiamo anche le preoccupazioni espresse nella vostra risoluzione del 6 settembre dello scorso anno, nonché nelle vostre proposte presentate dai gruppi politici per la discussione odierna. Le restrizioni all’esercizio delle libertà fondamentali devono essere limitate a quanto è strettamente necessario per garantire la sicurezza.</p>
    </intervention>
    <intervention id="4-276" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà alla fine delle discussioni.</p>
    </intervention>
    <intervention id="4-277" speaker_id="4521" name="Charles TANNOCK" is_mep="True" mode="written" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Il Bangladesh è un paese dell’Asia del Sud grande e strategico con 153 milioni di abitanti e circa 80 milioni di elettori registrati, il che lo rende una delle più grandi democrazie del mondo.</p>
      <p sl="en">Il governo ad interim ha adesso annunciato all’Unione europea e agli Stati Uniti che procederà alle elezioni democratiche a dicembre del 2008, avendo completato con successo un registro elettorale che è solido contro la frode. I militari sono adesso impegnati nel ritirarsi dalla politica. L’ex Primo Ministro Sheikh Hasina è stato liberato per motivi umanitari. I poteri di emergenza, che la presente risoluzione auspica a ragione che vengano revocati, sono ancora in vigore e devono essere abrogati prima delle elezioni. Il gran numero di arrestati a seguito della violenza dello scorso anno, che hanno condotto allo stato di emergenza, devono essere liberati o processati. Gli osservatori a lungo termine dell’Unione europea dovrebbero ritornare il prima possibile a controllare la situazione preelettorale.</p>
      <p sl="en">L’Unione europea guarda con molta attenzione al Bangladesh, date le preoccupazioni sul peggioramento della situazione dei diritti umani degli ultimi anni e l’aumento del radicalismo islamico della sua società, con un esodo di Indù, seguaci dell’Ahmadiyya e cristiani, e il governo sembra abbandonare il suo modello di successo di democrazia laica multipartitica. Il Bangladesh ha tutto il necessario per essere una democrazia di successo nel mondo musulmano e l’Unione europea lo deve sostenere con forza.</p>
    </intervention>
  </section>
  <section id="creitem22" title="11.3. Pena di morte, in particolare il caso di Troy Davis">
    <intervention id="4-279" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione congiunta di sei proposte di risoluzione sulla pena di morte, in particolare il caso di Troy Davis .</p>
    </intervention>
    <intervention id="4-280" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore. − Signor Presidente, quest’Assemblea ha assunto una posizione chiara e ferma sulla pena di morte. Ne sostiene l’abolizione nonché la necessità di un’immediata moratoria sulle esecuzioni nei luoghi in cui viene ancora applicata la pena capitale.</p>
      <p sl="en">Ciò accade in molti Stati degli USA come la Georgia, in cui Troy Davis è in attesa dell’esecuzione del suo omicidio legale alla fine di luglio. Oltre alle considerazioni ideologiche e umane contro l’assassinio di esseri umani, nel caso di Troy Davis sembrano esserci ulteriori motivi come i seri dubbi circa la solidità e la validità della prova che ha condotto alla sua condanna in prima istanza.</p>
      <p sl="en">Noi riteniamo che tali dubbi motivino il ragionamento di qualsiasi individuo di buon senso secondo cui in questo caso dovrebbe essere concesso un nuovo processo. Di conseguenza, chiediamo alle autorità competenti negli Stati Uniti di aprire un nuovo processo per Troy Davis e, se trovato nuovamente colpevole, che la sua condanna a morte venga commutata in ergastolo.</p>
      <p sl="en">Inoltre, chiediamo ancora una volta al governo statunitense, e a tutti i governi del mondo che ancora applicano la pena capitale, di abolire la pena di morte negli interessi dell’umanità. In particolare, chiediamo ai governi di paesi come la Cina, l’Iran, il Pakistan e l’Arabia Saudita, in cui vengono praticate regolarmente le esecuzioni, e in cui in molti casi ciò viene fatto nel più spaventosamente barbaro dei modi, di fermarle.</p>
    </intervention>
    <intervention id="4-281" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">autore . − Signor Presidente, non vorrei che questa sia una discussione sulla pena di morte in quanto tale. Poiché non possiamo concepire il fatto che le opinioni sull’argomento siano differenti, ritengo che dovremmo parlare del caso specifico di un individuo che ha subito una condanna a morte, a seguito della quale sette testimoni su nove che lo hanno accusato hanno ritirato la loro testimonianza. Questa è una situazione molto specifica. Non vorrei che noi virassimo in modo astratto verso una discussione sul fatto che la pena capitale è o meno completamente negativa. Al momento, non desidero chiedere alle autorità statunitensi di modificare una legge che nel 1972, ossia 36 anni fa, ha ripristinato la pena di morte. Stiamo parlando di un caso specifico e straordinariamente controverso. Vale davvero la pena di difendere Troy Davis e dimostrare che esistono situazioni in cui occorre intervenire. Metterei in guardia dalle generalizzazioni, e per questo motivo non ho firmato la presente risoluzione congiunta.</p>
    </intervention>
    <intervention id="4-282" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">autore. − Signor Presidente, questo caso è certamente un’urgenza poiché, come abbiamo sentito, l’esecuzione è prevista per la fine di questo mese. Pertanto, inviterei ciascuno di noi presente in Aula e che ascolti questa discussione di presentare personali rimostranze al governo americano, nello specifico il governo dello Stato della Georgia, affinché verifichi l’ammissibilità della grazia. Poi, qualora necessario, ci muoveremo in direzione di un nuovo processo. Almeno avremmo un essere umano in vita e un processo potrebbe svolgersi. Ritengo sia davvero importante che ci assumiamo la nostra responsabilità personale su questo e che consideriamo le rimostranze da parte del Parlamento.</p>
      <p sl="en">Certamente, nel caso specifico, le prove, come abbiamo sentito da molti dei testimoni, sono state ritirate e contraddette. Il gruppo di valutazione sulla pena di morte della Georgia dell’Ordine degli avvocati degli Stati Uniti ha pubblicato una relazione che studia le circostanze di questo Stato in particolare, e ritiene che uno dei più grandi problemi riscontrati sia l’inadeguatezza della difesa, nonché la preoccupazione che gli imputati già nel braccio della morte non abbiano potuto godere di una difesa adeguata al momento del loro processo. Hanno constatato che la Georgia è l’unico Stato a non fornire avvocati ai detenuti nel braccio della morte per i loro appelli successivi alla condanna.</p>
      <p sl="en">Esistono quindi numerosi motivi per essere preoccupati del caso specifico in questione, citato nel titolo della risoluzione sulla pena di morte, in particolare il caso di Troy Davis. Ma desidero sollevare anche altri casi, in particolare ciò che sta accadendo attualmente con alcuni di coloro ancora detenuti a Guantanamo. Un caso specifico riguarda un cittadino britannico, Binyamin Mohamed, che è recluso in questo carcere da oltre sei mesi e probabilmente affronterà una corte militare in cui la pena di morte è il risultato più probabile.</p>
      <p sl="en">Questo Parlamento, e l’intera Unione europea, adottano una posizione molto ferma sulla pena capitale. Riteniamo che non sia qualcosa che una società civilizzata dovrebbe applicare, e che esistano moltissimi motivi per non infliggere le esecuzioni. Il caso di Troy Davis è, secondo me, assolutamente un classico esempio dei veri problemi dell’applicazione della pena capitale.</p>
      <p sl="en">Ancora una volta, oltre a quanto richiesto nella presente risoluzione, chiederei a ciascuno di noi, da individui responsabili, di intraprendere iniziative nel comunicare la nostra preoccupazione circa il caso in questione.</p>
    </intervention>
    <intervention id="4-283" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">autore . – Il Parlamento europeo ha adottato diversi regolamenti che sollecitano l’abolizione della pena di morte e delle esecuzioni o almeno una moratoria sulle esecuzioni nei paesi in cui esiste ancora la pena capitale.</p>
      <p sl="lt">Oggi noi, il Parlamento europeo, sosteniamo una persona che non abbiamo mai incontrato, Troy Davis, la cui esecuzione è prevista alla fine di questo mese. Potete immaginarvi nei suoi panni, avendo dovuto trascorrere 17 anni in attesa di essere discolpato o ucciso, mentre esistono chiare prove della sua innocenza, con sette testimoni che hanno deposto contro di lui che hanno poi ritrattato, e così via. Siamo a conoscenza di diversi casi in cui è stata dimostrata l’innocenza di una persona solo dopo la sua esecuzione. Esistono molti casi noti in cui le persone condannate a morte evitano l’esecuzione grazie alla scoperta di nuove prove che dimostrano che non hanno commesso il reato.</p>
      <p sl="lt">Pertanto, oggi chiediamo ancora una volta a tutti i paesi del mondo in cui viene ancora comminata la pena capitale di adottare immediatamente misure intese alla sua abolizione. Oggi stiamo chiarendo la nostra posizione contro la pena di morte, stando al fianco di una persona reale e chiedendo ai giudici competenti statunitensi di indagare nuovamente sul caso di Troy Davis ed emettere una sentenza più clemente della pena capitale.</p>
      <p sl="lt">Secondo me, sostenere una persona reale, cercare di proteggerla dalla sua esecuzione, anche se ha compiuto un errore enorme, è il miglior modo di rendere assolutamente chiara la nostra posizione sulla pena di morte.</p>
    </intervention>
    <intervention id="4-284" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">autore. − Signor Presidente, il primo dei diritti umani è l’inviolabilità della vita. La pena capitale è il più irrispettoso di tutti i casi di violazione della dignità, della civilizzazione e del progresso. Adesso, in questo preciso momento, mentre noi respiriamo e parliamo liberamente, un uomo, Troy Davis, è rinchiuso in una cella, contando i minuti che gli restano da vivere. E’ rimasto nel braccio della morte per più di 15 anni e ha sempre negato di aver commesso il reato del quale è stato accusato. Alcuni di coloro che hanno testimoniato contro di lui, hanno ritrattato o si sono contraddetti nelle loro deposizioni, che sono state ottenute sotto coercizione da parte della polizia. Non esistono prove chiare, obiettive e convincenti in questo caso. L’applicazione della pena di morte per Troy Davis da parte delle autorità dello Stato della Georgia è del tutto contraria alla moratoria sulla pena di morte adottata lo scorso dicembre dall’Assemblea generale delle Nazioni Unite.</p>
      <p sl="pt">Nonostante la moratoria non sia giuridicamente vincolante, è carica di enorme significato morale e politico. Spetta ora agli Stati che non vi si conformano riesaminare le loro politiche con l’intenzione di abolire la pena capitale e rispettare i diritti umani nella loro totalità. Lo Stato della Georgia ha adesso l’opportunità con questo caso di restituire ai valori più basilari della democrazia il significato che meritano. Il Commissario Louis Michel ha di recente ascoltato personalmente il Presidente del Sudan, Omar al-Bashir, affermare che non avrebbe consegnato coloro che sono stati accusati di crimini contro l’umanità al Tribunale penale internazionale, esattamente come non lo faranno gli Stati Uniti. L’esempio di questi ultimi in questi due ambiti è tremendo, e dobbiamo impiegare ogni mezzo a nostra disposizione per esercitare pressione sugli Stati Uniti al fine di dimostrare che non possiamo accettare questa posizione e il terribile esempio che viene dato al mondo in materia di diritti umani.</p>
      <p sl="pt">Pertanto, come chiede la risoluzione, è essenziale che la Presidenza dell’Unione europea e la delegazione della Commissione europea a Washington presentino rimostranze al fine di evitare che la sentenza di Troy Davis venga eseguita e affinché gli Stati Uniti rivedano effettivamente la loro posizione sulla pena di morte.</p>
    </intervention>
    <intervention id="4-285" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">a nome del gruppo PSE. – Signor Presidente, nel 2007 hanno avuto luogo nel mondo circa 1 252 esecuzioni, in 24 paesi. Il numero reale è stato senza dubbio più elevato. Di queste esecuzioni, l’88 per cento è stato eseguito in Cina, Iran, Arabia Saudita, Pakistan e Stati Uniti.</p>
      <p sl="pl">Ci sono due questioni che desidero sollevare nella discussione odierna. Innanzi tutto, sono in completo disaccordo con quanto affermato dall’onorevole collega Czarnecki, che la questione sia soggetta a differenze all’interno dell’Unione europea. Non è così. Vorrei ricordare all’onorevole Czarnecki la posizione ufficiale adottata dalla dottrina della Chiesa cattolica romana, che era anche il punto di vista personale di Papa Giovanni Paolo II, contrario alla pena capitale. Mi sembra che debba essere un’indicazione molto chiara per l’onorevole Czarnecki sulla posizione della maggioranza dei paesi dell’Unione europea sull’argomento.</p>
      <p sl="pl">La seconda questione è ovviamente la situazione attuale relativa a Troy Davis negli Stati Uniti, sul quale sta per essere eseguita la pena di morte. Dobbiamo fare tutto ciò che possiamo per sospendere l’esecuzione di questa condanna a morte e al fine di consentire che abbia luogo un nuovo processo, con un’eventuale sostituzione della pena in un ergastolo se trovato colpevole.</p>
    </intervention>
    <intervention id="4-286" speaker_id="39723" name="Dumitru OPREA" is_mep="True" mode="spoken" nationality="Romania" birth_date="10-10-1952" birth_place="Mănești" p_group="Non" m_state="RO">
      <p sl="ro">Oltre 40 paesi hanno abolito la pratica di pena di morte dal 1990 e, oggi, oltre 120 paesi hanno vietato per legge tale pena.</p>
      <p sl="ro">A livello europeo, in base alla Convenzione europea per i diritti dell’uomo, che contiene l’articolo 2 sul diritto alla vita e il protocollo 6, articolo 1, “Abolizione della pena di morte”, nessuno dovrà essere condannato alla pena capitale o giustiziato.</p>
      <p sl="ro">Sono state presente statistiche scioccanti a livello mondiale. Oltre 1 591 persone sono state giustiziate nel 2006; oltre 3 861 persone sono state condannate a morte in 55 paesi.</p>
      <p sl="ro">Credo che nessuno abbia il diritto di togliere la vita a un altro essere umano. Come si potrebbe prendere qualcosa che non ci appartiene? Secondo il mio ragionamento, non posso neanche concepire qualcosa del genere, in particolare dal momento che, nei paesi che fanno uso della pena di morte, il numero di reati gravi non è diminuito grazie ad essa.</p>
      <p sl="ro">Proponiamo che la pena di morte venga sostituita con la privazione della libertà.</p>
    </intervention>
    <intervention id="4-287" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">Signor Presidente, la nostra discussione deve certamente fare riferimento a un problema fondamentale, ossia il significato in termini generali, nonché l’aspetto morale, di simili sentenze del tribunale che condannano una persona a morte. Uno degli argomenti che ritengo sia molto importante in questa discussione è il dubbio sul fatto che una persona accusata in via del tutto definitiva possa essere riconosciuta colpevole dell’atto di cui è accusata. In qualsiasi altra situazione esiste sempre l’eventualità che la sentenza decada e che l’individuo ritorni alla vita normale. Nel caso della condanna a morte tale eventualità non esiste. In considerazione di ciò, oltre agli aspetti prettamente morali, per quanto siano di eccezionale importanza, deve anche essere preso in considerazione questo aspetto giuridico. Questo accade in particolare nel caso che stiamo discutendo, in cui esistono dubbi importanti relativi alle basi dell’accusa.</p>
    </intervention>
    <intervention id="4-288" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, tutti dovrebbero avere il diritto a un processo equo. In questo caso, in cui esistono molti dubbi sulla colpevolezza, e sette testimoni hanno ritirato le loro deposizioni, occorre che il caso venga riesaminato. Un altro aspetto, che coloro che hanno preso la parola prima di me hanno citato, è costituito dal problema dell’irreversibilità della pena di morte. Se vi sono dubbi, esistono tutte le ragioni di non infliggere una simile pena.</p>
    </intervention>
    <intervention id="4-289" speaker_id="24088" name="Maciej Marian GIERTYCH" is_mep="True" mode="spoken" nationality="Poland" birth_date="24-03-1936" birth_place="Warszawa" p_group="Independence/Democracy Group" m_state="PL">
      <p sl="en">Signor Presidente, vorrei cogliere l’opportunità offerta da questa discussione per chiedere una moratoria sulla pena di morte per gli esseri umani innocenti mai nati. E’ davvero giunto il momento che i paesi civilizzati cessino di praticare l’aborto.</p>
    </intervention>
    <intervention id="4-291" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. − Signor Presidente, l’Unione europea si oppone fermamente all’uso della pena di morte ed è attivamente impegnata per la sua abolizione nel mondo.</p>
      <p sl="en">Nei paesi che mantengono la pena capitale, l’Unione europea mira a una progressiva riduzione della sua applicazione, nonché all’istituzione di una moratoria al fine di eliminarla del tutto.</p>
      <p sl="en">Gli orientamenti per una politica dell’UE nei confronti dei paesi terzi in materia di pena di morte, adottati a giugno del 1998 e modificati nel 2008, definiscono un quadro d’azione per l’Unione europea. Essi comprendono le dichiarazioni o manovre diplomatiche di istanze internazionali e nei confronti dei paesi terzi, tra cui gli Stati Uniti d’America.</p>
      <p sl="en">Per quanto riguarda questi ultimi, l’Unione europea è profondamente preoccupata del ripristino delle esecuzioni dall’abolizione della moratoria di fatto sulla pena di morte di maggio.</p>
      <p sl="en">Abbiamo invitato ripetutamente il governo statunitense a reintrodurre una moratoria sulla pena di morte a livello federale e auspichiamo che gli Stati Uniti considerino l’abolizione per legge della pena di morte nel prossimo futuro.</p>
      <p sl="en">Prendiamo nota della proposta di risoluzione del Parlamento relativa al caso specifico di Troy Davis. Abbiamo informazioni dalla nostra delegazione a Washington che il governatore della Georgia non ha ancora firmato l’ordinanza di esecuzione e che sembra non avere fretta di farlo.</p>
      <p sl="en">La Commissione, oltre agli Stati membri dell’Unione europea e alla Presidenza, seguiranno certamente il caso molto da vicino.</p>
    </intervention>
    <intervention id="4-292" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà alla fine delle discussioni.</p>
    </intervention>
    <intervention id="4-295" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, in precedenza sono stata chiamata in causa dall’onorevole Matsakis e volevo rispondergli. Non voglio abusare della procedura “catch-the-eye” su una discussione diversa, ossia l’importante questione della pena di morte. Tuttavia, ritengo che l’onorevole abbia fatto riferimento al fatto che io non comprendo il sistema delle urgenze. Desidero solo dire, per informazione, che sono stata coinvolta in numerose urgenze, nonché che è il sistema meno trasparente e aperto di cui disponiamo.</p>
      <p sl="en">Ovviamente nel mio gruppo abbiamo discusso della questione, ma le urgenze vengono concordate solo il giovedì prima di Strasburgo e si tiene una riunione di un’ora il martedì precedente, in cui le urgenze vengono messe insieme velocemente.</p>
      <p sl="en">Ritengo che alcune di queste questioni non siano urgenti e che dovrebbero essere adeguatamente discusse in questo Parlamento al fine di mantenere la sua credibilità.</p>
    </intervention>
  </section>
  <section id="creitem23" title="12. Quorum (proseguimento)">
    <intervention id="4-296" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">All’inizio della seduta di questo pomeriggio ho quindi chiesto l’opinione di almeno un rappresentante per gruppo, poiché ho ricevuto una richiesta di verifica del numero legale in virtù dell’articolo 149 del nostro Regolamento. Tale richiesta era basata su una domanda scritta presentata da quaranta deputati. In effetti, per essere del tutto onesti, 39+1, poiché l’undicesimo nome dell’elenco è completamente illeggibile. Non posso dirvi, non possiamo dirvi, chi sia il quarantesimo firmatario dell’elenco.</p>
      <p sl="unknown">Dopo una discussione e dopo aver ricevuto il parere del presidente della commissione per gli affari costituzionali, mi sono assunto la responsabilità e ho interpretato l’articolo 149, paragrafo 4, del nostro Regolamento, che dichiara che i deputati che hanno chiesto la verifica del numero legale vengono inclusi nel numero dei presenti, anche se non sono più presenti in Aula.</p>
      <p sl="unknown">Desidero richiamare la vostra attenzione sulle parole “non più”. Non dice “non sono presenti”, ma “non sono più presenti”. Ciò implica che devono essere stati presenti in precedenza, e “in precedenza” certamente non si riferisce al fatto che erano presenti nei mesi precedenti, ma più chiaramente al momento in cui è stata formulata la richiesta di verifica del numero legale. Pertanto, ho precisato che prima delle votazioni avrei controllato se i quaranta firmatari fossero presenti, anche se ho avuto qualche problema nel dirvi chi fosse il quarantesimo.</p>
      <p sl="unknown">Secondo il personale, sono presenti cinque di loro. Detto ciò, se i quaranta deputati si alzano adesso in piedi e formulano una richiesta di verifica del numero legale lo farò. Ci sono quaranta deputati che si alzano in piedi e formulano una richiesta di verifica del numero legale?</p>
    </intervention>
    <intervention id="4-297" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, potreste verificare se i quaranta deputati sono presenti, poiché è molto difficile da dire?</p>
    </intervention>
    <intervention id="4-298" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Onorevole Gill, credo che, in particolare da questo pomeriggio, sto iniziando a imparare a memoria l’articolo 149. Lei si riferisce al paragrafo 5. E’ compito del Presidente della seduta, e solo suo, stabilire che il numero legale non è presente. Tuttavia, data l’importanza delle votazioni che stiamo per svolgere, in particolare nel caso di una persona condannata a morte, non mi presterò a questo giochetto. Se quaranta colleghi non si assumono la responsabilità di alzarsi in piedi, non verificherò il numero legale.</p>
      <p sl="unknown">Ci sono quaranta colleghi che si alzano in piedi? Non li vedo. Pertanto procederemo alla votazione.</p>
    </intervention>
  </section>
  <section id="creitem24" title="13. Turno di votazioni">
    <intervention id="4-294" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem25" title="13.1. Presunta esistenza di fosse comuni nella parte del Kashmir sotto amministrazione indiana (votazione)"/>
  <section id="creitem26" title="13.2. Situazione in Bangladesh (votazione)">
    <intervention id="4-302" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Signor Presidente, solo una piccola cosa: che sostituiamo “per il 21 dicembre 2008” con “per la terza settimana di dicembre 2008”. Questa sarebbe quindi la data esatta. E’ una piccola modifica, ma dovremmo attenerci ai fatti.</p>
    </intervention>
  </section>
  <section id="creitem27" title="13.3. Pena di morte, in particolare il caso di Troy Davis (votazione)">
    <intervention id="4-305" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem28" title="14. Maggiore attenzione alla partecipazione attiva dei giovani alle politiche dell’Unione europea (dichiarazione scritta): vedasi processo verbale"/>
  <section id="creitem29" title="15. Cooperazione d’emergenza per il ritrovamento di bambini smarriti (dichiarazione scritta): vedasi processo verbale"/>
  <section id="creitem30" title="16. Comunicazione di posizioni comuni del Consiglio: vedasi processo verbale"/>
  <section id="creitem31" title="17. Correzioni e intenzioni di voto: vedasi processo verbale"/>
  <section id="creitem32" title="18. Decisioni concernenti taluni documenti: vedasi processo verbale"/>
  <section id="creitem33" title="19. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem34" title="20. Trasmissione dei testi approvati nel corso della presente seduta: vedasi processo verbale"/>
  <section id="creitem35" title="21. Calendario delle prossime sedute: vedasi processo verbale"/>
  <section id="creitem36" title="22. Interruzione della sessione">
    <intervention id="4-315" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 16.45)"/>
    </intervention>
  </section>
</text>
