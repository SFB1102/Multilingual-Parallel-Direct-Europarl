<?xml version='1.0' encoding='utf-8'?>
<text id="20071115.IT" lang="it" date="2007-11-15" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Verso una risposta dell'UE alle situazioni di fragilità">
    <intervention id="4-006" speaker_id="4453" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione su “Verso una risposta dell’UE alle situazioni di fragilità: l’intervento in circostanze difficili per lo sviluppo sostenibile, la stabilità e la pace”.</p>
    </intervention>
    <intervention id="4-007" speaker_id="photo_generic" name="Vladimír Špidla" is_mep="True" mode="spoken">
      <p sl="fr">membro della Commissione . − Signora Presidente, onorevoli parlamentari, dal luglio 2007 la Commissione e la Presidenza portoghese dell’Unione europea collaborano strettamente per varare il processo di elaborazione di una risposta dell’UE più strategica ed efficace a situazioni di fragilità in paesi partner .</p>
      <p sl="fr">Tale processo dovrebbe essere portato avanti dalle future Presidenze. L’obiettivo non è quello di etichettare o classificare dei paesi, bensì quello di adattare a situazioni specifiche gli strumenti e le risposte di cui dispongono. In simili situazioni di fragilità, la riduzione della povertà risulta fortemente ostacolata. Le capacità istituzionali sono molto limitate e gli Stati non sono in grado di assumere funzioni di governo, prostrati dalle conseguenze di catastrofi naturali,da violenti conflitti o dalla mancanza di volontà politica da parte del governo di perseguire gli obiettivi di sviluppo. In casi estremi, queste situazioni possono avere ripercussioni al di là dei confini nazionali, con effetti sulla stabilità regionale, o addirittura sulla sicurezza mondiale.</p>
      <p sl="fr">L’idea di fragilità non è nuova, benché il dibattito internazionale sia relativamente recente. Donatori, paesi partner e società civile sono da tempo consapevoli della necessità di interventi di maggiore efficacia in situazioni particolarmente sfavorevoli, al fine di realizzare gli obiettivi di sviluppo sostenibile.</p>
      <p sl="fr">Ogni situazione è complessa e diversa e richiede una risposta adeguata, dove entrino in gioco le azioni diplomatiche, gli aiuti umanitari, la cooperazione allo sviluppo, nonché interventi in materia di sicurezza e gestione delle crisi.</p>
      <p sl="fr">L’efficacia della risposta dell’Unione europea richiede certamente un impegno nel lungo termine, ma anche la definizione di obiettivi chiari nel prendere iniziative in un paese fragile. I principi guida dovrebbero continuare ad essere lo sviluppo della capacità e la sicurezza,nella prospettiva di uno sviluppo sostenibile e della riduzione della povertà.</p>
      <p sl="fr">Tuttavia, bisognerebbe evitare che il sostegno a situazioni di fragilità avvenga a discapito dei paesi più efficienti. L’impegno per il rafforzamento degli aiuti torna dunque in primo piano. La Commissione europea ha presentato una comunicazione che propone un approccio pragmatico affinché l’Unione europea si impegni con maggiore efficacia nei contesti difficili ai fini dello sviluppo sostenibile, della stabilità e della pace.</p>
      <p sl="fr">La comunicazione è stata inviata a tutte le Istituzioni dell’Unione europea e in occasione del Consiglio “Affari generali”, il 19 e 20 novembre, si adotteranno le conclusioni sull’argomento. La Commissione sarà invitata a elaborare un piano di lavoro specifico per attuare le raccomandazioni e gli interventi prioritari presentati nella comunicazione, che mira ad affrontare situazioni di fragilità con maggiore efficacia sostenendo le iniziative dei paesi partner intese a creare o a ripristinare le condizioni necessarie per il loro sviluppo sostenibile.</p>
      <p sl="fr">Il 2008 sarà dedicato alla definizione dell’approccio strategico dell’Unione europea alle situazioni di fragilità, un processo che richiede la partecipazione attiva di tutte le Istituzioni dell’Unione europea e di tutti coloro che lavorano per lo sviluppo nell’UE e nei paesi partner .</p>
      <p sl="fr">Il contributo del Parlamento europeo a questa attività è di grande interesse per la Commissione, che lo invita a partecipare attivamente al dibattito, che dovrebbe rendere possibile la definizione di una strategia generale di risposta a situazioni di fragilità, contribuendo così a creare condizioni idonee per lo sviluppo sostenibile, la stabilità, la pace e la governance democratica.</p>
    </intervention>
    <intervention id="4-008" speaker_id="4556" name="Nirj Deva" is_mep="True" mode="spoken">
      <p sl="en">a nome del gruppo PPE-DE .– Signora Presidente, è sempre molto utile poter discutere di questioni così importanti di fronte a un’Aula palpitante di colleghi impazienti di ascoltare quello che il Parlamento ha da dire su questa materia così importante. Inoltre, sono veramente grato al Commissario per aver delineato i principi fondamentali e le sue opinioni su come intendiamo affrontare questo problema.</p>
      <p sl="en">La fragilità è una condizione che ha molte cause diverse.La prima naturalmente è il processo di decolonizzazione, quando le potenze coloniali hanno tracciato delle righe arbitrarie sulla carte geografiche, senza tenere conto della stabilità interna della società civile e dividendo i paesi in due, tre o quattro, a prescindere dalle tribù o dalle fazioni religiose, e così via. Tutto questo ha indotto una certa instabilità.</p>
      <p sl="en">Poi esiste una forma di instabilità naturale, che ora affligge le nazioni più fragili: paesi soggetti a inondazioni, piccole isole con un’economia basata su un unico prodotto, paesi che non sono geograficamente in grado di sostenersi perché Dio li ha dotati di pochissimi attributi, nonché paesi afflitti dalla desertificazione, un fenomeno che comincia a provocare migrazioni di massa.</p>
      <p sl="en">Nel mondo esistono 26 cosiddetti Stati fragili, e i popoli più vulnerabili nel mondo subiscono conseguenze catastrofiche, in alcuni casi non per colpa loro, ma qualche volta a causa della scarsa governabilità, o a causa di conflitti interni, o di guerre civili, e talvolta a causa di dittatori colpevoli di genocidi, come avveniva non molto tempo fa in Sierra Leone e Liberia.</p>
      <p sl="en">Ora, è possibile che uno Stato fragile si trasformi in un paese sostenibile, come sta accadendo davanti ai nostri occhi in Sierra Leone. Ma questo richiede degli sforzi, richiede impegno, un impegno di lungo termine, come ha affermato il Commissario, per la crescita economica del paese. Occorre un impegno per la costruzione della nazione, un’espressione che utilizzo a ragion veduta in quest’Aula, perché il mio paese, il Regno Unito, così come Francia e Spagna e altri paesi europei, conoscono da tempo il concetto di costruzione della nazione. Ma è qualcosa di completamente sconosciuto per altre superpotenze emergenti che, per dirla in tutta franchezza, non hanno assolutamente idea di che cosa sia la costruzione di una nazione.</p>
      <p sl="en">Dobbiamo essere capaci di collegarci al corpus di conoscenze storiche riposto nella consapevolezza delle nazioni europee, per assistere altri paesi che si stanno affermando in tutto il mondo nel processo di costruzione della nazione. Se l’avessimo fatto, e se il Primo Ministro Blair l’avesse fatto, penso che la situazione in Iraq, ad esempio, ora sarebbe completamente diversa.</p>
      <p sl="en">L’Iraq è uno Stato fragile? Sì, lo è, perché è instabile; la governance non è salda ed esistono problemi di sicurezza. Altri paesi africani sono molto fragili – Sudan, Somalia, piccole isole – e come ho già detto per tutti questi paesi occorre attingere a un insieme di conoscenze di cui disponiamo già e per questo sono veramente lieto di aprire la discussione questa mattina.</p>
    </intervention>
    <intervention id="4-009" speaker_id="4453" is_mep="True" mode="spoken" role="Presidente">
      <p sl="unknown">Grazie molte, onorevole Deva. Temo che abbia dimenticato un fattore di instabilità. Quando si arriva in questi paesi l’instabilità ricomincia.</p>
    </intervention>
    <intervention id="4-010" speaker_id="28282" name="Alain Hutchinson" is_mep="True" mode="spoken">
      <p sl="fr">a nome del gruppo PSE . – Signora Presidente, Commissario Špidla, onorevoli colleghi, prima di tutto vorrei esprimere il mio apprezzamento per la comunicazione che – come diceva il Commissario – è effettivamente venata di reale pragmatismo da parte della Commissione e oggi ci consente di discutere un problema che preoccupa non solo i cittadini dei paesi partner dell’UE nel sud del mondo, ma anche i nostri concittadini che spesso, e legittimamente, si chiedono quanto sia efficace l’aiuto allo sviluppo fornito dall’Unione europea.</p>
      <p sl="fr">In questo caso particolare, il messaggio essenziale della nostra risoluzione si può riassumere in una frase e dovrebbe essere sostenuto da tutti, al di là delle divisioni politiche. Si tratta di istituire un sistema di cooperazione semplificato, che consenta alla Commissione e agli Stati membri di fornire più rapidamente di quanto non riescano a fare oggi gli aiuti promessi ai paesi partner alle prese con crisi di particolare gravità – e non mi soffermerò sull’argomento, perché l’onorevole Deva ne ha già parlato lungamente. In mancanza di questi aiuti, per le popolazioni di questi paesi le possibilità di sopravvivenza diminuiscono di giorno in giorno. Una volta che gli aiuti sono stati approvati, cosa che di per sé non è un’impresa facile, la complessità e la lunghezza delle procedure attuali per la consegna degli aiuti europei possono determinare situazioni ancora più drammatiche e dannose per le popolazioni beneficiarie.</p>
      <p sl="fr">Prendiamo ad esempio il Burundi, un piccolo paese dove ho presieduto la missione parlamentare di osservazione alle ultime elezioni, due anni fa, e dove avrò il piacere di ritornare tra qualche giorno. L’Unione europea ha svolto un lavoro di notevole importanza in quel paese, sostenendo il processo di democratizzazione elettorale e istituzionale dopo un conflitto sanguinoso durato più di dieci anni. Una volta al potere, le nuove istituzioni elette democraticamente si sono subito confrontate con la realtà e le esigenze della popolazione, in termini di sanità, istruzione e agricoltura, che rappresentavano aree prioritarie di intervento.</p>
      <p sl="fr">In questi settori i progetti non mancano, ma per la loro attuazione l’aiuto europeo è sicuramente decisivo. Non solo per rispondere alle necessità urgenti della popolazione, ma anche per consentire alle autorità pubbliche, ancora fragili, di avviare un processo di ricostruzione senza il quale esiste il forte rischio che il paese piombi nuovamente nel caos. Dopo due anni, signor Commissario, l’aiuto di bilancio annunciato dall’UE non è ancora arrivato.</p>
      <p sl="fr">Quel che è vero per la regione dei Grandi Laghi è vero anche per altre regioni del mondo. Per questo motivo, signora Presidente, purché siano chiaramente definite le condizioni che sono tenuti a rispettare per pretenderlo, tutti i paesi del mondo con cui l’Unione europea coopera e che stanno vivendo una grave situazione di fragilità dovrebbero potersi basare su un sistema di eccezioni che garantisca un intervento rapido ed efficace.</p>
    </intervention>
    <intervention id="4-011" speaker_id="28372" name="Ryszard Czarnecki" is_mep="True" mode="spoken">
      <p sl="pl">a nome del gruppo UEN. – Signora Presidente, sono lieto di poter intervenire dopo aver ascoltato esperti e specialisti di primo pianoche hanno passato degli anni a discutere di questo problema, tra i quali includo anche lei, signora Presidente.</p>
      <p sl="pl">Vorrei richiamare l’attenzione sul problema del numero crescente di Stati riconosciuti come instabili. In sei anni, il loro numero è quasi raddoppiato, passando da 14 a 26, quindi si tratta di un problema reale, di una sfida crescente per l’Unione europea.</p>
      <p sl="pl">Tengo a sottolineare che oltre la metà di questi Stati instabili si trova nell’Africa subsahariana, per cui è evidente che occorre dedicare un’attenzione particolare a quella regione dell’Africa e del mondo.</p>
      <p sl="pl">Inoltre, ritengo che si debba sottolineare con forza l’esigenza di promuovere l’autorità dei governi in questi paesi. L’Unione africana ha ragione quando rileva che il problema della ricostruzione è anche una questione politica, più che una questione tecnica. Alla luce di questa considerazione, i meccanismi della democrazia e della trasparenza sono aspetti fondamentali.</p>
      <p sl="pl">Sono totalmente d’accordo con l’onorevole Hutchinson, che ha parlato prima di me, sull’esigenza di semplificare le procedure affinché il nostro aiuto sia più rapido e più reale.</p>
    </intervention>
    <intervention id="4-012" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE .– Signora Presidente, anch’io apprezzo veramente molto il fatto di trattare questo argomento in quest’Aula, perché benché sia vero che non esiste una definizione legislativa completa di uno Stato in condizioni di fragilità, esistono molti casi che empiricamente rientrano in questa categoria. Ad esempio, questo pomeriggio si discuterà, tra l’altro, del caso della Somalia.</p>
      <p sl="es">Questa risoluzione ci consente dunque di affrontare alcuni dei problemi più gravi presenti in simili contesti – ad esempio, il fatto che la fragilità spesso dipende da una situazione di estrema povertà che tende ad essere accompagnata dal collasso istituzionale e dall’insicurezza a tutti i livelli.</p>
      <p sl="es">Inoltre, è fondamentale anche partire dal principio che questi Stati rappresentano una sfida in termini di sviluppo, e questo significa che occorre definire urgentemente un’agenda coerente basata sul principio umanitario di non fare danni; il principio fondamentale, e un’importante lezione da trarre dalle recenti vicende relative all’atteggiamento dell’organizzazione francese “l’Arca di Zoé”, in Ciad.</p>
      <p sl="es">Gli interventi esterni, in particolare gli interventi europei, in simili contesti si devono basare sull’attuazione di programmi sul campo, flessibili e adattabili a esigenze mutevoli e basati su una strategia pianificata a breve, medio e lungo termine. Troppo spesso ci fermiamo a misure necessarie nel breve termine, ma che fondamentalmente perdono di vista le conseguenze nel medio e lungo termine.</p>
      <p sl="es">Infine, devo sottolineare l’importanza di istituire un duplice meccanismo di responsabilità, in particolare prevedendo l’obbligo dei paesi beneficiari di rendere conto a coloro che hanno fornito risorse, fondi e donazioni, ma anche alle rispettive popolazioni, che sono tenuti a proteggere e di cui devono garantire la sopravvivenza. Anche i donatori dovrebbero garantire la loro disponibilità a rendere conto a queste popolazioni.</p>
    </intervention>
    <intervention id="4-013" speaker_id="31123" name="Pedro Guerreiro" is_mep="True" mode="spoken">
      <p sl="pt">a nome del gruppo GUE/NGL. – Signora Presidente, senza dubbio è urgente fornire aiuti umanitari maggiori e migliori in un mondo sempre più iniquo e ingiusto, dove la ricchezza si concentra nelle mani di pochi a spese dello sfruttamento e della miseria di milioni di persone. Senza dubbio,una maggiore e migliore cooperazione allo sviluppo è necessaria con urgenza in un mondo che si trova ad affrontare una nuova corsa agli armamenti e la crescente militarizzazione delle relazioni internazionali, guidata dagli Stati Uniti e dai loro alleati. Proprio per questo motivo siamo seriamente preoccupati per i tentativi di condizionare l’aiuto allo sviluppo a strategie di sicurezza intese nella pratica a perseguire obiettivi più o meno nascosti di interferenza, sfruttamento di risorse e neocolonialismo.</p>
      <p sl="pt">Un’analisi della situazione internazionale non deve trascurare, né sottovalutare le cause esterne che fomentano e aggravano le contraddizioni che così spesso sono alla radice dei problemi. Basta guardare la lista molto soggettiva di quelli che la Banca mondiale considera Stati fragili. Quanti casi di interferenza e aggressione esterna rispecchia?</p>
      <p sl="pt">Abbiamo veramente bisogno di un’agenda per la cooperazione e lo sviluppo che risponda alle esigenze fondamentali di milioni di esseri umani, basata sul rispetto della sovranità e dell’indipendenza nazionali nonché su soluzioni pacifiche ai conflitti internazionali – un’agenda che incoraggi la smilitarizzazione delle relazioni internazionali, che promuova relazioni economiche eque e paritarie e la cancellazione del debito estero pagato tempo fa, un’agenda che superi le politiche che sono causa di profonde ingiustizie e ineguaglianze, al fine di costruire un mondo più giusto, più pacifico, più umano e di maggiore solidarietà.</p>
    </intervention>
    <intervention id="4-014" speaker_id="28306" name="Ana Maria Gomes" is_mep="True" mode="spoken">
      <p sl="pt">a nome del gruppo PSE. – Negli Stati fragili, il legame tra governance , sviluppo e sicurezza è fondamentale. L’UE deve definire le priorità strategiche per le relazioni con questi Stati, basandosi sul principio generale della sicurezza delle popolazioni.</p>
      <p sl="pt">Non basta sostenere le istituzioni governative: è essenziale promuovere il rafforzamento del controllo parlamentare, e sostenere mass media liberi e pluralisti, l’indipendenza del sistema giudiziario e la responsabilizzazione della società civile, dando la priorità alle donne, ai gruppi vulnerabili e alle minoranze. Tutto questo richiede impegno da parte dell’UE.</p>
      <p sl="pt">Oggi la Somalia illustra tragicamente l’indifferenza dell’Europa. Le cause della fragilità che scatenano violenti conflitti, aggravando l’incapacità dello Stato – quali cattivagovernance , estrema povertà o violazione dei diritti umani– devono essere discusse in un dialogo bilaterale, e spesso il Consiglio, la Commissione e gli Stati membri non lo fanno. Occorre tenere conto delle cause della fragilità nella definizione delle strategie e nella globalizzazione degli strumenti finanziari dell’UE. L’aiuto allo sviluppo dev’essere mirato allepopolazioni e il sostegno finanziario diretto ai governi si dovrebbe prendere in considerazione solo quando esistono provedel loro impegno a risolvere i conflitti, a costruire uno Stato di diritto democratico e a migliorare la governance e la sicurezza delle popolazioni.</p>
      <p sl="pt">Infine, e purtroppo si tratta di un aspetto trascurato dalla comunicazione della Commissione e dalla risoluzione sulla quale voteremo, l’UE deve investire di più, oltre che in programmi di DDR (disarmo, smobilitazione e reinserimento) e SSR, nel controllo dei trasferimenti internazionali di armi leggere, che alimentano i conflitti armati che perpetuano la fragilità di molti Stati.</p>
    </intervention>
    <intervention id="4-015" speaker_id="photo_generic" name="Vladimír Špidla" is_mep="True" mode="spoken">
      <p sl="cs">membro della Commissione .− Onorevoli parlamentari, vi ringrazio per la discussione breve, ma molto completa. Consentitemi di riassumerla come segue: in sostanza ha rispecchiato il sostegno del Parlamento per la posizione, il concetto, l’idea generale della Commissione. Naturalmente, nel corso della discussione sono emersi alcuni aspetti che si potranno discutere in occasioni future. Ad esempio, la questione dei trasferimenti di armi leggere e molti altri spunti che, a mio parere, arricchiscono in misura significativa il concetto generale.</p>
    </intervention>
    <intervention id="4-016" speaker_id="4453" is_mep="True" mode="spoken" role="Presidente">
      <p sl="unknown">Comunico di aver ricevuto una proposta di risoluzione a norma dell’articolo 103, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì alle 12.00.</p>
    </intervention>
  </section>
  <section id="creitem3" title="3. Inventario della realtà sociale (discussione)">
    <intervention id="4-018" speaker_id="4453" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Elizabeth Lynne, a nome della commissione per l'occupazione e gli affari sociali, sull’inventario della realtà sociale (2007/2104(INI)) (A6-0400/2007)).</p>
    </intervention>
    <intervention id="4-019" speaker_id="4541" name="Elizabeth Lynne" is_mep="True" mode="spoken" role="relatore">
      <p sl="en">Signora Presidente, desidero innanzi tutto ringraziare i relatori ombra. Il fatto che una relazione di questa portata non abbia ricevuto emendamenti in plenaria dimostra che si tratta veramente di una relazione della commissione per l’occupazione e gli affari sociali di cui possiamo tutti essere fieri. Inoltre, desidero ringraziare la Commissione per la stretta collaborazione e la Presidenza portoghese per aver fatto della politica sociale una priorità del suo semestre di Presidenza.</p>
      <p sl="en">L’Europa è di fronte a una sfida enorme. Una sfida in termini di equità, di potenziale perduto, di incapacità di vivere una vita indipendente dalla carità altrui, una vita libera dalla discriminazione, dalla povertà e dall’esclusione sociale.</p>
      <p sl="en">Il nostro obiettivo è chiaro: vogliamo ampliare le opportunità, affinché nessuno rimanga indietro, a prescindere dal contesto sociale e dalle circostanze. La visione dell’Europa dev’essere di libertà e opportunità per tutti, di maggiori opportunità e incentivi al lavoro, rafforzando nel contempo la rete di sicurezza per chi non è più in grado di lavorare.</p>
      <p sl="en">I dati del 2007 sono agghiaccianti: 72 milioni di cittadini europei continuano a vivere in povertà e l’8 % della popolazione dell’Unione europea è interessata dal problema della povertà lavorativa. Si tratta di dati veramente scioccanti. Ma che cosa significano effettivamente? Significano che un cittadino su sei ora vive al di sotto della soglia di povertà – uno su sei! Molti non crederebbero che possa essere possibile nel 2007. Cinquant’anni dopo il Trattato di Roma, cinquant’anni di crescita economica, il 10% dei cittadini appartiene a nuclei famigliari dove nessuno ha un lavoro! In ogni caso, la povertà resta uno dei principali problemi sociali in Europa, e la riduzione dell’esclusione sociale dev’essere al centro delle nostre politiche.</p>
      <p sl="en">In alcune aree stiamo ottenendo risultati positivi, ma dobbiamo essere sinceri: nella maggior parte è il contrario. Il divario tra ricchi e poveri in molti Stati membri dell’UE è in aumento. L’eliminazione della povertà legata al reddito deve restare una priorità per gli Stati membri, ma per una persona su sei che vive in una situazione di povertà finanziaria ce ne sono molte di più che sono escluse dalla società per altri motivi. Dobbiamo prendere atto che per molte famiglie – persino per molti individui – i problemi sono più complicati del semplice reddito basso. Le barriere alle opportunità sono complesse. Più di qualsiasi altra misura, è vitale l’intervento anticipato. Ovviamente, prevenire è meglio che curare.</p>
      <p sl="en">Nel Regno Unito, sappiamo che la figlia di una madre minorenne ha tre volte più possibilità di diventare lei stessa una madre minorenne; sappiamo che i figli di un padre carcerato sono oltre quattro volte più a rischio di venire condannati per un reato rispetto agli altri. Tuttavia, in molte aree non c’è bisogno di reinventare la ruota. Basta guardare in che modo altri paesi dell’UE affrontano questi problemi e imparare da loro. Occorre condividere con maggiore efficacia le migliori prassi. La Finlandia, ad esempio, ha introdotto un approccio sostenibile olistico che si è dimostrato incredibilmente efficace nel ridurre il numero di persone senza una casa. La Danimarca, nel frattempo, sta mettendo in atto nuove politiche per migliorare la qualità della vita dei senzatetto di lungo periodo, invece di porsi solo l’obiettivo di integrare questi individui nella società tradizionale. In Belgio, persone che hanno provato l’esperienza della povertà collaborano con gli assistenti sociali per aiutarli a capire meglio le esigenze dei poveri.</p>
      <p sl="en">La povertà non è sempre causata dalla disoccupazione: anche la povertà lavorativa è un problema. Per questo motivo auspico uno scambio di migliori prassi per la fissazione di un salario minimo dignitoso in tutti gli Stati membri. Almeno cinque Stati membri dell’UE non lo prevedono neppure. Allo stesso modo, dobbiamo spingere tutti gli Stati membri a garantire un reddito minimo di sussistenza per tutti.</p>
      <p sl="en">Gli Stati membri devono impegnarsi maggiormente anche per impedire lo sfruttamento dei lavoratori vulnerabili; per assicurarsi che i disabili e gli anziani abbiano accesso all’occupazione; per impedire il contrabbando; per salvaguardare i diritti dei richiedenti asilo; per garantire parità di accesso per tutti all’assistenza sanitaria e ai servizi sociali; per destigmatizzare le persone con problemi di salute mentale e promuovere un approccio più costruttivo alla droga e all’alcol.</p>
      <p sl="en">Sono solo alcuni dei problemi trattati nella relazione. La visione dell’Europa dev’essere di libertà e opportunità per tutti. Per questo è così importante considerare l’istituzione di meccanismi a livello europeo, affinché lo scambio di migliori prassi divenga una realtà.</p>
    </intervention>
    <intervention id="4-020" speaker_id="photo_generic" name="Vladimír Špidla" is_mep="True" mode="spoken">
      <p sl="cs">membro della Commissione .− Signora Presidente, onorevoli parlamentari, innanzi tutto desidero congratularmi con la relatrice, l’onorevole Lynne, per la sua relazione molto interessante ed esauriente. Sono lieto di vedere che il Parlamento europeo ha deciso di affrontare la gamma piuttosto ampia di problemi sociali trattati da questa relazione, problemi che devono essere risolti urgentemente. Questa relazione rappresenta un contributo significativo verso un inventario della realtà sociale su base continuativa.</p>
      <p sl="cs">Questo documento giunge in un momento in cui la Commissione e gli Stati membri stanno valutando la possibilità di rafforzare la dimensione sociale della strategia di Lisbona. Dobbiamo rispondere ai timori dei nostri cittadini e ci rendiamo conto che la giustizia sociale è uno dei problemi più sentiti. Dai sondaggi dell’opinione pubblica emerge che l’Unione europea dovrebbe svolgere un ruolo di primo piano nel promuovere una società più integrata e coesa.</p>
      <p sl="cs">Come ha affermato il Presidente Barroso durante un dibattito sulla globalizzazione ieri mattina, l’Unione europea ha compiuto notevoli progressi nella realizzazione degli obiettivi di Lisbona. Si stanno creando nuovi posti di lavoro: solo l’anno scorso i nuovi posti di lavoro sono stati 3,5 milioni. Il tasso di disoccupazione è sceso al 7% circa. Benché sia ancora troppo elevato, è comunque il più basso degli ultimi dieci anni. La crescita economica è stata soddisfacente, nonostante la recente instabilità finanziaria.</p>
      <p sl="cs">Tuttavia, non c’è spazio per l’autocompiacimento. L’attuazione della strategia di Lisbona non è stata equilibrata e non tutti i suoi obiettivi sono stati raggiunti. In effetti, 12 milioni di cittadini sono ancora disoccupati, e spesso si tratta di giovani o di disoccupati di lunga durata, con scarse prospettive di crescita professionale o di avanzamento sociale; l’8% della forza lavoro europea è colpita da povertà lavorativa; 78 milioni di cittadini europei sono poveri e uno su cinque nell’Unione europea vive in condizioni di qualità inferiore.</p>
      <p sl="cs">In breve, occorre fare di più per rispondere ai nostri obiettivi sociali comuni. Ora che si cominciano a evidenziare i risultati positivi della strategia dell’Unione europea per la crescita e l’occupazione, è il momento giusto per cominciare a perseguire gli obiettivi sociali.</p>
      <p sl="cs">Apprezzo il riferimento contenuto nella relazione alla necessaria volontà e determinazione politica per affrontare le questioni della povertà e dell’esclusione. Anch’io ritengo che sia urgente risolvere il problema della povertà infantile, combattere la discriminazione e promuovere la diversità. Naturalmente, significa monitorare il recepimento della normativa pertinente nella legislazione nazionale e, ove necessario, istituire procedimenti contro gli Stati membri scoperti ad agire in violazione della legislazione dell’Unione europea.</p>
      <p sl="cs">La relazione prende in esame anche le barriere che impediscono la partecipazione nella società e l’integrazione nel mercato del lavoro. Concordo che occorre combinare misure di sostegno con adeguate reti di sicurezza, onde garantire che nessuno rimanga escluso.</p>
      <p sl="cs">Questo atteggiamento è rispecchiato nella recente comunicazione della Commissione sull’inclusione attiva, che definisce tre elementi chiave di un approccio strategico equilibrato all’inclusione attiva:</p>
      <p sl="cs">accesso a mercati del lavoro integrati;</p>
      <p sl="cs">migliore accesso ai servizi;</p>
      <p sl="cs">adeguato sostegno al reddito.</p>
      <p sl="cs">La comunicazione inoltre dà il via alla seconda fase di consultazioni con le parti sociali su questi problemi, nell’intento di accelerare la cooperazione dell’Unione europea in materia di inclusione attiva.</p>
      <p sl="cs">A seguito delle consultazioni, la Commissione intende formulare una raccomandazione sui principi comuni dell’inclusione attiva, prevista per la seconda metà del 2008. In un’ulteriore comunicazione da adottare nelle prossime settimane, la Commissione presenterà inoltre nuove misure a sostegno dell’inclusione attiva dei disabili.</p>
      <p sl="cs">La Commissione è grata al Parlamento europeo per il suo impegno costante nella lotta alla discriminazione. Come affermato nel programma legislativo e di lavoro della Commissione per il 2008, la Commissione intende presentare delle proposte per risolvere il problema delle lacune esistenti nella protezione ai sensi dell’articolo 13 del Trattato. Le proposte, che dovrebbero essere adottate entro la prossima estate, si baseranno sul dialogo a lungo termine con il Parlamento europeo, sull’esperienza del 2007 quale “Anno europeo delle pari opportunità per tutti” e su ampie consultazioni pubbliche.</p>
      <p sl="cs">L’Unione europea ha compiuto progressi significativi verso la parità di genere, e il Parlamento europeo si è dimostrato un partner importante in questo processo. Tuttavia, occorre continuare a rafforzare la parità di genere anche in futuro. Si tratta di un diritto fondamentale, nonché di una condizione vitale per raggiungere gli obiettivi dell’Europa in materia di crescita, occupazione e coesione sociale. Accolgo dunque con particolare favore il riferimento della relazione alla parità di genere.</p>
      <p sl="cs">Dal Trattato di Amsterdam, l’Unione ha fatto dei progressi in tutti i settori della parità di genere e dal 2003 nell’area delle pari opportunità per i disabili. Detto questo, c’è ancora molto lavoro da fare in entrambi i campi. Il fatto che persistano molteplici discriminazioni è un ottimo motivo per continuare a promuovere le pari opportunità in tutti i campi. Questo argomento sarà trattato nella comunicazione della Commissione da adottare nel 2008, che si baserà sugli insegnamenti tratti dall’Anno europeo delle pari opportunità per tutti.</p>
      <p sl="cs">Onorevoli parlamentari, i cambiamenti nella situazione sociale dell’UE seguono naturalmente l’evoluzione della nostra società e gli sviluppi nel concetto globale nel suo complesso. Ciononostante, sono convinto che il concetto fondamentale, ossia trovare un equilibrio tra gli aspetti di tipo economico, sociale ed ecologico, sia tuttora valido. Quindi, spetta a noi continuare a cercare nuovi approcci che ci consentano di superare i problemi che ancora sussistono.</p>
    </intervention>
    <intervention id="4-021" speaker_id="28178" name="Miroslav Mikolášik" is_mep="True" mode="spoken">
      <p sl="sk">relatore per parere della commissione per l’ambiente, la sanità pubblica e la sicurezza alimentare .– Benché sia necessario monitorare la situazione sociale e le politiche sociali negli Stati membri al fine di individuare i problemi e le sfide per l’Unione, le misure che prendiamo per affrontarli sono anche più importanti.</p>
      <p sl="sk">Per quanto concerne la sanità pubblica, dovremmo concentrarci sui problemi dei cittadini europei nel campo dell’assistenza sanitaria. Tenendo conto delle tendenze demografiche e dell’aumento dell’aspettativa di vita, occorre formulare delle strategie di sanità pubblica intese a migliorare la nostra qualità di vita, e in particolare a prevenire malattie e a combatterle con efficacia. Nel contempo, queste strategie dovrebbero tener conto dell’esigenza di un’assistenza sanitaria di alta qualità, accessibile e affidabile per i cittadini di tutti i segmenti della società, a prescindere dallo stato sociale, dall’età o dal paese di residenza.</p>
      <p sl="sk">Bisognerebbe prestare un’attenzione particolare ai gruppi più svantaggiati, quali i disabili fisici o mentali, gli anziani e i bambini. Alla luce dei crescenti costi dell’assistenza sanitaria, gli Stati membri dovrebbero adottare misure efficaci, quali campagne informative mirate, l’uso di farmaci generici, l’uso di nuove tecnologie, misure di mutua assistenza a livello locale o maggiore solidarietà tra generazioni e nelle famiglie. Inoltre, e in collaborazione con la Commissione, gli Stati membri dovrebbero formulare politiche ad hoc e sostenere iniziative per la lotta al tabagismo, all’alcolismo e all’obesità, contribuendo così a migliorare la qualità di vita dei nostri concittadini.</p>
      <p sl="sk">Ultimo, ma non per questo meno importante, dovremmo concentrarci sull’attuazione efficace della legislazione esistente in materia di sanità pubblica. Gli Stati membri e la Commissione dovrebbero garantire l’applicazione della legislazione comunitaria sulla qualità dell’acqua, dell’aria e del suolo e sull’inquinamento acustico, nonché l’applicazione delle normative sui prodotti chimici, ivi compresi quelli coperti dal sistema REACH.</p>
    </intervention>
    <intervention id="4-022" speaker_id="4466" name="Ilda Figueiredo" is_mep="True" mode="spoken">
      <p sl="pt">relatore per parere della commissione per i diritti della donna e l’uguaglianza di genere. – Nel suo parere, la commissione per i diritti della donna e l’uguaglianza di genere sottolinea che la povertà e l’esclusione sociale hanno un carattere pluridimensionale, con un nesso specifico con la situazione economica delle famiglie, le condizioni abitative, l’accesso all’istruzione, alla sanità e alla continuità dell’assistenza.</p>
      <p sl="pt">La commissione sottolinea che le donne e i minori sono le principali vittime della povertà e dell’esclusione socialee segnala che detto rischio si aggrava nel caso degli immigranti, degli anziani, dei portatori di disabilità e dei membri di famiglie monoparentali. Inoltre, rileva che in media il 15% degli alunni abbandona prematuramente il sistema scolastico, ma in alcuni paesi, come il Portogallo, questa percentuale raggiunge circa il 40%, il che desta preoccupazione per quanto riguarda l’istruzione e la formazione delle giovani.</p>
      <p sl="pt">Insiste sull’importanza di mantenere servizi pubblici di qualità, un solido sistema di previdenza sociale pubblico e universale, nonché elevati livelli di protezione sociale e un’occupazione di qualità e con diritti, garantendo che queste politiche pubbliche comprendano una chiara prospettiva di genere nella loro definizione e applicazione; infine, sollecita la Commissione e gli Stati membri ad attribuire la massima priorità all’inclusione sociale e ai diritti delle donne, rettificando di conseguenza le rispettive politiche e comprendendovi la politica di ripartizione dei redditi.</p>
    </intervention>
    <intervention id="4-023" speaker_id="23866" name="Edit Bauer" is_mep="True" mode="spoken">
      <p sl="hu">a nome del gruppo PPE-DE . – Grazie molte, signora Presidente. Signor Commissario, onorevoli colleghi, la relazione dell’onorevole Lynne, per la quale mi congratulo caldamente, chiaramente non ha, né può avere, l’ultima parola in materia di inclusione sociale e trasformazione della politica sociale.</p>
      <p sl="hu">Spesso tendiamo a pensare che il modello sociale europeo sia eterno. Ma è ovvio che anche la politica sociale deve cambiare, alla luce della globalizzazione, ma anche dell’andamento dell’economia, delle aspettative sociali, della sfida demografica e dell’evoluzione dei valori, poiché occorre trovare risposte adeguate alle sfide attuali. Anche per questo motivo, l’iniziativa della Commissione di preparare una sorta di inventario dei problemi sociali che gravano sulla popolazione europea va accolta con favore.</p>
      <p sl="hu">Ovviamente, i quasi 500 milioni di cittadini dell’Unione non sono una massa omogenea. Benché le differenze di reddito tra i vecchi Stati membri siano in calo, le differenze tra regioni ricche e povere evidenziano ancora una tendenza ad aumentare. I due terzi della popolazione dei dieci nuovi Stati membri dell’UE vivono in regioni povere, dove il livello di reddito è pari alla metà, o anche meno, del reddito medio nei vecchi Stati membri. La situazione è anche peggiore in Bulgaria e Romania, dove il reddito medio non raggiunge nemmeno un terzo del reddito pro capite nei vecchi Stati membri.</p>
      <p sl="hu">Non c’è dubbio che per combattere la povertà occorre conoscere meglio le diverse forme in cui il problema si manifesta. Tuttavia, per questo abbiamo bisogno di nuovi indicatori della povertà, poiché finora disponiamo solo di dati generali sul rischio di povertà relativa.</p>
      <p sl="hu">Per questo motivo, attendiamo con ansia la comunicazione della Commissione in proposito, che richiama l’attenzione anche su nuovi rischi di impoverimento. Ad esempio, sappiamo poco in merito a quanto siano pericolose le proporzioni assunte dal debito pubblico. In 12 dei 15 vecchi Stati membri, il debito pro capite supera 16 000 euro, pari al 90% del reddito medio annuo di una famiglia.</p>
      <p sl="hu">Mi consenta un’ultima osservazione, signora Presidente. La relazione rileva ancora una volta l’importanza della lotta alla povertà infantile, a nostro parere un punto estremamente importante.</p>
    </intervention>
    <intervention id="4-024" speaker_id="23840" name="Richard Falbr" is_mep="True" mode="spoken">
      <p sl="cs">a nome del gruppo PSE .– Signora Presidente, signor Commissario, prima di tutto ringrazio l’onorevole Elizabeth Lynne per l’eccellente relazione e la valida collaborazione. L’esclusione sociale è dovuta a un’ampia gamma di fattori, e sarebbe veramente un peccato non dare seguito alla relazione con ulteriori iniziative. Nel mio intervento, vorrei sottolineare l’importanza dei servizi pubblici e il loro contributo all’eliminazione della povertà e dell’esclusione. Una volta privatizzati, i servizi pubblici diventano più costosi e meno accessibili. Mi dispiace che non siamo riusciti ad adottare la posizione che condanna gli Stati che applicano un’imposta di base bassa, rendendo così impossibile l’accumulo di fondi sufficienti per l’adempimento dei compiti sociali dello Stato. Sarebbe sicuramente utile se gli Stati membri si informassero reciprocamente sui rispettivi successi nell’ambito dello scambio di informazioni sui metodi sperimentati. Naturalmente, apprezzerei anche uno scambio di informazioni sui metodi che non si sono rivelati utili, o addirittura hanno sortito l’effetto opposto. So che non è una normale prassi, ma sono certo che sarebbe utile se le parti sociali e le organizzazioni non governative lo facessero.</p>
      <p sl="cs">Una condizione fondamentale per impedire che un numero crescente di cittadini degli Stati membri si ritrovino a dipendere da sistemi previdenziali spesso imperfetti è la disponibilità di un numero adeguato di posti di lavoro pagati ragionevolmente. Non possiamo tollerare il fatto che persone che lavorano spesso dipendano anche dai servizi sociali. Di conseguenza, dobbiamo puntare a stabilire un salario minimo adeguato in tutti gli Stati membri, con iniziative legislative o contratti collettivi, a seconda del metodo tradizionale di ciascun paese. Si stanno accelerando gli sforzi per adeguare i meccanismi delle pensioni di vecchiaia. Nel prendere misure per preservare il pilastro fondamentale – la pensione di vecchiaia statale – tutti gli Stati membri dovrebbero rispettare le relative convenzioni dell’Organizzazione internazionale del lavoro che hanno ratificato. L’integrazione dei disabili nel mercato del lavoro è particolarmente importante. Occorre quindi valutare criticamente le azioni dei governi che hanno abolito diversi incentivi per aumentare il numero di posti di lavoro riservati ai disabili, e la Repubblica ceca è uno di questi.</p>
    </intervention>
    <intervention id="4-025" speaker_id="28273" name="Ona Juknevičienė" is_mep="True" mode="spoken">
      <p sl="lt">gruppo ALDE. – Mi congratulo con la collega onorevole Lynne per la sua relazione e per aver ottenuto un compromesso politico che tiene conto dei pareri dei diversi gruppi politici in merito alle realtà sociali all’interno dell’Unione.</p>
      <p sl="lt">È vero che i governi degli Stati membri sono i diretti responsabili della riduzione della povertà. Spetta a loro prendere le misure necessarie per garantire che i cittadini abbiano un posto di lavoro, che i bambini frequentino le scuole e che i più poveri beneficino dell’assistenza sociale.</p>
      <p sl="lt">Tuttavia, il ruolo dell’Unione nel risolvere i problemi connessi alla povertà e alla disuguaglianza resta altrettanto importante. Il fatto che 78 milioni di cittadini europei vivano in povertà e che il divario sociale tra poveri e ricchi sia in costante crescita indica chiaramente che occorre intervenire a livello nazionale ed europeo.</p>
      <p sl="lt">Nella maggior parte degli Stati membri esistono salari minimi adeguati. Tuttavia, esistono ancora casi in cui i datori di lavoro non pagano i salari stabiliti, agendo così in violazione della legge. Come ho già segnalato in più di una occasione, i lituani che lavorano all’estero talvolta subiscono questo trattamento illegale. Non dovremmo tollerare che i datori di lavoro si comportino in questo modo.</p>
      <p sl="lt">Apprezzo la risposta degli Stati membri all’invito del Consiglio a ridurre la povertà infantile. Tuttavia, non hanno ancora preparato dei piani d’azione per affrontare il problema. I disabili e gli anziani sono particolarmente vulnerabili. Dobbiamo assicurarci che possano ricevere almeno un’assistenza minima di lungo periodo a prezzi accessibili. Il Fondo sociale ha stanziato delle risorse a questo proposito. È una vergogna che nel mio paese restino inutilizzate.</p>
      <p sl="lt">Concordo con la posizione della relatrice sulla necessità di condividere le esperienze e di seguire gli esempi positivi in campo previdenziale. Occorre imparare dagli Stati membri che stanno facendo un uso efficiente delle risorse stanziate dall’UE, condividendo la loro esperienza. Onorevoli colleghi, per promuovere la fiducia dei cittadini nell’Unione europea e nelle sue Istituzioni dobbiamo risolvere i problemi più difficili che li affliggono.</p>
      <p sl="lt">Nel suo intervento in quest’Aula, il Presidente francese Nicolas Sarkozy ha affermato che i francesi sentono che l’UE non si cura di loro e non garantisce la sicurezza sociale. I cittadini francesi non hanno votato contro la Costituzione, ma contro l’Europa, perché non si sentono sicuri al suo interno.</p>
      <p sl="lt">La Commissione ha promesso di preparare una relazione basata sulle realtà sociali, con un’analisi delle tendenze sociali. Mi auguro che l’obiettivo principale della relazione sia un quadro di azioni che definisca le modalità per ridurre o addirittura abolire la povertà in Europa. Poi saremo in grado di ottenere il sostegno dei nostri cittadini e forse cominceremo ad avere la sensazione di lavorare per loro.</p>
    </intervention>
    <intervention id="4-026" speaker_id="28418" name="Sepp Kusstatscher" is_mep="True" mode="spoken">
      <p sl="de">a nome del gruppo Verts/ALE . – Signora Presidente, la relazione in esame contiene numerose idee in materia di politica sociale, e di questo ringrazio l’onorevole Lynne. Poiché la politica sociale nell’UE non ha la stesso peso della politica economica, questa relazione non è tanto un inventario– come dice il titolo – quanto piuttosto un elenco di misure sociopolitiche necessarie negli Stati membri.</p>
      <p sl="de">Avrei due commenti da fare. Le questioni sociopolitiche sono di competenza degli Stati membri. Noi a livello europeo possiamo solo fare delle raccomandazioni. L’Europa è in una situazione di squilibrio perché c’è stata un’armonizzazione economica, ma non sociale. L’Europa non è diventata più equa dopo Lisbona 2000. Al contrario, la povertà è in aumento. Per combattere veramente la povertà e consentire a tutti i cittadini dell’UE di vivere con dignità e giustizia non abbiamo bisogno solo di economia, mercato e concorrenza, ma anche di un mercato interno sociale, giusto, ecologico, per tutti.</p>
      <p sl="de">Secondo: spesso alle parole non seguono i fatti. Sappiamo bene quali sono i problemi. Non abbiamo veramente bisogno di studi e analisi. È tempo di agire. Non è sufficiente dichiarare il 2010 “Anno europeo della lotta alla povertà e all’esclusione sociale”. Occorre un programma efficace di lotta alla povertà, occorrono dati – affinché tutti, anche i disoccupati, abbiano un reddito di base sufficiente e possano vivere dignitosamente. Si tratta di una questione di giustizia ed è un diritto di tutti.</p>
    </intervention>
    <intervention id="4-027" speaker_id="28134" name="Eva-Britt Svensson" is_mep="True" mode="spoken">
      <p sl="sv">a nome del gruppo GUE/NGL. – Signora Presidente, onorevole Lynne, si tratta di un buon inventario della situazione di insicurezza sociale nella quale sono costretti a vivere ormai troppi cittadini degli Stati membri. Dall’inventario inoltre emerge la connessione tra povertà, sovraffollamento, esclusione sociale, aumento dei problemi sanitari e riduzione dell’aspettativa di vita.</p>
      <p sl="sv">Nell’inventario si rileva l’importanza del diritto alla casa, al lavoro e alla sicurezza sociale, nonché i diritti delle donne e dei disabili, Inoltre, si afferma che problemi come il gioco d’azzardo, il consumo di alcol e droghe e il tabagismo aumentano l’esclusione sociale. Quindi, la conclusione è che gli Stati membri devono affrontare questi problemi.</p>
      <p sl="sv">Fin qui tutto bene, ma la realtà spesso è molto diversa. Spesso ci si ferma alle belle parole, perché l’UE, in virtù di varie direttive e regolamenti e con riferimento alle norme del mercato interno e della concorrenza, spesso impedisce agli Stati membri di risolvere i problemi.</p>
      <p sl="sv">Inoltre, concediamo sovvenzioni ai produttori di vino e tabacco. La libera circolazione delle merci, ad esempio, impedisce alla Svezia di mantenere una politica restrittiva sull’alcol, molto importante. La Svezia ha il monopolio sul gioco d’azzardo per limitarne la pratica, ma l’UE minaccia un procedimento giudiziario. Questo doppio atteggiamento si ripete per quanto riguarda il testo della legislazione sulla pubblicità fuorviante e mirata ai bambini, perché l’UE con l’altra mano adotta direttive sulla TV che prevedono la pubblicità indiretta e mirata ai bambini.</p>
      <p sl="sv">La realtà sociale si può cambiare, ma per farlo occorre dare maggiore importanza agli aspetti della sanità pubblica e dell’ambiente rispetto alle norme di concorrenza del mercato interno e occorre dare più importanza alla sicurezza e alla previdenza sociale rispetto alla deregolamentazione e alla privatizzazione.</p>
      <p sl="sv">Il gruppo GUE/NGL intende votare a favore della relazione e continueremo a fare il possibile per migliorare la sicurezza sociale dei cittadini.</p>
    </intervention>
    <intervention id="4-028" speaker_id="28119" name="Kathy Sinnott" is_mep="True" mode="spoken">
      <p sl="en">a nome del gruppo IND/DEM .– Signora Presidente, inizialmente, quando ho avuto notizia dell’inventario della realtà sociale, ho apprezzato il fatto che qualcuno volesse aprire una discussione reale sullo stato della società.</p>
      <p sl="en">Purtroppo, leggendo i documenti della Commissione, sono rimasta delusa per il fatto che l’inventario non considerava la realtà sociale, bensì gli indicatori economici.</p>
      <p sl="en">Non sono convinta che gli indicatori economici siano una misura affidabile della realtà sociale. Se lo fossero, il miglioramento della situazione economica dell’Irlanda negli ultimi decenni avrebbe dovuto corrispondere a un miglioramento della coesione sociale, invece che ad un aumento di problemi quali criminalità, tossicodipendenza, suicidi, alienazione, disgregazione della famiglia, esclusione e solitudine.</p>
      <p sl="en">Non dovremmo limitarci a chiedere se una persona ha un posto di lavoro, bensì se è apprezzata, integrata e gratificata fisicamente, emotivamente, intellettualmente e spiritualmente, e dovremmo verificare se il rispetto per questa persona si estende a chiunque altro, a prescindere dall’età, dalle dimensioni, dalle capacità, dal colore e da altre caratteristiche.</p>
      <p sl="en">Per fare un inventario corretto della realtà sociale, bisognerebbe considerare anche la sostenibilità dell’habitat naturale dell’essere umano: la famiglia. Tenendo presente questo aspetto, non ci limiteremmo a considerare il divario tra ricchi e poveri, ma anche la disgregazione della famiglia e l’isolamento sociale.</p>
      <p sl="en">Per comprendere la realtà sociale, dobbiamo partire dalla realtà degli esseri umani che compongono la società. Vi faccio solo un esempio, e mi auguro che saprà illustrare i risultati contradditori che si ottengono considerando da un lato il denaro e dall’altro gli uomini e le donne. Siamo tutti d’accordo che le donne dovrebbero avere il diritto di lavorare e di ricevere un trattamento paritario sul posto di lavoro. Ma quando esercitiamo pressioni economiche sulle donne che amerebbero stare a casa a lavorare e magari prendersi cura di un figlio piccolo, e le spingiamo sul mercato del lavoro, registriamo un tasso di occupazione molto elevato e presumiamo che significhi una realtà sociale più sana. Tuttavia, se consideriamo il bambino, che ha bisogno della vicinanza della madre, e valutiamo la perdita che subisce, che secondo gli scienziati sarà neurologica e permanente, allora dovremmo chiederci se questa elevata occupazione si traduce veramente in un indicatore di una realtà sociale più sana.</p>
      <p sl="en">Il lato ironico delle riflessioni a breve termine, del fatto di concentrarsi esclusivamente sulla dimensione economica di una società, è che è proprio il benessere delle persone e delle famiglie a livello umano che in ultima analisi esercita il maggiore impatto sulle nostre economie.</p>
      <p sl="en">Prendiamo ad esempio il costo di una popolazione in difficoltà per ministero delle Finanze. Pensiamo al costo della criminalità, della droga, dell’abbandono scolastico, ecc. La crescita economica può essere annullata dalla crescita dei problemi sociali. Il termine “economia” deriva dalla parola greca che indica la gestione della casa. L’economia dovrebbe servire alle persone, aiutarle a sentirsi a casa nelle rispettive comunità, a casa con se stesse.</p>
      <p sl="en">Se riusciamo a ottenere questo risultato, in futuro faremo l’inventario di una realtà sociale molto positiva.</p>
    </intervention>
    <intervention id="4-029" speaker_id="1956" name="Frank Vanhecke" is_mep="True" mode="spoken">
      <p sl="nl">Signora Presidente, la relazione dal titolo un po’ criptico “Inventario della realtà sociale” è stata adottata quasi all’unanimità nella commissione per l’occupazione e gli affari sociali – c’è stato un solo voto contrario – e questo non è affatto una sorpresa. Tutto sommato, le 97 raccomandazioni contenute nella relazione sono inviti ad assistere tutto e tutti: poveri, donne, uomini, giovani, anziani, disoccupati, lavoratori a basso reddito, disabili, persone oggetto di discriminazioni, malati, i sani di oggi che potrebbero ammalarsi domani, e così via.</p>
      <p sl="nl">Potrei affermare, con un po’ di ironia, che l’unico gruppo omesso dalla relazione è quello a cui appartengo: gli uomini bianchi eterosessuali di mezza età con un orientamento politico di destra.</p>
      <p sl="nl">Parlando seriamente, comunque, direi che in quest’Aula non esiste una singola persona che non sia d’accordo sul fatto che i membri più deboli della nostra società hanno diritto a una tutela e che una società civile in ultima analisi può essere giudicata in base al grado di protezione sociale che riserva alle persone che, per ragioni oggettive, trovano difficile svolgere un ruolo normale nella società. Quindi, saremmo veramente cattivi se non appoggiassimo il catalogo di buone intenzioni e di politiche sociali da Babbo Natale contenuto nella relazione.</p>
      <p sl="nl">Ciononostante, non intendo appoggiare la relazione. Il fatto è che l’elenco di raccomandazioni contiene una serie di elementi che non posso sostenere, in particolare per quanto concerne la politica di immigrazione, l’integrazione e la diversità e anche la mancanza di una protezione essenziale per la politica della famiglia. Il motivo principale per cui non posso appoggiare la relazione, però, è molto più fondamentale. La politica sociale e qualsiasi cosa possa essere compresa sotto l’etichetta di “sicurezza sociale” è un esempio eclatante di un campo di competenza degli Stati membri, e talvolta anche dei rispettivi stati federali, ma non dell’Unione europea.</p>
      <p sl="nl">A meno che qualcuno in quest’Aula abbia una macchina per produrre denaro e risorse dall’aria, sempre che una simile macchina esista, le misure di protezione sociale devono comunque essere finanziate con il denaro dei contribuenti. Questo significa che occorre fare delle scelte e che purtroppo non possiamo sempre presentarci come Babbo Natale per tutto e per tutti.</p>
      <p sl="nl">Occorre prendere delle decisioni che sono fondamentali per un’intera società e queste decisioni devono essere prese al livello più basso possibile, il più vicino possibile ai cittadini, e non nelle torri d’avorio di Bruxelles, Lussemburgo o Strasburgo.</p>
      <p sl="nl">Secondo l’esperienza nel mio paese, ad esempio, fiamminghi e valloni hanno fatto scelte sostanzialmente diverse su questioni quali l’assistenza sanitaria e l’approccio alla disoccupazione. Le società fiamminga e vallone sono diverse, i rispettivi mondi politici ed economici sono diversi e quindi optano per approcci e priorità diversi. Se questo è vero per il Belgio di oggi, quanto sarà più vero, mutatis mutandis , per i diversi Stati membri dell’Unione europea, ad esempio Regno Unito e Romania?</p>
      <p sl="nl">Sarebbe diverso se questa relazione fosse solo un elenco di buone intenzioni, ma le Istituzioni europee intendono appropriarsi del campo della politica sociale per anni, e questa non è una bella cosa.</p>
    </intervention>
    <intervention id="4-030" speaker_id="4293" name="Gabriele Stauner" is_mep="True" mode="spoken">
      <p sl="de">Signora Presidente, signor Commissario, onorevoli colleghi, contrariamente ad alcuni degli oratori che sono intervenuti prima di me, credo che ci si debba solo congratulare con la Commissione per le comunicazioni su cui si basa questa discussione. Non solo rappresentano un valido riferimento per gli Stati membri alla ricerca di fatti e dati sociali ma anche, a mio parere, un segnale certo che l’UE e la Commissione stiano considerando seriamente una politica sociale a se stante.</p>
      <p sl="de">Se dichiariamo il nostro impegno per il modello sociale europeo, nel senso di non limitarci a celebrarlo come una tradizione e una conquista storica, ma anche di trasformarlo in un marchio dell’Europa unita per il futuro, allora un inventario della nostra realtà sociale è un presupposto fondamentale. Soprattutto a seguito degli allargamenti del 2004 e 2007, dobbiamo finalmente prendere le distanze dall’idea che la politica sociale europea sia un’appendice del mercato interno.</p>
      <p sl="de">Tuttavia, questo non è poi così ovvio, poiché in molte aree purtroppo la predominanza della politica economica nelle proposte della Commissione è evidente. A questo proposito, ricorderei ai colleghi il Libro verde “Modernizzare il diritto del lavoro per rispondere alle sfide del XXI secolo” e il dibattito sulla “flessicurezza”.Il primo è stato archiviato ieri dalla Commissione, una notizia che posso solo accogliere con gioia, raccomandando di procedere nello stesso modo con le proposte sulla “flessicurezza”, dirette contro diritti conquistati duramente dai lavoratori nei rapporti di lavoro.</p>
      <p sl="de">Tutti i punti affrontati in questa relazione – molte grazie all’onorevole Lynne – sono di grande attualità. Penso al dibattito sul salario minimo nel mio paese e alle rivendicazioni salariali sostenute dagli scioperi in corso nelle ferrovie in Francia e Germania. Quando si parla di politica salariale, è giusto affermare che un lavoro a tempo pieno deve garantire il sostentamento della persona, uomo o donna, che lo svolge. Altrimenti non adempie alla responsabilità cristiana dei datori di lavoro nei confronti dei propri dipendenti. Lavorare deve valere la pena: il principio fondamentale dev’essere questo.</p>
      <p sl="de">Quello che mi sconvolge ogni volta è la povertà infantile, che purtroppo è presente anche nel mio paese. Credo che dovremmo dedicare una particolare attenzione a questo problema, che non dovrebbe esistere. Effettivamente, mi piacerebbe assistere a rapidi progressi negli Stati membri, che rendessero superfluo dichiarare il 2010 “Anno europeo della lotta alla povertà e all’esclusione sociale”.</p>
    </intervention>
    <intervention id="4-032" speaker_id="2107" name="Jan Andersson" is_mep="True" mode="spoken">
      <p sl="sv">Signor Presidente, signor Commissario, anch’io desidero innanzi tutto ringraziare l’onorevole Lynne per l’eccellente lavoro e l’ottima relazione. Sono stato invitato personalmente ad un convegno nelle Azzorre dove si è svolto un dialogo tra noi, Commissione e Parlamento, e la società civile su questi temi.</p>
      <p sl="sv">Inoltre, vorrei esprimere il mio apprezzamento alla Commissione per aver trattato seriamente questi temi nella sua nuova comunicazione sull’esclusione sociale e per la sua intenzione di presentare una raccomandazione in proposito il prossimo anno. Proprio come afferma il Commissario Špidla, la situazione in Europa in generale è molto positiva, con l’aumento della crescita e dei posti di lavoro, ma nel contempo i divari si stanno allargando, e la povertà è in aumento. Esistono notevoli differenze tra gli Stati membri. In alcuni casi le differenze sono estremamente grandi, e non sto parlando solo delle differenze tra vecchi e nuovi Stati membri – ci sono nuovi Stati membri con differenze minime e vecchi Stati membri dove i divari sono profondi. Bisogna affrontare il problema.</p>
      <p sl="sv">A mio parere, la strategia della Commissione, con i suoi tre pilastri, è molto valida. Riguardo al lavoro, non basta creare posti di lavoro, perché ci sono anche lavori che non consentono di mantenersi e non sono responsabilizzanti. Occorrono posti di lavoro buoni, con retribuzioni dignitose. Quando in commissione abbiamo analizzato la situazione dei redditi minimi abbiamo notato notevoli differenze tra i vari Stati membri. È necessario uno scambio di esperienze su questo punto, per individuare le migliori prassi. Poi ci sono i servizi pubblici, ai quali tutti devono poter accedere: servizi sociali, alloggi, assistenza sanitaria e così via. Riguardo ai metodi, intendiamo rafforzare il metodo di coordinamento aperto.</p>
      <p sl="sv">In conclusione, vorrei ricordare che oggi voteremo sulla posizione del Parlamento relativa, tra l’altro, agli imminenti orientamenti integrati. La dimensione sociale dev’essere inclusa negli orientamenti integrati, per combinare gli aspetti della crescita e dell’occupazione con la dimensione sociale, cosicché riusciamo a considerare questi temi nel loro insieme e non separatamente gli uni dagli altri.</p>
    </intervention>
    <intervention id="4-033" speaker_id="26829" name="Siiri Oviir" is_mep="True" mode="spoken">
      <p sl="et">Signor Presidente, onorevoli colleghi, ringrazio l’onorevole Lynne per aver sollevato una questione molto importante. Apprezzo l’intento della relazione, vale a dire di richiamare l’attenzione di varie parti interessate sulla discussione di quello che costituisce la realtà sociale dell’Europa. Si tratta di un tema di ampia portata e per questo motivo mi potrò soffermare solo su un paio di punti fondamentali.</p>
      <p sl="et">Al Vertice di Nizza, nel 2000, gli Stati membri si erano impegnati a ottenere una riduzione significativa e misurabile della povertà e dell’esclusione sociale entro il 2010. Purtroppo, le azioni mirate a raggiungere tale obiettivo non hanno avuto un particolare successo.</p>
      <p sl="et">Un’Europa aperta, basata sulla libera circolazione e sul libero commercio, ha contribuito al progresso economico da cui dipendono il benessere delle persone e una migliore qualità di vita. Tuttavia, negli ultimi anni è apparso evidente che per molti europei si tratta di capire se l’effetto netto della globalizzazione, della liberalizzazione e di una maggiore concorrenza contribuisca a migliorare il loro benessere.</p>
      <p sl="et">Oggi, nel XXI secolo, il livello di povertà ed esclusione sociale in Europa è preoccupante. Il Commissario Špidla recentemente ha affermato che circa il 20% della popolazione, in altre parole un cittadino su cinque, rischia la povertà. Tutti gli Stati membri forniscono servizi e prestazioni sociali, ma anche tenendo conto di questi aiuti un sesto della popolazione vive in povertà.</p>
      <p sl="et">Ci siamo mai chiesti perché le cose stanno così in una Unione che non è stata creata forzatamente? Perché ora, a 62 anni dalla fine della guerra e a 50 anni dall’istituzione dell’Unione, non siamo ancora in grado di garantire i diritti fondamentali delle persone? La mia domanda è questa: un’economia di successo è un fine di per se stessa o dovrebbe essere un mezzo per migliorare il benessere delle persone?</p>
      <p sl="et">Inoltre, con gli aiuti sociali gli Stati membri si impegnano a fornire prestazioni equivalenti all’ammontare minimo necessario per vivere, a fornire aiuti sufficienti per raggiungere questo obiettivo. Non occorre recepire formalmente montagne di direttive – serve solo ad autoilludersi. Questo solleva la questione se l’attuazione puntuale dei testi approvati sia garantita al livello delle istituzioni europee, anche nelle “politiche non vincolanti”.</p>
      <p sl="et">In Europa non dovremmo concentrarci solo sui risultati economici e sulla concorrenza, bensì considerare l’istituzione di una maggiore solidarietà sociale e di misure sociali sostenibili. E dove abbiamo adottato una decisione in tal senso, dobbiamo anche garantirne l’attuazione. I nostri cittadini si aspettano questo da noi.</p>
    </intervention>
    <intervention id="4-034" speaker_id="39022" name="Ewa Tomaszewska" is_mep="True" mode="spoken">
      <p sl="pl">Signor Presidente, purtroppo lo sviluppo economico, che tutti desideriamo così ardentemente, è accompagnato da un aumento della stratificazione dei redditi, che indebolisce la coesione sociale e crea seri problemi nel caso dei gruppi più deboli – colpiti dalla disoccupazione, che percepiscono salari bassi o che hanno difficoltà ad accedere all’istruzione e all’assistenza sanitaria.</p>
      <p sl="pl">Le iniziative approvate al Consiglio europeo di Nizza sono state attuate in modo inadeguato. Esistono ancora gruppi sociali con un reddito inferiore al minimo necessario per sopravvivere. La mancanza di indipendenza economica interferisce anche con il senso di dignità delle persone. Un divieto generale alla discriminazione e una garanzia di pari opportunità, principalmente per i disabili, ovviamente sono necessari, ma comportano un aumento della spesa per finalità sociali. Poiché le nostre popolazioni stanno invecchiando sorgono timori in merito alla capacità finanziaria dei sistemi previdenziali.</p>
      <p sl="pl">Mi congratulo con l’onorevole Lynne per la sua eccellente relazione, che richiama l’attenzione su questi e altri importanti problemi sociali nei nostri paesi, nonché sui metodi che si potrebbero utilizzare per affrontarli. Sono certamente favorevole a questo progetto.</p>
      <p sl="pl">Tuttavia, vorrei richiamare la vostra attenzione su una contraddizione nell’approccio dell’Unione europea ai problemi sociali ed economici. La pressione per limitare la spesa per finalità sociali impedisce di affrontare numerosi problemi sociali. Un esempio che si potrebbe citare è la riforma del sistema pensionistico in Polonia.</p>
    </intervention>
    <intervention id="4-035" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, non solo mi congratulo con la onorevole Elizabeth Lynne per la sua relazione, anche perché ho saputo che nel fare questo inventario di tutto quello che non funziona nel sociale in Europa, ne ha trovate così tante di cose che non funzionano che i funzionari del Parlamento sono stati costretti a trascinarla via dalla sua scrivania per essere qui questa mattina e non aveva ancora finito.</p>
      <p sl="it">Perché è vero che c’è tanta povertà in Europa, ma perché mi sono ricordato entrando qui e vedendo il mio collega di banco Fernando Fernández di quello che lui disse a Puebla nel Messico – alcuni anni fa in cui mi trovai con lui in una conferenza sulla povertà in tutto il mondo – e lui disse: la colpa della povertà, la più importante colpa della povertà è colpa del malgoverno che c’è in tutto il mondo. Quindi i responsabili della povertà, numero uno e i primi, sono i governi, i malgoverni nazionali, non noi Unione europea: e quindi sia questa una chiamata alla responsabilità dei governi nazionali che tanto pretendono e tanto chiedono all’Europa, ma poco fanno specialmente dove c’è bisogno di fare.</p>
      <p sl="it">E ho incontrato anche l’amico von Wogau venendo in Aula, che mi ha chiesto: ma è vero che in Italia le pensioni di chi muore, lascia una vedova o resta totalmente inabile sono di 50 euro al mese per tutta la vita? Si, Presidente, ho dovuto dirgli che purtroppo è vero! È per questo motivo, unico rappresentante dei pensionati eletto per questo in questo Parlamento europeo, dico sì al salario minimo per chi ha la fortuna di lavorare, dico sì a una pensione minima in Europa per tutti coloro che sono anziani pensionati e dico sì anche a chi disoccupato, senza lavoro, senza pensione ha diritto di avere anche lui un reddito minimo.</p>
    </intervention>
    <intervention id="4-036" speaker_id="1904" name="Karin Jöns" is_mep="True" mode="spoken">
      <p sl="de">Signor Commissario, onorevole Lynne, sono molto grata alla Commissioneper le iniziative e all’onorevole Lynne per la sua eccellente relazione. Chiunque voglia combattere la povertà – come ha già ricordato l’onorevole Fatuzzo – deve realmente concentrarsi con maggiore intensità sulle generazioni più anziane. Occorre restare al passo con i cambiamenti demografici e garantire, nonostante i costi in costante aumento nel sistema sanitario, che sarà comunque possibile invecchiare con dignità anche in futuro. Gli anziani hanno diritto a un’assistenza sanitaria completa, di qualità e a lungo termine, a prescindere dal reddito o da dove vivono.</p>
      <p sl="de">Occorre con urgenza uno scambio mirato di esperienze tra gli Stati membri su come organizzare al meglio e garantire un’assistenza accessibile e di qualità. In particolare, dobbiamo tenere conto del problema del numero crescente di persone affette da demenza. Tuttavia, per farlo abbiamo bisogno di dati validi; anche per questo chiediamo alla Commissionedi fornirci questi dati al più presto.</p>
      <p sl="de">In un’Europa sociale, tutti i pazienti devono avere pari accesso a farmaci prescritti e prodotti medicinali. Ad esempio, è semplicemente inaccettabile che lo stesso antibiotico costi 3 euro in Belgio e 34 euro in Germania. Quindi sono lieta che con questa relazione invitiamo la Commissione e gli Stati membri ad aprire un dialogo intenso con noi, con l’industria farmaceutica e i gruppi di pazienti, al fine di definire degli orientamenti equilibrati per una maggiore trasparenza per quanto concerne l’efficacia e il prezzo dei medicinali. Questo è un altro contributo alla riduzione dei costi dell’assistenza sanitaria per tutti noi.</p>
    </intervention>
    <intervention id="4-037" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, signor Commissario, anch’io mi congratulo con la Commissione per le due comunicazioni e mi auguro che continuerà con delle proposte costruttive.</p>
      <p sl="el">La collega onorevole Lynne, con la sua sensibilità per le questioni sociali, e tutti noi con i nostri emendamenti, abbiamo partecipato a tutte le iniziative del metodo di coordinamento aperto (OMC) previste nei piani d’azione nazionali. La relazione sull’inventario della realtà sociale è intesa a fornire un orientamento alla politica sociale degli Stati membri e dovrebbe tenere conto del fatto che oggi in Europa esistono gravi problemi demografici che interessano direttamente la coesione sociale e la solidarietà tra generazioni.</p>
      <p sl="el">Gli Stati membri non forniscono ancora alle famiglie il sostegno che dovrebbero ricevere, benché costituiscano la base della società. La povertà è in aumento, nelle famiglie monoparentali e nelle famiglie numerose, a causa del basso reddito, ma anche a causa del sostegno sociale carente e di un trattamento poco equo, soprattutto nella tassazione.</p>
      <p sl="el">Le condizioni di vita delle famiglie interessano direttamente i bambini, specialmente nelle categorie sociali più vulnerabili. Le disparità nell’accesso alle risorse e alle opportunità sono in aumento e limitano lo sviluppo personale,nonché lo sviluppo economico e la coesione futuri dell’Europa. L’UE non dovrebbe essere in grado, per ciascun bambino nato sul suo territorio, di garantire un reddito che copra le spese per crescerlo ed educarlo, equivalente al reddito pro capite in ogni Stato membro?</p>
      <p sl="el">La politica per la promozione della coesione sociale si deve basare sulla partecipazione al mercato del lavoro. Inoltre, deve contribuire all’integrazione sociale dei disoccupati e di coloro che offrono servizi informali all’interno della famiglia. Per questo motivo, gli Stati membri sono chiamati innanzi tutto a individuare dei modi per riconoscere le competenze non ufficiali acquisite nella cura di bambini e persone a carico, quali formazione preliminare ed esperienza di lavoro. In questo modo si agevolerà l’integrazione di queste persone nel mercato del lavoro, garantendo i diritti all’assicurazione e alla pensione.</p>
      <p sl="el">La solidarietà tra le generazioni dev’essere mantenuta utilizzando le conoscenze e l’esperienza degli anziani e diffondendole tra le generazioni più giovani. Gli Stati membri sono chiamati a promuovere sistemi per lo scambio di servizi tra le generazioni e a investire in programmi di volontariato, di carattere educativo, culturale o commerciale.</p>
      <p sl="el">Questo sarà possibile creando infrastrutture adeguate e fornendo informazioni sulle maggiori opportunità per gli anziani di partecipare a tali attività, affinché non vengano emarginati o siano vittime dell’esclusione sociale.</p>
    </intervention>
    <intervention id="4-038" speaker_id="4337" name="Alejandro Cercas" is_mep="True" mode="spoken">
      <p sl="es">Signor Presidente, onorevole Lynne, signor Commissario, grazie molte per averci presentato questa comunicazione e questo documento, che indubbiamente ci consentiranno di migliorare le nostre conoscenze sui cambiamenti e sulle tendenze, nonché sulla nostra agenda futura.</p>
      <p sl="es">Dovremmo però evitare di fare un errore. Abbiamo molti documenti, molte analisi, molte discussioni e molte parole, ma anche in questo caso, come per le malattie, oltre alla diagnosi ci vuole la cura.</p>
      <p sl="es">È vero, signor Commissario, che abbiamo bisogno di una cura europea, attraverso l’Unione, le sue Istituzioni e i suoi meccanismi, per affrontare i problemi di oggi e di domani, considerando che se non lo facciamo a livello comunitario sarà impossibile farlo esclusivamente al livello degli Stati membri.</p>
      <p sl="es">Alcuni Stati membri in rapido progresso, come il mio, cominciano a risentire della minaccia di politiche intese a rallentare questa tendenza, o a istituire in altri Stati membri una concorrenza sleale con l’offerta e l’evoluzione sociale presente nei nostri paesi. Signor Commissario, la prego di tenere presente il fatto che comincia a diffondersi la sensazione che la politica sociale europea, che negli anni ’60 e ’70, come mi ha scritto oggi in una lettera un sindacalista spagnolo, era mirata ad armonizzare il progresso, e negli anni ’80 e ’90 si limitava a garantire dei requisiti minimi, ora comincia a scivolare verso una politica sociale dove gli Stati membri competono per arrivare al minimo comune denominatore.</p>
      <p sl="es">Signor Commissario, i rischi che ci attendono in futuro non comprendono solo l’invecchiamento e la globalizzazione, ma anche una contagiosa mancanza di solidarietà e un nazionalismo aggressivo, xenofobo e antieuropeo, che minacciano le vittorie dell’Europa in campo sociale, attuali e future.</p>
    </intervention>
    <intervention id="4-039" speaker_id="2209" name="Agnes Schierhuber" is_mep="True" mode="spoken">
      <p sl="de">Signor Presidente, signor Commissario, onorevoli colleghi, vorrei associarmi ai sinceri ringraziamenti alla nostra relatrice, l’onorevole Lynne. La protezione e l’inclusione sociale contribuiscono a combattere la povertà e l’esclusione nell’assistenza sanitaria preventiva e in molte altre aree, e rappresentano alcune delle principali sfide per il futuro.</p>
      <p sl="de">Il concetto di “reddito minimo” spesso viene discusso in modi diversi nello Stato membro dal quale provengo. Tuttavia, sostengo pienamente l’approccio dell’onorevole Stauner per quanto riguarda i posti di lavoro, il lavoro a tempo pieno e il reddito. In Austria il partenariato sociale è fortemente consolidato e ci offre una grande opportunità, utile per cercare di trovare una soluzione con l’accordo di tutti gli interessati. Questo significa che da noi non vengono proclamati tanti scioperi come in altri paesi dell’UE, dove spesso sono all’ordine del giorno.</p>
      <p sl="de">Questo è il motivo per cui l’approccio a una regolamentazione a livello comunitario dev’essere molto attento. I diversi sistemi previdenziali nazionali ci impongono di procedere con cautela in eventuali armonizzazioni.</p>
      <p sl="de">La nostra preoccupazione dev’essere quella di offrire una protezione sociale a tutti i lavoratori e di promuoverne l’inclusione sociale. Ovviamente dev’essere possibile che, nel quadro della sussidiarietà, gli Stati membri debbano e possano avere standard più elevati.</p>
    </intervention>
    <intervention id="4-040" speaker_id="1289" name="Proinsias De Rossa" is_mep="True" mode="spoken">
      <p sl="en">Signor Presidente, la realtà sociale dell’Europa è una realtà di povertà diffusa. Settantadue milioni di uomini, donne e bambini vivono al di sotto della soglia di povertà, molti sono senzatetto e molti disabili o confinati nelle loro case per la mancanza di servizi. Molte persone sono intrappolate in una situazione di povertà da normative assistenziali poco flessibili.</p>
      <p sl="en">Temo che comunicazioni e orientamenti non servano a risolvere il problema. Pur non sottovalutando le difficoltà incontrate dal Commissario Špidla, ritengo che si debbano istituire degli obblighi giuridici, affinché gli Stati membri mettano in atto i necessari cambiamenti.</p>
      <p sl="en">I lavoratori assistono alla svalutazione delle loro pensioni e a nuove minacce alla sicurezza del posto di lavoro e molti temono la corsa al ribasso. Il problema è che la disuguaglianza è insita nel modello economico di molti Stati membri. Per molti di essi, compresa l’Irlanda, l’atteggiamento è “cominciamo a creare ricchezza e poi affronteremo i problemi sociali”. Questo significa ignorare la realtà del fatto che le disuguaglianze sociali frenano il progresso economico e che non è possibile una prosperità sostenibile per tutti se si tratta la politica sociale come un aspetto secondario e non ci si avvale del talento sprecato di 72 milioni di persone, per non parlare delle miserie umane che si nascondono dietro questo dato.</p>
    </intervention>
    <intervention id="4-041" speaker_id="28351" name="Tomáš Zatloukal" is_mep="True" mode="spoken">
      <p sl="cs">Signor Presidente, signor Commissario, onorevoli colleghi, le società europee stanno vivendo dei cambiamenti radicali per quanto riguarda la natura del lavoro e della vita famigliare, lo status sociale delle donne e la mobilità sociale. I valori sociali stanno cambiando e le società diventano sempre più multiculturali. I recenti sviluppi hanno ampliato gli orizzonti delle persone, che ora possono scegliere tra più alternative nel prendere decisioni in merito alla propria vita.</p>
      <p sl="cs">Benché gli Stati membri dell’Unione europea siano tra i paesi più ricchi del mondo, stanno emergendo nuove tipologie di povertà e disuguaglianza. Decine di milioni di cittadini europei continuano a vivere in povertà. L’inclusione e la protezione sociale sono valori fondamentali dell’Unione europea e diritti fondamentali di tutti gli individui. Tuttavia, gli Stati membri devono impegnarsi maggiormente per combattere la povertà infantile. In assenza di miglioramenti significativi nell’inclusione dei bambini di gruppi sociali svantaggiati anche a livello pre-scolastico, il numero di bambini che abbandona la scuola precocemente non diminuirà, né saremo in grado di aumentare il numero di studenti che completano la scuola secondaria, acquisendo competenze fondamentali. Un numero crescente di cittadini dovrà fare i conti con l’esclusione sociale, la disoccupazione e altri spiacevoli fenomeni sociali, pericolosi di per sé e per l’economia e la società.</p>
      <p sl="cs">Da questo punto di vista, è essenziale anche combattere la disoccupazione giovanile ed è importante eliminare gli ostacoli presenti in alcuni programmi di formazione professionale, affinché risultino più flessibili ed efficaci e rispecchino le esigenze del mercato del lavoro. In questo modo, le persone svantaggiate avranno migliori opportunità di affermarsi. Il rafforzamento della coesione sociale e l’eliminazione della povertà e dell’esclusione sociale devono rappresentare priorità politiche per l’Unione europea e i suoi Stati membri.</p>
    </intervention>
    <intervention id="4-042" speaker_id="2073" name="Richard Howitt" is_mep="True" mode="spoken">
      <p sl="en">Signor Presidente, apprezzo questa discussione e la relazione sulla realtà sociale e, pur giudicando positivamente l’inventario, lo scambio di migliori prassi e il metodo di coordinamento aperto, la realtà di cui dobbiamo renderci conto è che questi strumenti non sono ancora serviti a eliminare certe situazioni: in Germania le donne vengono pagate il 24 % in meno rispetto agli uomini; in Polonia, quasi un bambino su tre vive in povertà; e nel mio paese, il Regno Unito, il divario tra ricchi e poveri è il più elevato degli ultimi quarant’anni.</p>
      <p sl="en">Penso che i programmi europei di finanziamenti sociali e programmi nazionali come il New Deal nel Regno Unito siano misure proattive essenziali nel mercato del lavoro per eliminare le reali barriere che impediscono a dei gruppi sociali di progredire dalla disoccupazione al lavoro;inoltre, sono convinto che il lavoro sia ancora uno degli strumenti migliori per combattere la povertà.</p>
      <p sl="en">Ringrazio il Commissario Špidla per il fermo impegno nel programma di lavoro della Commissione riguardo alla nuova legislazione sull’articolo 13 sulla discriminazione, di cui abbiamo discusso a lungo insieme. Io e questo Parlamento attendiamo con ansia di lavorare con lui sui dettagli, non ultimo in occasione della conferenza della Presidenza la prossima settimana.</p>
      <p sl="en">Ma tutti noi – Commissario e parlamentari – dobbiamo stare attenti ai discorsi sul fatto che l’inventario ritardi la nuova agenda sociale in Europa, o che la deregolamentazione in un dato settore effettivamente aumenti la disuguaglianza e l’ingiustizia, invece di combatterle.</p>
      <p sl="en">I sindacalisti, le ONG in campo sociale e naturalmente i disabili, con i quali ho lavorato per oltre vent’anni, sono scettici su quello che stiamo facendo per l’Europa sociale. Dobbiamo prestare ascolto alle loro preoccupazioni e fornire una risposta.</p>
    </intervention>
    <intervention id="4-043" speaker_id="photo_generic" name="Vladimír Špidla" is_mep="True" mode="spoken">
      <p sl="cs">membro della Commissione . − Signor Presidente, la discussione è stata estremamente ampia e dettagliata. Sarebbe molto difficile fornire una risposta dettagliata alle singole osservazioni, quindi consentitemi di rispondere con una breve sintesi.</p>
      <p sl="cs">Innanzi tutto, mi pare che dalla discussione sia emerso chiaramente che il Parlamento è favorevole all’idea dell’inventario della realtà sociale, e benché concordi con l’onorevole Cercas che la diagnosi non equivale alla cura, sono anche del parere che una terapia non è possibile senza una diagnosi. La nostra società è in costante evoluzione e dobbiamo trovare nuovi metodi per adeguarci, oppure riformare quelli vecchi. Per agire con efficacia, occorre comprendere il quadro globale.</p>
      <p sl="cs">Penso che la discussione presenti un altro comune denominatore, ossia il fatto che, benché la realtà sociale in certa misura abbia dinamiche proprie, noi abbiamo comunque i nostri valori: un concetto generale europeo di modello sociale che comprende l’inclusione, la protezione e le attività sociali in generale. Quindi non è accettabile, nel nostro modo di agire e di pensare, adottare un atteggiamento passivo. C’è sempre la possibilità di sperimentare politiche proattive e nuovi interventi.</p>
      <p sl="cs">Vorrei sottolineare anche una terza idea. Indubbiamente, come la maggior parte delle politiche, la maggioranza delle decisioni europee rispetta il principio di sussidiarietà, secondo il quale le politiche volte a risolvere un dato problema vengono trattate nel modo migliore e più efficace. Questo significa che non esistono dubbi in merito alla posizione degli Stati membri in materia di politica sociale. D’altro canto, dalla discussione è emerso chiaramente che l’obiettivo non si può raggiungere solo al livello degli Stati membri, senza iniziative a livello europeo. Quindi è nostro compito individuare le sinergie più vantaggiose ed efficaci in questo campo.</p>
      <p sl="cs">La discussione ha evidenziato una preoccupazione che anch’io condivido in certa misura: il timore che esista il rischio che le disparità e le incompatibilità tra le politiche sociali nei singoli Stati membri possano determinare una concorrenza che abbassi gli standard sociali. La Commissione europea non intende permetterlo. La nostra idea fondamentale è di rendere compatibili le singole politiche sociali europee, in modo tale da garantire la concorrenza e lo sviluppo dal basso verso l’alto, ai fini di un progresso che comprenda sempre una dimensione sociale.</p>
      <p sl="cs">Onorevoli parlamentari, dalla discussione emerge chiaramente che la politica sociale e quella economica non si possono porre come scelte alternative. L’unica possibilità è quella del “non solo/ma anche”, ossia di uno sviluppo equilibrato delle due politiche insieme, senza privilegiarne una rispetto all’altra. Normalmente si tende a dare la priorità alla politica economica. Tuttavia, dalla discussione è risultato chiaro che il Parlamento europeo non è favorevole a questa impostazione.</p>
      <p sl="cs">Onorevoli parlamentari, avete citato un’ampia gamma di problemi, in particolare la questione dell’assistenza sanitaria, compreso l’accesso ai farmaci e la sua organizzazione generale. Avete parlato degli effetti dell’invecchiamento demografico e dell’importanza di servizi di interesse generale. Sono lieto che tutti questi punti di vista siano rappresentati nei documenti strategici della Commissione europea. Intendiamo integrarli in una strategia globale generale.</p>
      <p sl="cs">Onorevoli parlamentari, in conclusione vorrei esprimere i miei ringraziamenti all’onorevole Lynne, la cui relazione, discussa oggi in quest’Aula, è senza dubbio un elemento importante dell’impegno globale volto a garantire un progresso in tutta l’Unione europea.</p>
    </intervention>
    <intervention id="4-044" speaker_id="4346" is_mep="True" mode="spoken" role="Presidente">
      <p sl="unknown">Grazie, signor Commissario. Anch’io, in qualità di Presidente, vorrei congratularmi con l’onorevole Lynne per una relazione che ha avuto un notevole impatto nella società civile.</p>
      <p sl="unknown">Sono stato un testimone privilegiato di come le carovane di giovani che hanno attraversato l’Europa protestando contro la povertà e a favore dell’inclusione, abbiano fatto proprio il documento dell’onorevole Lynne portandolo di città in città, da una capitale europea all’altra, onorando il Parlamento europeo, grazie al lavoro della nostra collega.</p>
      <p sl="unknown">La discussione è chiusa.</p>
      <p sl="unknown">La votazione si svolgerà alle 12.00.</p>
      <a text="(La seduta, sospesa alle 11.35, è ripresa alle 12.00)"/>
    </intervention>
    <intervention id="4-046" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Signor Presidente, vorrei chiederle, insieme alla collega onorevole Mann, che oggi non può essere presente in Parlamento, e ad altri colleghi, di trasmettere la solidarietà dei cittadini dell’Unione europea, rappresentati da questo Parlamento, verso le vittime della tempesta tropicale, poi trasformatasi in un uragano che ha devastato Haiti, la Repubblica Dominicana, la Giamaica, Cuba, Barbados e altre zone dei Caraibi, lasciando una scia di distruzione, malattia e morte.</p>
      <p sl="es">Inoltre, signor Presidente, esprimiamo la nostra solidarietà alle vittime delle inondazioni negli Stati messicani di Oaxaca, Chiapas e soprattutto Tabasco. Signor Presidente, vorrei chiederle di non limitarsi a trasmettere la nostra solidarietà, ma anche di invitare la Commissione europea a mobilitare gli strumenti di cui dispone per alleviare la situazione e porre rimedio ai danni che colpiscono sempre le aree più svantaggiate.</p>
    </intervention>
    <intervention id="4-047" speaker_id="1253" is_mep="True" mode="spoken" role="Presidente">
      <p sl="unknown">La ringrazio molto, onorevole Salafranca. Per quanto riguarda il Parlamento procederemo come richiesto, e inoltre trasmetteremo le sue riflessioni alla Commissione.</p>
    </intervention>
  </section>
  <section id="creitem4" title="4. Comunicazione delle posizioni comuni del Consiglio: vedasi processo verbale"/>
  <section id="creitem5" title="5. Turno di votazioni">
    <intervention id="4-050" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem6" title="5.1. Statuto e finanziamento dei partiti politici a livello europeo (votazione)">
    <intervention id="4-053" speaker_id="4262" name="Jo Leinen" is_mep="True" mode="spoken" role="relatore">
      <p sl="de">Signor Presidente, lo scorso venerdì il Consiglio ha approvato nella sostanza il contenuto di questo regolamento sul finanziamento dei partiti politici a livello europeo. Inoltre, questa mattina in un trialogo con la Commissione e il Consiglio abbiamo raggiunto un accordo sulle questioni ancora in sospeso. Quindi, esiste la possibilità realistica di approvare il progetto in prima lettura e creare i presupposti per un finanziamento migliore già per il 2008.</p>
      <p sl="de">Suggerisco quindi di posticipare la votazione al 29 novembre, alla prossima plenaria a Bruxelles.</p>
    </intervention>
  </section>
  <section id="creitem7" title="5.2. Statistiche trimestrali sui posti di lavoro vacanti nella Comunità (votazione)"/>
  <section id="creitem8" title="5.3. Applicazione dell’acquis di Schengen a Repubblica ceca, Estonia, Lettonia, Lituania, Ungheria, Malta, Polonia, Slovenia e Slovacchia (votazione)"/>
  <section id="creitem9" title="5.4. Ricostituzione degli stock di tonno rosso nell’Atlantico orientale e nel Mediterraneo (votazione)"/>
  <section id="creitem10" title="5.5. L’interesse europeo: riuscire nell’epoca della globalizzazione(votazione)">
    <intervention id="4-063" speaker_id="28285" name="Margarita Starkevičiūtė" is_mep="True" mode="spoken">
      <p sl="en">a nome del gruppo ALDE .– Suggerirei di modificare il titolo della prima parte in “Dimensione esterna di Lisbona”. Vale a dire, modificherei “Politiche esterne” in “Dimensione esterna di Lisbona”.</p>
    </intervention>
    <intervention id="4-065" speaker_id="1920" name="Hartmut Nassauer" is_mep="True" mode="spoken">
      <p sl="de">Signor Presidente, a causa del ritiro di un emendamento orale al paragrafo 5, il gruppo del Partito popolare europeo (Democratici cristiani) e dei Democratici europei desidera votare “no”, contrariamente a quanto indicato nelle sue liste.</p>
    </intervention>
    <intervention id="4-067" speaker_id="4267" name="Udo Bullmann" is_mep="True" mode="spoken">
      <p sl="de">Signor Presidente, alcuni deputati hanno un problema con la parte centrale, da points out that one adomestic demand . D’accordo con l’onorevole Caspary del gruppo del Partito popolare europeo (Democratici cristiani) e dei Democratici europei, suggerisco pertanto di aggiungere le parole in some MemberStates dopo European economy , e mi auguro che con questo si risolvano i problemi relativi alla parte centrale. Credo che potrebbe essere di aiuto anche al gruppo dell’Alleanza dei Democratici e dei Liberali per l’Europa.</p>
    </intervention>
    <intervention id="4-069" speaker_id="28219" name="Daniel Caspary" is_mep="True" mode="spoken">
      <p sl="de">Signor Presidente, non ho obiezioni a rinviare il testo, ma chiederei comunque di procedere alla votazione. Se il Parlamento vota a favore, il testo diventa di competenza di altri, ma può darsi che non venga approvato, e per questo chiedo di votare sul testo originale.</p>
    </intervention>
    <intervention id="4-070" speaker_id="1253" is_mep="True" mode="spoken" role="Presidente">
      <p sl="unknown">Non è stata richiesta una votazione per parti separate.</p>
      <p sl="unknown">Dopo la votazione finale:</p>
    </intervention>
    <intervention id="4-071" speaker_id="2107" name="Jan Andersson" is_mep="True" mode="spoken">
      <p sl="sv">Signor Presidente, il Parlamento ha appena votato a favore dell’aggiornamento e della modifica degli orientamenti integrati, che riguardano, ad esempio, la dimensione sociale. Finora la Commissione ha scelto di non prestarvi attenzione.</p>
      <p sl="sv">Vorrei sentire i commenti del Commissario Špidla sulla decisione che ha preso ora il Parlamento e se intende promuovere gli orientamenti integrati aggiornati e modificati all’interno della Commissione.</p>
    </intervention>
    <intervention id="4-072" speaker_id="photo_generic" name="Vladimír Špidla" is_mep="True" mode="spoken">
      <p sl="cs">membro della Commissione .− La decisione presa dal Parlamento ha un certo peso e la Commissione dovrà tenerne conto nel preparare l’ulteriore documentazione. Quindi, il voto del Parlamento ovviamente ha il suo peso e la questione degli orientamenti integrati è stata fondamentale nella discussione con il Parlamento.</p>
    </intervention>
    <intervention id="4-073" speaker_id="1253" is_mep="True" mode="spoken" role="Presidente">
      <p sl="unknown">Interpretiamo “un certo peso” come “grande peso” e raccomandiamo alla Commissione di adottare il nostro parere.</p>
    </intervention>
  </section>
  <section id="creitem11" title="5.6. Applicazione della direttiva 2004/38/CE relativa al diritto dei cittadini dell’Unione di circolare e soggiornare liberamente nel territorio degli Stati membri (votazione)">
    <intervention id="4-076" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE-DE . – Signor Presidente, onorevoli colleghi, faccio riferimento agli articoli 19 e 166 del Regolamento. Prima che il Parlamento proceda alla votazione sulla proposta di risoluzione comune presentata da alcuni gruppi sulla libertà di circolazione, desidero condannare fermamente a nome del mio gruppo l’attacco personale al Vicepresidente della Commissione Franco Frattini contenuto nel paragrafo 13 della stessa.</p>
      <p sl="fr">Intendo denunciare una manovra politicamente poco dignitosa dei socialisti italiani, sostenuta da alcuni dei miei colleghi, che non è degna della sfida che ci troviamo ad affrontare. Cosa ancora più grave, questa distorsione falsa dei commenti del Vicepresidente Frattini, che la nostra Istituzione dovrebbe respingere, non ci permette di prendere una decisione serena.</p>
      <p sl="fr">Se il nostro gruppo dovesse votare contro la risoluzione a causa di questa manovra, questo non andrebbe comunque a diminuire il nostro sostegno a favore di tutti i rumeni e degli altri cittadini dell’UE che rispettano le leggi e il paese che li ospita.</p>
      <p sl="fr">L’Europa è fondata sullo Stato di diritto, come ribadiamo nella risoluzione firmata dal mio gruppo sull’iniziativa comune dei nostri colleghi italiani e rumeni. La questione della libertà di circolazione non è un problema solo nazionale, ma di portata europea. Onorevoli colleghi, non si tratta di un regolamento di conti politico, ma di una questione di valori.</p>
      <a text="(Applausi)"/>
    </intervention>
    <intervention id="4-077" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE . – Signor Presidente, in quest’Aula si è tenuta un’ampia discussione alla quale ha partecipato il Commissario Frattini, che ha reagito con molta moderazione nei suoi commenti e nelle sue risposte agli interventi di vari deputati. La risoluzione critica un solo punto, ossia il fatto che, come si può dimostrare, il Commissario Frattini abbia fornito al pubblico un’informazione scorretta su un punto specifico del diritto europeo.</p>
      <p sl="de">Il fatto che la nostra risoluzione lo corregga e chiarisca inoltre che il Commissario competente per la protezione legale dei cittadini europei abbia rilasciato una dichiarazione scorretta su una questione fondamentale relativa ai diritti dei cittadini è un compito di questo Parlamento e non ha nulla a che vedere con teorie cospirative. Tuttavia, sappiamo bene, onorevole Daul, che lei è patetico, perché è stato spinto da Forza Italia a fare la sua dichiarazione. Questo è tutto quello che c’è da dire sulla questione.</p>
      <a text="(Applausi a sinistra)"/>
    </intervention>
    <intervention id="4-078" speaker_id="1253" is_mep="True" mode="spoken" role="Presidente">
      <p sl="unknown">Adesso non è il momento di tenere una discussione!</p>
    </intervention>
    <intervention id="4-079" speaker_id="4254" name="Monica Frassoni" is_mep="True" mode="spoken">
      <p sl="it">a nome del gruppo Verts/ALE .– Signor Presidente, onorevoli colleghi, penso che questa dichiarazione del presidente Daul si commenti da sola, questo Parlamento si esprimerà con una maggioranza e ha tutti i diritti di criticare o stigmatizzare i Commissari. È un diritto sovrano di questa Assemblea!</p>
      <p sl="it">Se abbiamo fatto quello che è stato fatto è perché il Commissario Frattini ha fatto un’interpretazione del diritto comunitario sbagliata e anche se queste urla selvagge mi impediscono di parlare, io voglio ripetere che noi agiamo qui come deputati europei verso un Commissario europeo e continueremo a farlo!</p>
      <a text="(Applausi a sinistra)"/>
    </intervention>
    <intervention id="4-080" speaker_id="1253" is_mep="True" mode="spoken" role="Presidente">
      <p sl="unknown">Vi pregherei di essere un po’ meno emotivi nel trattare la questione.</p>
    </intervention>
    <intervention id="4-081" speaker_id="2155" name="Graham Watson" is_mep="True" mode="spoken">
      <p sl="en">a nome del gruppo ALDE .– Signor Presidente, vorrei fare brevemente un richiamo al Regolamento. A prescindere da qualsiasi dibattito politico di partito, è veramente poco saggio che i Commissari si facciano coinvolgere in questioni di partito nei loro paesi o in altri. A mio parere, non è affatto irragionevole che quest’Aula ricordi alla Commissione i suoi doveri a questo proposito.</p>
      <a text="(Applausi a sinistra)"/>
    </intervention>
    <intervention id="4-082" speaker_id="1253" is_mep="True" mode="spoken" role="Presidente">
      <p sl="unknown">Ancora tre interventi e poi chiudiamo questa breve discussione.</p>
    </intervention>
    <intervention id="4-083" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL . – Signor Presidente, non ho bisogno di aggiungere molto a quanto hanno già detto gli onorevoli Monica Frassoni, Graham Watson e Martin Schulz. Vorrei semplicemente dire che sarebbe sensato, quando un Commissario vede che le sue parole vengono contestate da quattro gruppi che non appartengono tutti alla stessa parte dell’emiciclo, che rifletta su cosa dovrebbe evitare di rifare se vuole mantenere la fiducia del Parlamento.</p>
      <a text="(Applausi)"/>
    </intervention>
    <intervention id="4-084" speaker_id="2187" name="Antonio Tajani" is_mep="True" mode="spoken">
      <p sl="it">Signor Presidente, onorevoli colleghi, ai sensi degli articoli 151 e 19 del regolamento, le chiedo di valutare la ricevibilità del paragrafo 13, che contiene un immotivato ed infondato attacco personale al Vicepresidente della Commissione. Si tratta di un testo che se approvato, dopo le dichiarazioni del portavoce del Presidente della Commissione in difesa di Frattini, provocherebbe un disdicevole contrasto tra Parlamento e Commissione per motivi di politica interna. Le chiedo pertanto di mettere in votazione il testo della risoluzione senza il paragrafo 13 e contemporaneamente chiedo agli autori di ritirare il testo attraverso un emendamento orale.</p>
    </intervention>
    <intervention id="4-086" speaker_id="1941" name="Roberta Angelilli" is_mep="True" mode="spoken">
      <p sl="it">Signor Presidente, onorevoli colleghi, vorrei aggiungere il seguente emendamento orale: esprime il proprio dolore per l’assassinio della signora Reggiani avvenuto a Roma il 31 ottobre scorso e presenta sentite condoglianze ai suoi familiari.</p>
    </intervention>
    <intervention id="4-088" speaker_id="1941" name="Roberta Angelilli" is_mep="True" mode="spoken">
      <p sl="it">a nome del gruppo UEN .– Signor Presidente, onorevoli colleghi, vorrei aggiungere il seguente emendamento: considera la scolarizzazione e la lotta alla dispersione scolastica all’interno delle comunità rom uno degli strumenti fondamentali per combattere esclusione sociale, sfruttamento e criminalità..</p>
    </intervention>
    <intervention id="4-090" speaker_id="1941" name="Roberta Angelilli" is_mep="True" mode="spoken">
      <p sl="it">Signor Presidente, onorevoli colleghi, considerando l’importanza delle condizioni stabilite dagli articoli 5, 6, 7 e 8 della direttiva 38, relativi al diritto di ingresso e di soggiorno.</p>
    </intervention>
  </section>
  <section id="creitem12" title="5.7. Applicazione delle disposizioni dell’acquis di Schengen (votazione)"/>
  <section id="creitem13" title="5.8. Situazione in Pakistan (votazione)">
    <intervention id="4-096" speaker_id="2099" name="Robert Evans" is_mep="True" mode="spoken">
      <p sl="en">a nome del gruppo PSE .– Signor Presidente, in qualità di presidente della delegazione per le relazioni dei paesi dell’Asia meridionale, ho condotto i negoziati su questo testo di compromesso.Riconosco che si tratta di una questione delicata ed è importante che tutti noi prendiamo atto della situazione in Pakistan. Penso che l’intera Aula vorrà inviare un messaggio forte e unitario al Generale Musharraf.</p>
      <p sl="en">In uno spirito di compromesso e, mi auguro, per ottenere il sostegno di tutto il Parlamento, proporrei il seguente emendamento orale. Nel considerando A, ci riferiamo al fatto che il Presidente Musharraf “ha sospeso la Costituzione e lo Stato di diritto sostituendoli con la legge marziale”. Proporrei di scrivere che li ha sostituiti “con lo stato di emergenza, de facto legge marziale”. Poi, in linea con i suggerimenti di altri colleghi, in tre altri punti, ai paragrafi 1, 10 e 11, bisognerebbe sostituire “legge marziale” con“stato di emergenza”. Mi auguro che la mia proposta ottenga il pieno sostegno dell’Aula.</p>
    </intervention>
  </section>
  <section id="creitem14" title="5.9. Conferenza di Bali sul cambiamento climatico (votazione)">
    <intervention id="4-100" speaker_id="28321" name="Satu Hassi" is_mep="True" mode="spoken">
      <p sl="fi">Signor Presidente, vorrei dire solo che un punto importante nella versione finlandese della risoluzione è stato tradotto erroneamente. Nel paragrafo 1, concernente il mandato negoziale di Bali, nel testo finlandese c’è un equivoco, che suggerisce che questa risoluzione riguarderebbe il mandato negoziale interno all’UE prima della Conferenza di Bali. In effetti, il mandato di Bali prevede che alla Conferenza i paesi che hanno ratificato l’accordo sul clima cercheranno di ottenere un mandato a negoziare per rendere possibile la definizione del prossimo accordo sul clima. In altre parole, il paragrafo 1 del testo finlandese dice “per concordare un mandato a negoziare per la Conferenza”, mentre dovrebbe dire “su un mandato a negoziare per un accordo in occasione della Conferenza”.</p>
    </intervention>
    <intervention id="4-102" speaker_id="28112" name="Gay Mitchell" is_mep="True" mode="spoken">
      <p sl="en">Signor Presidente, il mio voto dovrebbe essere registrato come contrario all’emendamento 7. Temo che si sia accesa la luce sbagliata quando ho premuto il pulsante. Questo non cambia l’esito della votazione, ma per me è una questione delicata. Chiedo quindi che il mio voto sia registrato come contrario.</p>
    </intervention>
    <intervention id="4-103" speaker_id="1253" is_mep="True" mode="spoken" role="Presidente">
      <p sl="unknown">Prenderemo nota della sua osservazione.</p>
    </intervention>
  </section>
  <section id="creitem15" title="5.10. Sviluppo della politica europea di vicinato (votazione)">
    <intervention id="4-106" speaker_id="4385" name="Hélène Flautre" is_mep="True" mode="spoken">
      <p sl="fr">Signor Presidente, mi scusi, ma vorrei solo chiarire che la cancellazione del termine “accordi di riammissione” riguarda solo la prima parte del paragrafo 14, per eliminare qualsiasi ambiguità sull’interpretazione del voto.</p>
    </intervention>
    <intervention id="4-108" speaker_id="4521" name="Charles Tannock" is_mep="True" mode="spoken" role="relatore">
      <p sl="en">Signor Presidente, vorrei aggiungere al paragrafo 19a la seguente formulazione: “sottolinea l’esigenza di coinvolgere e di collaborare con i paesi SEE (Islanda, Norvegia, Liechtenstein) e la Svizzera e di sfruttare appieno la loro esperienza di collaborazione con l’Unione europea”.</p>
    </intervention>
    <intervention id="4-110" speaker_id="4521" name="Charles Tannock" is_mep="True" mode="spoken" role="relatore">
      <p sl="en">Signor Presidente, solo per confermare che l’emendamento orale è inteso a cancellare il paragrafo, per cuidovrebbe essereconsiderato prima dell’emendamento 13, quindi l’ordine della votazione nella lista dev’essere modificato.</p>
    </intervention>
  </section>
  <section id="creitem16" title="5.11. Relazioni economiche e commerciali con l’Ucraina (votazione)">
    <intervention id="4-114" speaker_id="28300" name="Zbigniew Zaleski" is_mep="True" mode="spoken" role="relatore">
      <p sl="de">Signor Presidente, prima del voto vorrei ringraziarla, con i miei colleghi della commissione per il commercio internazionale, per l’ottimo lavoro che è stato fatto e che ci consente di risparmiare tempo grazie all’assenza di emendamenti.</p>
      <p sl="de">La relazione dovrebbe mandare un segnale chiaro al nuovo governo e al parlamento dell’Ucraina che, da parte nostra, abbiamo fatto quanto necessario per garantire che si possano svolgere i negoziati per la zona di libero scambio. Siamo partner fiduciosi in questo dialogo. Se oggi in quest’Aula è presente un rappresentante dell’Ucraina, lo pregherei di riferire al parlamento nazionale che il Parlamento europeo raccomanda di votare senza indugio sulla richiesta di adesione dell’Ucraina all’OMC e di ratificare tale adesione non appena viene presa una decisione a Ginevra.</p>
      <p sl="de">A reciproco vantaggio dell’UE e dell’Ucraina, chiedo a tutti voi di sostenere questa relazione. Molte grazie.</p>
      <a text="(Applausi)"/>
    </intervention>
    <intervention id="4-115" speaker_id="1253" is_mep="True" mode="spoken" role="Presidente">
      <p sl="unknown">Onorevole Zaleski, se mi fosse consentito di congratularmi con lei per come si esprime bene nella mia lingua, lo farei volentieri.</p>
    </intervention>
  </section>
  <section id="creitem17" title="5.12. Verso una risposta dell’UE alle situazioni di fragilità (votazione)"/>
  <section id="creitem18" title="5.13. Inventario della realtà sociale (votazione)">
    <intervention id="4-120" speaker_id="4541" name="Elizabeth Lynne" is_mep="True" mode="spoken" role="relatore">
      <p sl="en">Propongo che al paragrafo 9 la parola “donne” sia sostituita con “persone”.</p>
    </intervention>
  </section>
  <section id="creitem19" title="6. Dichiarazioni di voto">
    <intervention id="4-124" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni di voto.</p>
    </intervention>
    <intervention id="4-126" speaker_id="23768" name="Bogusław Liberadzki" is_mep="True" mode="written">
      <p sl="it">La relazione dell’onorevole Leinen afferma specificamente che “la novità più importante della proposta della Commissione è che viene offerta la possibilità di sovvenzionare a carico del bilancio dell’Unione, oltre ai partiti politici europei, anche le fondazioni politiche ad essi affiliate”.</p>
      <p sl="it">Concordo che il regolamento proposto contribuirà a migliorare la stabilità finanziaria dei partiti politici europei e il finanziamento delle campagne elettorali alle elezioni del 2009 per il Parlamento europeo.</p>
    </intervention>
    <intervention id="4-128" speaker_id="28173" name="Zita Pleštinská" is_mep="True" mode="spoken">
      <p sl="sk">Un anno fa sembrava che la data dell’estensione dello spazio Schengen sarebbe stata rinviata al 2009. Sono lieta che tutti noi ci siamo impegnati per trovare rapidamente una soluzione costruttiva per far sì che la libera circolazione delle persone senza controlli ai passaporti diventasse una realtà.</p>
      <p sl="sk">Sono quindi favorevole alla relazione dell’onorevole Carlos Coelho, che conferma l’adesione allo spazio Schengen di nove nuovi Stati membri. A mio parere la libera circolazione delle persone senza controlli ai passaporti è un vero successo per l’integrazione europea, e per questo motivo sono felice di votare a favore di questa relazione. L’adesione dei nuovi Stati membri, compresa la Slovacchia, allo spazio Schengen, conferma chiaramente ai popoli europei che la cortina di ferro innalzata dai regimi totalitari comunisti tra l’Europa occidentale e orientale sarà consegnata ai libri di storia dopo il 21 dicembre 2007.</p>
      <p sl="sk">Per me il voto su questa relazione è un evento storico, perché si svolge nella stessa settimana in cui le Repubbliche slovacca e ceca commemorano – il 17 novembre – il diciottesimo anniversario della caduta del regime totalitario che impediva ai cittadini di viaggiare in Europa. Credo che tutti i cittadini europei saranno lieti di questo regalo di Natale.</p>
    </intervention>
    <intervention id="4-129" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, ho votato contro la relazione dell’onorevole Coelho principalmente per richiamare l’attenzione sui numerosi problemi derivanti dalla politica delle frontiere aperte dell’accordo di Schengen. Tutto sommato, il sistema di Schengen si regge, o non si regge, da un lato su un controllo rigoroso dei confini esterni – che, per essere chiari, non viene attuato – e dall’altro su un approccio severo nei confronti del crimine in tutti gli Stati membri, coordinato in tutti gli Stati membri – che si riscontra troppo raramente. Infine, tutti i paesi dello spazio Schengen devono seguire una rigorosa politica di immigrazione, completamente incompatibile, ad esempio, con le ondate di legalizzazioni di massa a cui abbiamo assistito in molti Stati membri negli ultimi anni.</p>
      <p sl="nl">In simili circostanze, come persona e come politico, non posso rallegrarmi di non dovermi più sottoporre ai controlli alle frontiere interne, perché non lo faranno neppure criminali e immigrati clandestini, con conseguenze deleterie per la nostra società.</p>
    </intervention>
    <intervention id="4-130" speaker_id="28323" name="Oldřich Vlasák" is_mep="True" mode="spoken">
      <p sl="cs">Signor Presidente, mi consenta di parlare della relazione del mio collega, l’onorevole Carlos Coelho, sul progetto di decisione del Consiglio sulla piena applicazione delle disposizioni dell’acquis di Schengen nei nove Stati membri che hanno aderito all’UE nel 2004. Personalmente, ritengo che questa decisione sia assolutamente vitale. L’adesione dei nostri paesi, compreso il mio, la Repubblica ceca, non dovrebbe essere rinviata in nessuna circostanza. Tutte le analisi ad oggi dichiarano obiettivamente che tutti questi paesi sono adeguatamente preparati per l’ampliamento dello spazio Schengen. Grazie ad uno sforzo incredibile degli Stati membri interessati, i numerosi esperti che hanno partecipato alle ispezioni, quali polizia, autorità giudiziarie, funzionari e altri, hanno riscontrato che oggi questi Stati membri sono sufficientemente preparati per applicare tutte le disposizioni dell’acquis di Schengen in maniera soddisfacente. Presumo quindi che anche il Consiglio “Giustizia e affari interni” esprimerà il suo sostegno a questa decisione il 6-7 dicembre di quest’anno. L’importanza simbolica dell’eliminazione delle frontiere interne che i nostri cittadini associano all’adesione allo spazio Schengen passerà alla storia e si può paragonare solo alla caduta della cortina di ferro quasi vent’anni fa.</p>
    </intervention>
    <intervention id="4-131" speaker_id="28352" name="Zuzana Roithová" is_mep="True" mode="spoken">
      <p sl="cs">Onorevoli colleghi, sono lieta che – nonostante i problemi tecnici – ci ritroviamo tutti a votare sulla relazione che conferma che i nuovi Stati membri, compresa la Repubblica ceca, sono pronti ad aderire allo spazio Schengen già nel 2008. Apprezzo l’impegno e l’apertura degli Stati membri e della Commissione durante le intense consultazioni tecniche prima dell’ampliamento. Indubbiamente, lo spazio Schengen allargato rappresenterà una sfida maggiore per la sicurezza interna dell’Europa, ma d’altro canto, e vorrei sottolinearlo, si tratta del culmine degli sforzi intesi a realizzare la libera circolazione in uno spazio veramente integrato. L’anno prossimo l’Europa sarà unita come non era mai stata prima. La cortina di ferro è definitivamente crollata e vi ringrazio per questo.</p>
    </intervention>
    <intervention id="4-132" speaker_id="28325" name="Sylwester Chruszcz" is_mep="True" mode="spoken">
      <p sl="pl">Signor Presidente, l’adesione della Polonia allo spazio Schengen comporta potenziali vantaggi derivanti dalla comodità nell’attraversare le frontiere, ma anche delle minacce.</p>
      <p sl="pl">Un fenomeno negativo che la Polonia vive già da qualche anno sono le difficoltà incontrate dai cittadini dei nostri vicini orientali ad entrare nel nostro paese, ivi compresi i polacchi che vivono in Bielorussia e in Ucraina. La mancanza di controlli ai confini può determinare molti fenomeni negativi associati alla criminalità e all’immigrazione clandestina. Ci preoccupano anche le misure prese per eliminare i controlli alle frontiere nazionali negli Stati membri a favore di servizi di frontiera paneuropei. Per questo motivo mi sono astenuto dal voto su questa materia.</p>
    </intervention>
    <intervention id="4-133" speaker_id="31123" name="Pedro Guerreiro" is_mep="True" mode="written">
      <p sl="it">Come sosteniamo da tempo, a nostro parere le aree della giustizia e degli affari interni sono competenze centrali dei singoli Stati, in particolare del Portogallo. Ci opponiamo pertanto al loro progressivo trasferimento alle istituzioni sovranazionali dell’UE in un processo che giustifica ogni nuovo “progresso” sulla base dei precedenti “progressi”.</p>
      <p sl="it">È il caso della creazione dello spazio Schengen, con l’acquis di Schengen, che serve da catalizzatore per la comunitarizzazione di politiche e misure connesse ai controlli alle frontiere – visti, asilo o immigrazione – ovvero di meccanismi giudiziari o di polizia.</p>
      <p sl="it">Tanto più quando tale comunitarizzazione avviene in un contesto nel quale le principali potenze dell’UE, di concerto, si assicurano che il processo decisionale conferisca loro la possibilità di difendere e salvaguardare i loro interessi, che non è certo il caso del Portogallo.</p>
      <p sl="it">Come abbiamo già dichiarato, la fondamentale collaborazione internazionale ed europea tra Stati sovrani con uguali diritti in questa materia è una cosa, ma l’inaccettabile cessione degli elementi fondamentali per la salvaguardia della sovranità nazionale e della democrazia a istituzioni sovranazionali dominate dalle maggiori potenze dell’UE, onde creare una “fortezza Europa”, è tutt’altra cosa.</p>
      <p sl="it">Di qui il nostro voto.</p>
    </intervention>
    <intervention id="4-134" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, voto contro questa relazione in quanto, come già altre volte ampiamente espresso, anche recentemente, durante i miei interventi all’interno di questa Aula, sono fermamente contrario all’accordo di Schengen. Lo sono, ulteriormente, quando poi questo accordo diventa lo strumento per veicolare la circolazione di immigrazione clandestina e pericolosi movimenti da un capo all’altro dell’Unione.</p>
      <p sl="it">Le frontiere di questi Paesi che si vuole far entrare a far parte dell’acquis di Schengen rappresentano un facile veicolo per delinquenti. L’incontrollata immigrazione da parte di soggetti provenienti dalla galassia della ex repubblica comunista sovietica e dal Medio Oriente beneficerebbe di un ulteriore strumento di ingresso. Senza considerare il grave disordine sociale che la libera circolazione dei cittadini per gli Stati dell’Unione indiscutibilmente causa all’Italia e agli altri paesi.</p>
    </intervention>
    <intervention id="4-135" speaker_id="28144" name="Lars Wohlin" is_mep="True" mode="written">
      <p sl="it">La cooperazione di Schengen deve restare aperta a tutti gli Stati membri che desiderano aderirvi e parteciparvi. D’altro canto, è estremamente importante che tutti i paesi aderenti alla cooperazione soddisfino già i requisiti al momento dell’adesione, perché la cooperazione comporta un confine esterno comune. In caso di carenze in un paese, la Svezia non ha modo di controllare la protezione delle frontiere. Dalle ispezioni effettuate emergono dei problemi da risolvere, per cui sarebbe ragionevole ritardare l’adesione finché non siano stati soddisfatti tutti i requisiti.</p>
    </intervention>
    <intervention id="4-137" speaker_id="photo_generic" name="Jan Andersson, Göran Färm e Inger Segelström" is_mep="True" mode="written">
      <p sl="it">Con questa dichiarazione di voto, i sottoscritti deputati socialdemocratici del Parlamento europeo desiderano chiarire il voto espresso sulla relazione Braghetto(A6-0408/2007).</p>
      <p sl="it">A nostro parere, è molto importante istituire un piano di ricostituzione del tonno rosso, da tempo una specie a rischio a causa della pesca eccessiva. Col tempo questa situazione rischia di danneggiare l’intero ecosistema delle zone di pesca interessate. Tuttavia, riteniamo che la risoluzione della Commissione non sia completamente adeguata, e pertanto abbiamo espresso un voto contrario.</p>
      <p sl="it">Abbiamo votato a favore degli emendamenti 4 e 6 della commissione – due emendamenti che comportano l’eliminazione di due esenzioni, a nostro parere discutibili, per la pesca al tonno rosso.</p>
      <p sl="it">Abbiamo sostenuto anche l’emendamento 13, inteso a promuovere l’adozione di un piano di ricostituzione degno di questo nome. La proposta va molto al di là della proposta originale, e ha tutto il nostro sostegno. Il livello degli stock di tonno rosso è ancora pericolosamente basso e l’Unione europea deve assumersi maggiori responsabilità per il loro ripristino.</p>
    </intervention>
    <intervention id="4-138" speaker_id="1473" name="Gérard Deprez" is_mep="True" mode="written">
      <p sl="fr">Desidero chiarire il mio voto sulla relazione sul piano di ricostituzione del tonno rosso nell’Atlantico orientale e nel Mediterraneo.</p>
      <p sl="fr">Alla luce della situazione veramente critica degli stock di tonno rosso, l’Unione europea con questo regolamento reagisce nel seguente modo: una costante riduzione dei contingenti di cattura, limitazione dei periodi di pesca, rafforzamento delle misure di controllo per contrastare la pesca illegale. Sono favorevole a queste proposte.</p>
      <p sl="fr">Tuttavia, mi sento piuttosto pessimista.</p>
      <p sl="fr">Innanzi tutto, perché gli scienziati affermano già che le disposizioni del regolamento non sono sufficienti a garantire la ricostituzione degli stock e ritengono che ci sarebbero buoni motivi per fissare i contingenti ben al di là delle percentuali di catture annuali stabilite dall’ICCAT (Commissione internazionale per la conservazione dei tonnidi nell’Atlantico). Sono propenso a crederlo, per cui ho dato il mio sostegno all’emendamento 13 presentato dal gruppo Verde/Alleanza libera europea.</p>
      <p sl="fr">In considerazione della presenza nel Mediterraneo di flotte di paesi extra-UE, quali Libia, Turchia, Tunisia, Giappone e Cina, che non sono membri dell’ICCAT, è chiaro che il regolamento in esame avrà effetto solo se questi paesi sottoscrivono le disposizioni in esso contenute, e non esiste la certezza che lo facciano.</p>
    </intervention>
    <intervention id="4-139" speaker_id="31123" name="Pedro Guerreiro" is_mep="True" mode="written">
      <p sl="it">L’istituzione di un piano pluriennale comunitario di ricostituzione del tonno rosso è l’attuazione pratica di una delle misure adottate dalla Commissione internazionale per la conservazione dei tonnidi nell’Atlantico.</p>
      <p sl="it">Il piano prevede, tra l’altro, una riduzione costante dei contingenti di cattura, fermi stagionali, un aumento della taglia minima e un sistema di osservatori a bordo dei pescherecci e negli allevamenti ittici.</p>
      <p sl="it">La raccomandazione adottata prevede anche una compensazione finanziaria da pagare ai pescatori durante i fermi stagionali, nell’intento di salvaguardare la flotta e l’occupazione nel settore.</p>
      <p sl="it">Riteniamo inoltre che sia importante migliorare i controlli, aggiornare periodicamente il volume di catture dei vari pescherecci per impedire che alcuni paesi superino i contingenti assegnati a scapito di altri, come avviene attualmente. Ricorderete che la stagione della pesca al tonno rosso è stata chiusa da settembre a dicembre perché si sospettava che alcuni paesi avessero già superato i contingenti, come poi si è riscontrato.</p>
      <p sl="it">Infine, ci rammarichiamo per la reiezione della nostra proposta, che sottolineava il fatto che la pesca costiera e tradizionale su piccola scala, oltre a fornire migliaia di posti di lavoro, consente lo sfruttamento sostenibile delle risorse ittiche.</p>
    </intervention>
    <intervention id="4-140" speaker_id="1403" name="David Martin" is_mep="True" mode="written">
      <p sl="en">Ho votato a favore della proposta di regolamento del Consiglio, che istituisce un piano di ricostituzione degli stock di tonno rosso nell’Atlantico orientale e nel Mediterraneo. Ai sensi della proposta, i pescatori saranno risarciti per le perdite provocate dai fermi stagionali e dalle riduzioni dei contingenti intese a consentire la ricostituzione degli stock . Si raccomanda inoltre di evitare deroghe in materia di fermi stagionali e taglie minime. Occorre un’azione incisiva per garantire che gli stock di questa specie non si riducano senza possibilità di rimedio.</p>
    </intervention>
    <intervention id="4-142" speaker_id="4466" name="Ilda Figueiredo" is_mep="True" mode="written">
      <p sl="it">Abbiamo votato contro questa risoluzione che raccoglie i principali aspetti delle politiche neoliberali a livello comunitario e cerca di incoraggiarne l’attuazione a livello mondiale.</p>
      <p sl="it">Si tratta di una risoluzione che accetta la flessicurezza come un concetto da sviluppare e integrare nei programmi di riforma nazionali di ogni Stato membro, che tenta di nascondere le reali implicazioni e gli obiettivi propri della strategia di Lisbona e dei suoi orientamenti per le politiche in materia di economia e occupazione, in particolare le liberalizzazioni e privatizzazioni.</p>
      <p sl="it">Non possiamo accettare una risoluzione favorevole all’intenzione di sviluppare una dimensione esterna della strategia di Lisbona, e precisamente la promozione della liberalizzazione dei mercati su scala mondiale, accentuandone la natura neoliberista e la tendenza ad interferire negli orientamenti economici di paesi terzi.</p>
      <p sl="it">Nella comunicazione della Commissione sul suo contributo all’incontro di ottobre dei capi di Stato e di governo si dichiara che il rilancio della strategia di Lisbona per la crescita e l’occupazione è stato un successo, ma si dovrebbe aggiungere “per i grandi gruppi economici e finanziari nazionali e internazionali” che hanno visto crescere i loro profitti in maniera esponenziale, mentre i lavoratori hanno dovuto fare i conti con l’erosione dei loro diritti.</p>
    </intervention>
    <intervention id="4-143" speaker_id="4542" name="Timothy Kirkhope" is_mep="True" mode="written">
      <p sl="en">Io e i miei colleghi del partito conservatore britannico siamo fermamente convinti che gli Stati membri dell’Unione europea debbano perseguire politiche intese a promuovere la posizione competitiva dell’Europa nell’economia globalizzata. A nostro parere, l’Europa dovrebbe perseguire con decisione l’agenda di Lisbona,concludendo accordi nei negoziati commerciali a livello mondiale,spingendo per l’ulteriore deregolamentazione che consenta all’industria e al commercio di competere nei mercati mondiali, promuovendo la liberalizzazione nel mercato interno, attuando con efficacia la direttiva sui servizi e aderendo a una valida politica di concorrenza. Tutto questo dev’essere sostenuto da un impegno incrollabile nei confronti del libero commercio e dei mercati aperti. Alcuni di questi elementi sono presenti in questa proposta di risoluzione e lo apprezziamo.</p>
      <p sl="en">Purtroppo però riteniamo che nel complesso questa proposta comune sia una grande occasione sprecata. Avrebbe dovuto definire i principi basilari di un approccio comunitario alla globalizzazione, come descritto sopra, ma non lo fa. La proposta contiene degli elementi che porterebbero l’Europa in una direzione che minerebbe la capacità dell’UE di competere con successo nell’economia globalizzata.</p>
    </intervention>
    <intervention id="4-144" speaker_id="1708" name="Marie-Noëlle Lienemann" is_mep="True" mode="written">
      <p sl="fr">Questa risoluzione avrebbe dovuto rappresentare un’occasione per affermare alcune questioni urgenti e chiarire che cosa effettivamente si aspetta il Parlamento europeo dalle Istituzioni dell’Unione europea per garantire un rilancio della crescita e un progresso sociale condiviso nei nostri 27 Stati membri, e lo sviluppo nei paesi in via di sviluppo.</p>
      <p sl="fr">Non c’è niente di tutto questo, ma solo i soliti discorsi sulle virtù della globalizzazione. Non si parla di un contrappeso democratico alla BCE, che imponga una politica monetaria favorevole all’industria e all’occupazione. Non si parla di una strategia volta a contrastare la permeabilità dell’UE ai fondi speculativi e ai fondi sovrani. Non si parla di preferenza comunitaria, né della rigorosa imposizione di norme sociali (OIL) o ambientali. E neppure di aiuti allo sviluppo, essenziali per lo sviluppo comune.</p>
      <p sl="fr">E poi ci sorprendiamo per la scarsa crescita in Europa, i problemi sociali e la sfiducia dei cittadini!</p>
    </intervention>
    <intervention id="4-145" speaker_id="1403" name="David Martin" is_mep="True" mode="written">
      <p sl="en">Ho votato a favore di questa risoluzione composita, in risposta alla comunicazione della Commissione“L’interesse europeo: riuscire nell’epoca della globalizzazione”. La risoluzione mette in evidenza una serie di modi in cui l’Unione può trarre vantaggio dalle opportunità offerte dalla globalizzazione: promuovere condizioni paritarie in materia di concorrenza e commercio; migliorare il processo decisionale politico dell’UE, rendendolo più partecipativo; e sottolineare la necessità di un rafforzamento della dimensione sociale dell’UE.</p>
    </intervention>
    <intervention id="4-146" speaker_id="2081" name="Peter Skinner" is_mep="True" mode="written">
      <p sl="en">Accolgo con favore questa risoluzione che richiama l’attenzione su una serie di questioni interconnesse – dai diritti sociali ai regolamenti finanziari e a come i cittadini, in conseguenza dell’espansione dei mercati, possano trarne un senso. Occorre trovare un equilibrio tra le condizioni del libero mercato e le necessità dei paesi in via di sviluppo ed è assolutamente necessario portare avanti la discussione su questo tema.</p>
    </intervention>
    <intervention id="4-147" speaker_id="4751" name="Bart Staes" is_mep="True" mode="written">
      <p sl="nl">L’Europa non riuscirà a combatterel’aumento della povertà né il crescente riscaldamento globale – le principali sfide della globalizzazione – se insiste a mettere l’accento sulla liberalizzazione. In effetti, è il libero commercio a creare questi problemi. La globalizzazione crea l’illusione che il livello generale di prosperità nel mondo sia in graduale aumento, ma nel contempo noto un costante aumento nel divario tra ricchi e poveri negli Stati membri. La liberalizzazione è anche la causa del grande disastro ambientale che ci attende se non ci affrettiamo a prendere misure incisive e praticabili per combattere il riscaldamento globale.</p>
      <p sl="nl">Non disporre di una politica decisa in questo campo è irresponsabile e criminale. Investire in un’economia efficiente in termini energetici e creare posti di lavoro in quel settore è comunque una scelta promettente. Il principio “chi inquina paga” viene trascurato troppo spesso. In quanto membro del gruppo Verde/Alleanza libera europea deploro l’assenza di questo aspetto.</p>
      <p sl="nl">Se l’Europa vuole un mercato unico che garantisca la libera circolazione di persone, beni, servizi e capitali, dovrebbe anche prevedere standard sociali e ambientali elevati, che offrano protezione e rappresentino un esempio per il resto del mondo.</p>
      <p sl="nl">Il testo proposto resta vago e superficiale ed esemplifica ancora una volta la politica della Commissione.</p>
    </intervention>
    <intervention id="4-149" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, sarebbe veramente ipocrita se l’Aula, dopo aver votato a stragrande maggioranza l’emendamento orale dell’onorevole Angelilli, che ricorda e porta le condoglianze e la solidarietà del Parlamento europeo alla famiglia, – ricordo – di una vittima così, direi, immotivata, così grave dei fenomeni di criminalità avvenuta nel nostro Paese, poi non prendesse una posizione chiara per prevenire questi atti, questa vera e propria mattanza di persone oneste che avviene a causa della mancanza di controlli.</p>
      <p sl="it">Nessuno vuole, ospita nel nostro paese, in Italia, sentimenti di xenofobia, specialmente verso gli appartenenti a un popolo come quello rumeno che, come ci ricordava un’editoriale del quotidiano L’Avvenire , ci ha dato uomini di cultura come Mircea Eliade, come Ionesco, come Cioran. Una grande civiltà che noi sentiamo vicina e che ci è cugina. Altro è la questione dell’invasione di criminali e in particolare l’emergenza rom , nei cui confronti ci vuole un’azione di prevenzione e di controllo alle frontiere, adottando i rilievi fotodattiloscopici, impronte digitali per prevenire e per sapere chi entra nel nostro paese con quali intenzioni se possibile e per, soprattutto, stabilire una data certa.</p>
      <p sl="it">Perché se non vogliamo fare delle grida manzoniane in Europa, quando diciamo che dopo i tre mesi si devono fare i controlli, bisogna sapere la data certa dell’entrata e questo, come ha ammesso nell’Aula della Camera dei deputati il ministro Amato, oggi non si fa.</p>
    </intervention>
    <intervention id="4-150" speaker_id="2099" name="Robert Evans" is_mep="True" mode="spoken">
      <p sl="en">Signor Presidente, ho votato a favore di questa risoluzione perché riconosco che la libera circolazione delle persone è un principio fondamentale dell’Unione europea, che dev’essere rispettato e difeso da tutti gli Stati membri.</p>
      <p sl="en">Inoltre, penso che abbiamo ragione a enfatizzare ancora una volta che l’UE effettivamente è stata fondata su misure volte a combattere tutte le forme di razzismo e xenofobia e tutte le forme di discriminazione. Analogamente, tutti noi in quest’Aula dovremmo riconoscere che le popolazioni rom in Europa sono forse le più discriminate, in alcuni paesi a livelli totalmente inaccettabili. Dovremmo comprendere che l’assimilazione, l’integrazione sociale e la protezione della minoranza rom sono obiettivi che l’Unione europea deve ancora realizzare. Penso che si tratti di un obiettivo per il quale dovremmo tutti lavorare, nello spirito della libera circolazione.</p>
    </intervention>
    <intervention id="4-151" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, ho votato contro la risoluzione sulla libera circolazione nell’Unione europea presentata dai gruppi di centrosinistra – spiegherò subito il perché – dopo avere dichiarato che sono assolutamente e totalmente favorevole alla proposta dell’onorevole Mario Mantovani di bloccare per tre anni l’ingresso di extracomunitari, ripeto di extracomunitari, nell’Unione europea e quindi anche in Italia, e per quanto riguarda i comunitari sono favorevolissimo al diritto di libera circolazione di lavoratori, cittadini, turisti purché non sia un permesso di licenza di uccidere.</p>
      <p sl="it">Non è possibile che, come è avvenuto negli ultimi giorni in Italia, una signora di 45 anni è deceduta mentre ritornava a casa dopo il lavoro e un medico a pochi giorni dalla pensione sia stato ucciso nel corso di un tentativo di furto nella sua casa a Milano. Questa non è libera circolazione!</p>
    </intervention>
    <intervention id="4-152" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Ho votato a favore della risoluzione sulla libera circolazione presentata da PSE, ALDE, Verdi e GUE/NGL, benché risponda solo in parte allo scopo per il quale ritengo che dovrebbe essere redatta una simile risoluzione.</p>
      <p sl="ro">A mio parere, il testo della risoluzione avrebbe dovuto offrire un sostegno ancora più chiaro ai cittadini europei che risiedono in paesi diversi da quello di origine, e implicitamenteai cittadini rumeni che risiedono in Italia e rispettano le leggi italiane.</p>
      <p sl="ro">Il testo sul quale abbiamo votato non condanna gli atteggiamenti xenofobi verso i cittadini rumeni e non fa riferimento all’amplificazione delle tensioni tra la comunità rumena in Italia e la popolazione italiana, generata anche dall’applicazione inadeguata del decreto emesso dal Consiglio dei ministri italiano e dalle dichiarazioni di certi politici italiani.</p>
      <p sl="ro">Ritengo inoltre che, come affermato nella risoluzione comune PPE-DE e UEN, l’applicazione efficace delle disposizioni giuridiche da parte delle autorità italiane avrebbe impedito questa situazione.</p>
      <p sl="ro">Chiedo alla Commissione europea e alle autorità italiane di prendere in considerazione anche le disposizioni della risoluzione comune dei gruppi PPE-DE e UEN, che non sono incluse nel testo adottato oggi.</p>
    </intervention>
    <intervention id="4-153" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, la situazione effettivamente sta diventando sempre più ridicola. Ora una maggioranza di quest’Aula ritiene addirittura necessario rivolgere accuse di xenofobia al popolo e al governo italiani. Inoltre, nella proposta di risoluzione si dichiara che l’approccio del governo italiano al problema della criminalità tra i rom rumeni presenti nel paese in numero consistente ha contribuito ad aumentare le tensioni. Quindi la colpa di tutto questo è solo dell’Italia, che avrebbe dovuto partecipare ai programmi del Fondo sociale europeo per l’integrazione dei rom .</p>
      <p sl="nl">Vorrei chiarire a questo proposito che i cittadini e il governo in Italia hanno il diritto di difendersi e che quanto è accaduto dimostra soprattutto che la direttiva è inadeguata e che si dovrebbe rendere più agevole, e non più difficile, l’espulsione dei criminali – dei criminali, attenzione, non delle persone decenti che lavorano per sbarcare il lunario.</p>
    </intervention>
    <intervention id="4-154" speaker_id="1403" name="David Martin" is_mep="True" mode="written">
      <p sl="en">Ho votato a favore di questa risoluzione comune, dove si sottolinea che il diritto alla libera circolazione è un diritto fondamentale di tutti i cittadini dell’UE. Gli Stati membri hanno l’obbligo di assistere i cittadini di altri Stati membri che vivono nei loro territori e di garantire la dignità e il rispetto dei diritti di tutti i cittadini dell’Unione, a prescindere da dove risiedono.</p>
    </intervention>
    <intervention id="4-155" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, sono fermamente contrario a queste proposte di risoluzione e voglio esprimere fermamente il mio parere contrario. Il tutto è nato da un provvedimento del governo italiano, tuttavia tardivo e poco risolutore, che si è accorto della situazione di emergenza in Italia, purtroppo solo dopo terribili episodi di cronaca che hanno visto come responsabili cittadini dell’Unione.</p>
      <p sl="it">Le disposizioni della direttiva 2004/38/CE sono chiare, quando stabiliscono che “Ciascun cittadino dell’UE ha diritto di soggiornare [ …] nel territorio di uno Stato membro a condizione [ …] di disporre, per se stesso e per i propri familiari, di risorse economiche sufficienti, affinché non divenga un onere a carico dell’assistenza sociale dello Stato membro ospitante”.</p>
      <p sl="it">Tali proposte di risoluzione, pertanto, mi sembrano inutili e pretestuose. I trattati impongono la libera circolazione dei cittadini all’interno dell’UE e nessuno vuole fare discriminazioni in base allo Stato di provenienza. Tuttavia nel momento in cui cittadini dell’Unione commettono gravissimi ed esecrabili episodi di violenza in un altro Stato o non possono dimostrare il motivo del loro soggiorno, come stabilisce la direttiva, è nell’interesse dell’intera Unione che vengano rispediti nel loro Paese di origine.</p>
    </intervention>
    <intervention id="4-156" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della risoluzione sulla libera circolazione, promossa dal PSE insieme ad altri gruppi politici, perché considero di estrema importanza, alla luce della situazione in Italia, non creare un precedente pericoloso che metta in dubbio il rispetto dei principi fondamentali dell’Unione europea.</p>
      <p sl="ro">Credo che questa situazione si dovrebbe risolvere immediatamente, per non permettere discriminazioni nei confronti di cittadini dell’Unione europea, a prescindere dalla loro nazionalità.</p>
      <p sl="ro">Le misure proposte dalla risoluzione sono intese a proteggere dagli abusi tutti i cittadini europei. L’UE ha bisogno di tutti i suoi cittadini e i rumeni dovrebbero sentire la solidarietà della popolazione europea, perché ci sono migliaia di rumeni che lavorano all’estero e che sono apprezzati per l’impegno, l’onestà e la correttezza.</p>
      <p sl="ro">La Carta dell’Unione da allegare al Trattato di riforma elenca i diritti fondamentali dei cittadini europei: dignità, libertà, uguaglianza, solidarietà, cittadinanza, giustizia. L’UE garantisce la democrazia, lo Stato di diritto, i diritti umani, nonché la protezione delle minoranze. In tale contesto, le misure proposte dalla risoluzione contribuiranno ad una migliore integrazione della comunità rom .</p>
    </intervention>
    <intervention id="4-158" speaker_id="28173" name="Zita Pleštinská" is_mep="True" mode="spoken">
      <p sl="sk">Per ribadire quanto si afferma nella proposta di risoluzione, anch’io vorrei congratularmi con il governo portoghese per aver presentato una proposta che fornisce una soluzione tecnica provvisoria – SISone for all – che consentirà ai nuovi Stati membri di collegarsi al Sistema informativo Schengen nel 2007, prima che la Commissione introduca il nuovo Sistema informativo Schengen II.</p>
      <p sl="sk">Le mie congratulazioni vanno anche ai nuovi Stati membri che entrano nello spazio Schengen, per l’enorme sforzo compiuto per soddisfare tutti i requisiti di Schengen in un periodo di tempo così breve. L’estensione dello spazio Schengen ad includere nove nuovi Stati a partire dal 21 dicembre 2007 è anche il risultato ampiamente meritato delle azioni del Parlamento europeo per mantenere la data stabilita in origine. Per questo motivo ho votato a favore di questa proposta di risoluzione.</p>
    </intervention>
    <intervention id="4-159" speaker_id="31123" name="Pedro Guerreiro" is_mep="True" mode="written">
      <p sl="it">Abbiamo votato contro questa risoluzione perché siamo contrari in linea di principio alla comunitarizzazione in materia di giustizia e affari interni, un’area centrale della sovranità degli Stati. Il Trattato di “riforma” è un tentativo di trasformare in una politica comune la comunitarizzazione di giustizia e affari interni.</p>
      <p sl="it">La comunitarizzazione – vale a dire la perdita della sovranità nazionale – è tanto più grave quando viene promossa in un contesto caratterizzato da politiche e misure comunitarie che compromettono pericolosamente diritti, libertà e garanzie dei cittadini che rappresentano il progresso della civiltà e conquiste democratiche fondamentali.</p>
      <p sl="it">Prendiamo ad esempio la politica di asilo restrittiva e le crescenti difficoltà incontrate dai richiedenti asilo nell’ottenere diritti e garanzie. O ancora la politica di immigrazione con la sua impostazione orientata alla sicurezza, la criminalizzazione degli immigrati irregolari, i disumani “centri di detenzione” e le misure di rimpatrio, il trattamento discriminatorio, schiavista e predatorio delle risorse umane provenienti da paesi terzi. Si pensi all’uso crescente di strumenti di informazione e di memorizzazione di dati – ivi compresi i dati biometrici – a disposizione di una serie più ampia di organismi, anche in paesi terzi, ad esempio l’accesso di enti statunitensi ai dati dei passeggeri di voli aerei.</p>
    </intervention>
    <intervention id="4-161" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">L’attuale clima politico in Pakistan è sicuramente critico, poiché il Presidente ha dichiarato lo stato di emergenza e sono state commesse evidenti violazioni dei diritti umani con la privazione della libertà, le violenze contro manifestanti pacifici e la riduzione al silenzio dei mezzi di comunicazione.Ci opponiamo fermamente a tutto questo, ma siamo contrari anche al fatto che il Parlamento europeo, con questa risoluzione, faccia l’ennesimo tentativo di far prevalere l’UE sulle politiche estere indipendenti degli Stati membri.</p>
      <p sl="it">L’ONU è l’unico organismo che, a nome dei suoi membri, possiede la competenza e l’autorità di esercitare pressioni nella comunità mondiale. Ripristinare la stabilità, la pace e il rispetto dei diritti umani in Pakistan è molto importante, ma non è un compito che l’UE dovrebbe sottrarre agli Stati membri.</p>
    </intervention>
    <intervention id="4-162" speaker_id="2081" name="Peter Skinner" is_mep="True" mode="written">
      <p sl="en">Sono d’accordo che si dovrebbe porre fine allo stato di emergenza dichiarato (de facto legge marziale) e ripristinare lo Stato di diritto con effetto immediato, e ho votato per questo.</p>
      <p sl="en">Per molti di noi, che sono osservatori della politica pakistana, è deprimente vedere come le comunità pakistane risentono negativamente della mancanza delle nostre circoscrizioni.</p>
      <p sl="en">Il ritorno a una procedura democratica è essenziale per la credibilità e il corretto funzionamento della politica pakistana.</p>
    </intervention>
    <intervention id="4-164" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, per il nostro gruppo l’emendamento concernente il riconoscimento del ruolo dell’energia nucleare nella nostra dichiarazione sulla Conferenza sul clima rappresentava una parte essenziale di questa risoluzione. Per questo motivo desideriamo esprimere la nostra soddisfazione per il fatto che il Parlamento ne ha dato conferma approvando l’emendamento 7. Non siamo i soli di questo parere. Anche il gruppo sui cambiamenti climatici dell’ONU, l’IPPC, ha confermato il ruolo dell’energia nucleare come forma di energia a bassa emissione. Inoltre, forse dovremmo ricordare che quest’Aula ha preso una decisione storica sulla relazione dell’onorevole Reul, con 509 voti a favore. Il Parlamento europeo ha riconosciuto che l’energia nucleare attualmente è la principale fonte di energia con basse emissioni di biossido di carbonio, e nel contempo ha evidenziato il suo ruolo nella lotta contro il cambiamento climatico.</p>
      <p sl="fi">D’altro canto, il nostro gruppo si è dichiarato contrario al paragrafo 25 della risoluzione, perché a nostro parere fa un inutile collegamento, o comunque un confronto, tra l’utilizzo pacifico dell’energia nucleare e la diffusione di armi nucleari e la minaccia del terrorismo. Dovremmo ricordare che nell’atmosfera non esistono censori morali e non si evita una forma di energia, né si simpatizza per un’altra, per motivi ideologici. Solo l’eliminazione delle emissioni è importante, e ora le emissioni non sono le benvenute. In ogni caso, vorrei dire che siamo lieti che questo Parlamento abbia inviato un messaggio chiaro per la Conferenza sul clima e abbia riconosciuto la gravità della minaccia del cambiamento climatico.</p>
    </intervention>
    <intervention id="4-165" speaker_id="4242" name="Karin Scheele" is_mep="True" mode="spoken">
      <p sl="de">Signor Presidente, la mia delegazione, dei socialdemocratici austriaci, si è astenuta dalla votazione sulla relazione sulla Conferenza di Bali esattamente per i motivi illustrati anche dall’onorevole Korhola. Appoggiamo gli altri messaggi politici della relazione, che è ottima. Ma la mia delegazione non può accettare di trasmettere il segnale che l’energia nucleare è un elemento essenziale per la lotta al cambiamento climatico. Inoltre, ritengo che dovrebbe spettare ai paesi e ai continenti decidere quale strategia seguire.</p>
      <p sl="de">Vorrei sottolineare nuovamente il sostegno della mia delegazione riguardo a tutti gli elementi di questa relazione, compresa l’esclusione dei progetti relativi all’energia nucleare dal “meccanismo di sviluppo pulito”. Tuttavia, non intendiamo appoggiare questo segnale politico a favore dell’energia nucleare e per questo ci siamo astenuti. Per dimostrare il nostro assenso per il resto della relazione, che nel complesso è valida, non abbiamo espresso un voto contrario.</p>
    </intervention>
    <intervention id="4-999" speaker_id="photo_generic" name="Bairbre de Brún, Jens Holm and Eva-Britt Svensson" is_mep="True" mode="written">
      <p sl="en">Siamo a favore della risoluzione sull’imminente Conferenza di Bali, che tratta numerosi punti importanti. Tra l’altro, chiarisce l’ammontare consistente di emissioni derivanti dal settore zootecnico e sottolinea anche l’importanza del sostegno ai paesi in via di sviluppo nel lavoro di prevenzione e mitigazione inteso a limitare gli effetti negativi del cambiamento climatico. Tuttavia, non sosteniamo l’idea che l’energia nucleare debba essere considerata uno strumento necessario per prevenire il cambiamento climatico.</p>
    </intervention>
    <intervention id="4-166" speaker_id="28310" name="Edite Estrela" is_mep="True" mode="written">
      <p sl="it">Ho votato a favore della proposta di risoluzione del Parlamento europeo sulla limitazione del surriscaldamento dovuto ai cambiamenti climatici a +2°C - la via da percorrere fino alla Conferenza di Bali sui cambiamenti climatici e oltre (COP 13 e COP/MOP 3). In considerazione del fatto che il cambiamento climatico oggi è una delle principali sfide per la società, penso che sia fondamentale che l’Unione europea rinnovi il suo ruolo guida in occasione della Conferenza di Bali e che si raggiunga un accordo globale sul clima post 2012.</p>
    </intervention>
    <intervention id="4-167" speaker_id="28308" name="Elisa Ferreira" is_mep="True" mode="written">
      <p sl="pt">L’emendamento 7 distrugge lo spirito di compromesso che era prevalso nei negoziati sul testo finale. La sua approvazione introduce un cambiamento fondamentale in un testo che avrebbe dovuto raccogliere un ampio consenso parlamentare sulle sfide di Bali.</p>
      <p sl="pt">Quindi, nello spirito di quell’obiettivo generale e, benché in qualità di relatore ombra avessi indicato al Partito socialista che avrei votato a favore, personalmente mi sono trovata costretta ad astenermi nella votazione finale, per protesta contro due aspetti: l’introduzione nel testo del summenzionato emendamento 7, che sostiene l’energia nucleare, e il metodo utilizzato dal gruppo del Partito popolare europeo (Democratici cristiani) e Democratici europei alla luce dello spirito di compromesso prevalso durante i negoziati sul testo.</p>
    </intervention>
    <intervention id="4-168" speaker_id="4466" name="Ilda Figueiredo" is_mep="True" mode="written">
      <p sl="it">Èvero che stiamo notando cambiamenti climatici molto marcati, rapidi e innaturali, derivanti da molti fattori, ma in particolare dalla natura predatoria delle politiche neoliberiste. Occorrono misure efficaci per adeguare le società umane a nuove condizioni di vita.</p>
      <p sl="it">I cambiamenti climatici anticipati in diversi scenari scientificamente credibili e motivati potrebbero anche non essere lenti e graduali, a seconda delle misure prese nel frattempo.</p>
      <p sl="it">Esiste un urgente bisogno di prendere misure più incisive e trasversali per evitare problemi più gravi in futuro, come la proliferazione di tragedie umane e ambientali.</p>
      <p sl="it">Tuttavia, vogliamo sottolineare anche l’esigenza di rompere con le politiche neoliberiste a livello europeo e mondiale, altrimenti le maggiori potenze e le multinazionali continueranno ad imporre i propri interessi in termini di profitti, nello sfruttamento delle risorse naturali e nel commercio internazionale, ivi compreso lo scambio di emissioni di gas a effetto serra, che avrà un impatto estremamente negativo sullo sviluppo umano equilibrato.</p>
    </intervention>
    <intervention id="4-169" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">I problemi ambientali sono transfrontalieri e pertanto la Conferenza sul clima delle Nazioni Unite è un’importante arena diplomatica per il cambiamento a livello mondiale. Nella risoluzione in questione, l’UE mira a riunire gli Stati membri sotto una bandiera comune per indirizzare i negoziati in quella che considera la giusta direzione.</p>
      <p sl="it">Quello di limitare il cambiamento climatico è un obiettivo valido, ma è deplorevole che nelle mani dell’UE la politica ambientale mondiale oltrepassi i confini della politica estera nel momento in cui dettiamo a paesi terzi e agli Stati membri come dovrebbero essere le rispettive politiche nazionali sul clima. La June List ritiene che ogni paese dovrebbe votare singolarmente alla Conferenza sul clima e per questo abbiamo scelto di votare contro la risoluzione.</p>
    </intervention>
    <intervention id="4-170" speaker_id="1403" name="David Martin" is_mep="True" mode="written">
      <p sl="en">Ho votato a favore di questa risoluzione della commissione sul cambiamento climatico, che definisce la proposta di posizione negoziale dell’UE per l’avvio dei colloqui sul futuro della cooperazione globale sul cambiamento climatico dopo il 2012. La risoluzione contiene una posizione valida per una riduzione progressiva delle emissioni di gas a effetto serra a livello mondiale, tenendo in considerazione l’impatto sociale del cambiamento climatico, l’intenzione auspicata dall’UE di limitare il riscaldamento globale ad un massimo di 2°C e l’esigenza vitale di una adesione globale al sistema.</p>
    </intervention>
    <intervention id="4-171" speaker_id="28115" name="Mairead McGuinness" is_mep="True" mode="written">
      <p sl="en">A nome della delegazione Fine Gael (PPE-DE):</p>
      <p sl="en">i deputati di Fine Gael hanno votato a favore della proposta di risoluzione, poiché ritengono importante fornire l’opinione del Parlamento europeo sul cambiamento climatico prima della Conferenza di Bali. Tuttavia, hanno votato contro l’emendamento 7, poiché sono da sempre contrari all’energia nucleare.</p>
    </intervention>
    <intervention id="4-172" speaker_id="2081" name="Peter Skinner" is_mep="True" mode="written">
      <p sl="en">Desidero ringraziare i relatori,che si sono concentrati sugli aspetti relativi a uno dei problemi più importanti del nostro tempo.</p>
      <p sl="en">I limiti alle emissioni con obiettivi di riduzione, accanto alla produzione di energia alternativa non basata sul carbone, in alcune giurisdizioni non sono accettati nel modo concordato dall’UE. Ma questa Conferenza può fare molto per unire e coordinare gli interventi internazionali.</p>
    </intervention>
    <intervention id="4-173" speaker_id="36281" name="Silvia-Adriana Ţicău" is_mep="True" mode="written">
      <p sl="ro">La risoluzione sulla limitazione dei cambiamenti climatici a 2°Cè un documento estremamente importante per il nostro futuro e per questo motivo ho votato a favore della sua adozione.</p>
      <p sl="ro">I cambiamenti climatici rappresentano una sfida notevole, con conseguenze catastrofiche per l’ambiente e le comunità umane.</p>
      <p sl="ro">Si tratta di un problema che dovremmo affrontare con misure a breve, medio e lungo termine. I cambiamenti climatici hanno già avuto effetti disastrosi sull’agricoltura, sui sistemi idrologici, sulle foreste, sulla fauna e sulla flora. Paesi quali Grecia, Romania, Bulgaria, Spagna e Portogallo hanno affrontato periodi di siccità e inondazioni.</p>
      <p sl="ro">L’UE dovrebbe riaffermare il proprio ruolo di leader nella lotta al cambiamento climatico. I meccanismi finanziari disponibili per proteggere le risorse idriche, evitare la deforestazione e promuovere tecnologie non inquinanti dovrebbero essere aumentati e resi disponibili all’accesso degli Stati membri.</p>
      <p sl="ro">Dobbiamo consentire ad ogni Stato membro di definire il proprio mix di risorse energetiche. Nel contempo, gli Stati membri che producono energia nucleare dovrebbero garantire la sicurezza delle installazioni e in particolare un adeguato smaltimento delle scorie. Sono necessari fondi per la ricerca finalizzata alla riduzione della quantità di scorie e all’aumento della sicurezza delle installazioni.</p>
    </intervention>
    <intervention id="4-175" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, non intendo affatto sminuire l’ottimo lavoro svolto dai due relatori sullo sviluppo della politica europea di vicinato, ma vorrei segnalare che la relazione presenta una lacuna: omette di richiamare l’attenzione sull’immensa sfida rappresentata dall’immigrazione dal sud del mondo, per la quale a mio parere anche gli stessi paesi nordafricani hanno enormi responsabilità.</p>
      <p sl="nl">Avrei voluto che questa relazione contenesse un appello per una politica comune tra gli Stati membri dell’UE e i paesi nordafricani per contrastare l’immigrazione clandestina, che invitasse gli stessi paesi nordafricani ad impegnarsi e facesse dipendere il sostegno finanziario e materiale degli Stati membri dalla buona volontà, da un approccio comune a questa enorme sfida.</p>
      <p sl="nl">A mio parere, si tratta di un aspetto fondamentale che manca nella relazione e per questo mi sono astenuto dal voto.</p>
    </intervention>
    <intervention id="4-176" speaker_id="31123" name="Pedro Guerreiro" is_mep="True" mode="written">
      <p sl="it">A seguito della decisione di compiere nuovi passi significativi nell’integrazione capitalista europea, precisamente al livello di quello che è noto come il “ruolo dell’UE nel mondo”, che si traducono nel progetto “costituzionale” – ora ripreso nel Trattato di “Riforma” – e nelle attuali politiche dell’UE, la maggioranza del PE sta approvando una relazione, che sarebbe obbligatorio leggere, sul rafforzamento della politica europea di vicinato (PEV).</p>
      <p sl="it">Qualsiasi dubbio in merito agli scopi e alle ambizioni reali dell’UE in relazione alla PEV si chiarirebbe immediatamente leggendo la relazione. Si tratta di un programma inteso effettivamente a interferire nell’intera area del Mediterraneo, del Medio Oriente, dell’Asia centrale e dell’Europa orientale, e a controllarla. È un programma mirato a realizzare obiettivi quali “stimolo e rafforzamento dell’impegno dei governi dei paesi PEV sulle riforme politiche ed economiche”, l’assimilazione delle “politiche comuni” dell’UE da parte di questi paesi e il loro “allineamento con la politica estera dell’UE”, nonché la creazione di una zona di libero scambio.</p>
      <p sl="it">La relazione auspica inoltre “un maggior numero di azioni comuni da parte dell’UE e degli USA” per “la promozione della democrazia, il consolidamento della sicurezza energetica e il rafforzamento della sicurezza regionale nel vicinato dell’UE”, un punto talmente trasparente da essere ridimensionato nella votazione in Aula.</p>
      <p sl="it">Sarebbe meglio leggere la relazione …</p>
    </intervention>
    <intervention id="4-177" speaker_id="23781" name="Janusz Lewandowski" is_mep="True" mode="written">
      <p sl="it">La politica di vicinato assume nuova importanza in un momento in cui l’ulteriore allargamento dell’Unione europea sta passando di moda. Il vicinato del Mediterraneo presenta caratteristiche diverse dal vicinato dell’Europa orientale, dove molti paesi usciti dall’area di influenza sovietica dichiarano apertamente il proprio desiderio di accedere alla Comunità europea. In questo caso, come polacchi, ungheresi e lituani possono ben capire, qualsiasi forma sostitutiva di coinvolgimento non può soddisfare le ambizioni nazionali, esercita un’influenza minore sugli orientamenti necessari nell’evoluzione politica ed economica di questi paesi e fornisce scarsi incentivi a rafforzare le procedure di uno Stato basato sulla democraziae sullo Stato di diritto, sui principi di mercato e su un reale rispetto per i diritti dei cittadini.</p>
      <p sl="it">Dalla prospettiva di un paese ai confini dell’Unione europea come la Polonia, sembrerebbe che la politica migliore fosse la massima apertura alle aspirazioni dei paesi ubicati al di là del nostro confine orientale, ovviamente nell’intento di creare un’area di stabilità attorno all’Unione europea e limitare il campo d’azione della demagogia, che abbonda nelle giovani democrazie.</p>
      <p sl="it">È giustificato anche uno sforzo di bilancio basato sullo Strumento europeo di vicinato e partenariato (ENPI), il nuovo strumento che sostituisce i programmi TACIS e MEDA, a sostegno dell’evoluzione auspicata nella nostra parte del mondo. Finora, il vicinato dell’Europa orientale ha ricevuto minori finanziamenti del vicinato del Mediterraneo. Più l’Unione europea si allarga, maggiori diventano le nostre responsabilità nei confronti del Vecchio Continente.</p>
    </intervention>
    <intervention id="4-178" speaker_id="28583" name="Athanasios Pafilis" is_mep="True" mode="written">
      <p sl="it">La relazione sullo sviluppo della politica europea di vicinato riassume i modi e i mezzi dell’intervento imperialista nei paesi vicini e rientra nella strategia imperialista dell’UE a livello mondiale. Come al solito, la relazione usa le “riforme democratiche” e la “democratizzazione” nei paesi vicini come il pretesto più adatto per esercitare coercizioni e pressioni sui governi che non si allineano alle sue politiche. Si tratta di sostenere e finanziare l’attività delle numerose organizzazioni della società civile, affinché possano portare avanti il loro ruolo di erosione all’interno di questi paesi e promuovere i piani interventisti dell’UE.</p>
      <p sl="it">Il Parlamento europeo invita i paesi vicini a partecipare alla politica anti-migrazione dell’UE, intensificando le misure repressive contro i migranti. Li invita a collaborare strettamente in tutti i suoi meccanismi repressivi, quali Europol e l’agenzia di protezione delle frontiere Frontex; li integra nei paesi dell’UE per limitare la libertà democratica e colpire i movimenti popolari, con il pretesto di combattere il terrorismo. Auspica apertamente “azioni comuni da parte dell’UE e degli USA nel portare avanti obiettivi” quali interventi imperialisti comuni e la divisione del bottino.</p>
      <p sl="it">È nell’interesse dei popoli resistere, capovolgendoli, ai piani imperialisti dell’UE e degli USA in quest’area e intensificare la lotta per l’indipendenza nazionale e la sovranità popolare.</p>
    </intervention>
    <intervention id="4-179" speaker_id="28172" name="Pierre Schapira" is_mep="True" mode="written">
      <p sl="fr">Il rafforzamento della politica europea di vicinato (PEV), come descritto in questa relazione, richiede l’approfondimento della cooperazione tra le due sponde del Mediterraneo, attraverso l’intensificazione del dialogo tra governi, autorità locali e rappresentanti della società civile. Inoltre, è essenziale ricordare che la PEV deve seguire gli orientamenti stabiliti dalla politica di sviluppo dell’Unione europea. Quasi tutti i paesi del Mediterraneo meridionale e orientale sono paesi in via di sviluppo, secondo l’elenco ufficiale stilato dal Comitato per gli aiuti allo sviluppo dell’OCSE. La realizzazione degli obiettivi di sviluppo del millennio dovrebbe pertanto essere una priorità delle iniziative dell’UE nella regione.</p>
    </intervention>
    <intervention id="4-181" speaker_id="28178" name="Miroslav Mikolášik" is_mep="True" mode="spoken">
      <p sl="sk">Sono favorevole al rafforzamento dei rapporti con l’Ucraina e sostengo la promozione del dialogo strutturato con questo paese, nostro immediato vicino a est.</p>
      <p sl="sk">In occasione delle ultime elezioni, l’Ucraina ha mostrato una grande determinazione a mettere in atto le riforme democratiche. Ha deciso di continuare con una coalizione chiaramente pro-europea, moderna e progressista. Inoltre, dobbiamo ricordare che l’Ucraina è un paese vasto, con un interessante potenziale economico, nonché un partner serio nelle relazioni economiche. È tempo di firmare un accordo di cooperazione economica con l’Ucraina, per una zona di libero scambio, in considerazione del fatto che l’Ucraina sta per aderire all’Organizzazione mondiale del commercio.</p>
      <p sl="sk">Sono pienamente favorevole alla creazione di un sistema affidabile di transito dell’energia tra l’Ucraina e l’UE. Sono molto favorevole alla cooperazione nell’agricoltura e in materia ambientale, ma vorrei porre l’accento innanzitutto sulla cooperazione nel settore della scienza e dell’istruzione e sul rafforzamento della dimensione dell’economia basata sulla conoscenza.</p>
    </intervention>
    <intervention id="4-182" speaker_id="28173" name="Zita Pleštinská" is_mep="True" mode="spoken">
      <p sl="sk">L’Ucraina è un vicino di importanza strategica per l’UE e un “ponte” naturale che collega l’UE con la Russia e l’Asia centrale. Si tratta di un grande paese, che con la “rivoluzione arancione” ha preso la strada della democrazia. L’Ucraina è ormai un partner fondamentale della politica di vicinato dell’Unione europea.</p>
      <p sl="sk">La nostra collaborazione con l’Ucraina deve migliorare e dobbiamo fornire tutto il possibile sostegno diplomatico e politico all’adesione dell’Ucraina all’OMC. I negoziati sulla zona di libero scambio dovrebbero cominciare al più presto, affinché si possa firmare un accordo ambizioso altrettanto presto. Tutti noi sappiamo quanto sia complessa la situazione in Ucraina, una democrazia molto giovane e fragile. Oggi questo paese si trova di fronte a una decisione strategica: spostarsi verso la Russia o verso l’Unione europea?</p>
      <p sl="sk">Per questo motivo, l’eccellente ed equilibrata relazione dell’onorevole Zbigniew Zaleski giunge in un momento in cui l’Ucraina ha bisogno di una chiara prospettiva europea. Mi compiaccio di questa relazione e le ho dato il mio sostegno inequivocabile nella votazione. A mio parere, dopo le elezioni parlamentari il paese sarà in grado di formare un governo che avvicinerà ulteriormente l’Ucraina alla nostra casa comune europea.</p>
    </intervention>
    <intervention id="4-183" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, l’intenzione dell’Unione europea dovrebbe essere quella di promuovere relazioni sempre più forti e più strette con l’Ucraina. La relazione dell’onorevole Zaleski, che abbiamo approvato, contiene molti suggerimenti in questo senso.</p>
      <p sl="pl">L’Ucraina dovrebbe essere il nostro partner strategico, non solo per la sua specifica ubicazione geografica e le sue dimensioni, ma in particolare in virtù del ruolo che svolge nella regione e delle sue relazioni con la Russia e gli Stati dell’Asia centrale. È dunque nell’interesse dell’UE rafforzare e sviluppare i legami economici e politici con questo paese.</p>
      <p sl="pl">Siamo tutti consapevoli di quanto debba impegnarsi ancora il popolo ucraino sulla strada per raggiungere standard occidentali nell’economia, nel livello di vita, in campo sociale e nel rafforzamento del sistema democratico nello Stato. L’UE dovrebbe fornire un aiuto per il raggiungimento di questi obiettivi, e un modo per farlo sarebbe quello di concludere un accordo di libero scambio con l’Ucraina, nonché di sostenere la sua adesione all’OMC. Questo contribuirebbe a rafforzare l’economia di mercato, la democrazia e lo Stato civile, portando l’Ucraina più vicina all’adesione all’UE.</p>
      <p sl="pl">L’avvicinamento di UE e Ucraina è un processo lungo e difficile, che procede a diversi livelli, ma è comunque necessario. Affinché le due parti si avvicinino, l’Ucraina deve proseguire con le riforme economiche e sociali già avviate, mantenere la sua politica pro Europa e rafforzare la sua democrazia. Da parte sua, l’UE deve mandare un chiaro segnale del fatto che esistono delle prospettive per l’adesione dell’Ucraina all’Unione europea.</p>
    </intervention>
    <intervention id="4-184" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">La June List è favorevole all’aumento degli scambi e all’intensificazione delle relazioni economiche con l’Ucraina. Un simile sviluppo sarebbe vantaggioso per entrambe le parti nel breve e nel lungo periodo. Tuttavia, è evidente che lo scopo di fondo della relazione non è solo il rafforzamento delle relazioni economiche, ma anche l’affermazionedella politica estera dell’UE. Il tono della relazione è palesemente dittatoriale e le proposte per la cooperazione sono presentate quasi esclusivamente alle condizioni dell’UE e mantenendo in primo piano gli interessi dell’UE. Per questo motivo la June List ha scelto di votare contro questa relazione.</p>
    </intervention>
    <intervention id="4-185" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione in esame, in qualità di relatore ombra del gruppo socialista. Il documento indica le aree dove UE e Ucraina dovrebbero rafforzare le loro relazioni e tratta di una zona di libero scambio con l’Ucraina, delle forniture di energia e delle relazioni con la Russia. Le relazioni commerciali ed economiche costituiscono una componente fondamentale di un auspicato rapporto più forte e più profondo tra l’UE e l’Ucraina.</p>
    </intervention>
    <intervention id="4-186" speaker_id="31123" name="Pedro Guerreiro" is_mep="True" mode="written">
      <p sl="it">Le relazioni dell’UE con l’Ucraina rientrano nella politica europea di vicinato che, come sottolinea la relazione, mira a sostenere lo sviluppo dell’economia di mercato nei paesi confinanti con l’UE, in altre parole il capitalismo.</p>
      <p sl="it">La relazione mira alla firma di un accordo di libero scambio (ALS), ossia all’integrazione dell’Ucraina “nel mercato unico comunitario” mediante il “graduale recepimento da parte dell’Ucraina dell’acquis comunitario”.</p>
      <p sl="it">Cito la relazione:</p>
      <p sl="it">“esorta l’Ucraina … a prestare maggiore attenzione alla liberalizzazione del mercato assicurando la positiva realizzazione del processo di privatizzazione, lo smantellamento dei monopoli” (leggi: aziende pubbliche) “e l’indipendenza della Banca nazionale dell’Ucraina”;</p>
      <p sl="it">“incoraggia il ravvicinamento e la convergenza delle norme nei settori dell’agricoltura, dell’industria e dei servizi” attraverso “la conformità con le norme comunitarie”, e alla luce dell’adesione condizionata dell’Ucraina allo spazio economico unico (SES) con la Russia e altre ex repubbliche dell’Unione sovietica “ricorda che alcune disposizioni dell’accordo SES, se pienamente attuate, potrebbero essere in contraddizione con l’instaurazione di una zona di libero scambio con l’UE”. Che lo si creda o meno, come afferma il relatore,l’accordo con la Russia “impedirebbe di fatto all’Ucraina qualunque forma reale di sovranità economica e avrebbe pesanti ripercussioni sull’indipendenza del paese”.</p>
      <p sl="it">Che dire di più …</p>
    </intervention>
    <intervention id="4-188" speaker_id="31123" name="Pedro Guerreiro" is_mep="True" mode="written">
      <p sl="it">Troviamo alcune delle tendenze che “in certa misura costituiranno l’approccio umanitario dell’UE in futuro” molto preoccupanti ed estremamente negative, nella forma di iniziative quali “la risposta dell’UE a situazioni di fragilità nei paesi in via di sviluppo” o “il consenso europeo in materia di sviluppo”, mirate sostanzialmente ai paesi africani, ma anche ai paesi dei Caraibi e del Pacifico.</p>
      <p sl="it">Da un’analisi di queste iniziative emerge il tema centrale di includere lo “sviluppo” nelle dimensioni esterne al fine di realizzare gli obiettivi strategici delle principali potenze dell’UE (PESC/PESD), vale a dire la promozione dello “sviluppo” come strumento di interferenza e controllo in una strategia che, significativamente, non esclude “l’intervento militare coercitivo”.</p>
      <p sl="it">Di qui un ampio programma e un’intera gamma di strumenti che, a nostro parere, fondono e confondono i confini tra “aiuto” e “interferenza”, ad esempio su questioni fondamentali quali la “costruzione dello Stato”.</p>
      <p sl="it">Esiste certamente un’urgente necessità di mostrarsi solidali con molti paesi che hanno ereditato situazioni disastrose dal colonialismo e che sono vittime di decenni di interferenze, ma questa solidarietà, per essere efficace, si deve basare sul rispetto dei principi della sovranità e dell’indipendenza nazionale e su una politica di cooperazione e di aiuto allo sviluppo efficace e genuina.</p>
    </intervention>
    <intervention id="4-190" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, con grande piacere dichiaro che ho votato a favore della proposta dell’onorevole Elizabeth Lynne di lottare contro la povertà che c’è in Europa.</p>
      <p sl="it">A questa, come vede, affollatissima Aula del Parlamento europeo a Strasburgo, devo però denunciare il fatto che in Italia vi sono delle discriminazioni nei confronti degli anziani pensionati, che li fanno vivere in povertà se diventano inabili dopo i 65 anni di età, mentre concede loro un’indennità economica importante se diventano inabili prima dei 65 anni di età.</p>
      <p sl="it">E allora Presidente, poiché il 12 dicembre 2007 prossimo, a Bruxelles verrà firmata la nuova forma di trattato che prevede forma giuridica alla Carta dei diritti fondamentali, chiedo che venga il 12 dicembre aperta una procedura d’infrazione contro l’Italia perché viola il diritto degli anziani di essere considerati tali e quali tutti gli altri cittadini di età diversa da quella anziana.</p>
    </intervention>
    <intervention id="4-191" speaker_id="photo_generic" name="Jan Andersson, Göran Färm e Inger Segelström" is_mep="True" mode="written">
      <p sl="it">Noi socialdemocratici svedesi abbiamo votato a favore della relazione. È importante che in Europa si intensifichi la lotta alla povertà a all’esclusione sociale. Tuttavia, vorremmo chiarire la nostra posizione. Al paragrafo 32 si parla dell’istituzione di un salario minimo dignitoso nei singoli Stati membri. La relazione afferma chiaramente che si dovrebbe fare, se del caso, in collaborazione con le parti sociali. Riteniamo pertanto che il modello di accordo collettivo presente nei paesi nordici sia coperto dalla formulazione.</p>
    </intervention>
    <intervention id="4-192" speaker_id="photo_generic" name="Charlotte Cederschiöld, Christofer Fjellner e Anna Ibrisagic" is_mep="True" mode="written">
      <p sl="it">I conservatori svedesi valutano positivamente gran parte della relazione sull’inventario della realtà sociale. Nel caso di molte delle proposte, quali quelle concernenti la migrazione economica e le maggiori opportunità di conciliare un lavoro retribuito con la famiglia, siamo stati una forza trainante nella politica nazionale.</p>
      <p sl="it">Tuttavia, i conservatori svedesi hanno scelto di votare contro la relazione poiché numerose proposte superano i confini del principio di sussidiarietà. Ad esempio, non riteniamo che il Parlamento europeo debba occuparsi dei programmi di recupero negli istituti di correzione, né del trattamento della dipendenza dal gioco d’azzardo. Né dovrebbe esprimere opinioni sul regime scelto dagli Stati membri per la gestione del servizio di assistenza sanitaria; inoltre, non accettiamo l’affermazione che la deregolamentazione danneggerebbe la qualità dell’assistenza. Anche le misure politiche per il mercato del lavoro, quali l’introduzione dei salari minimi, dovrebbero essere decise a livello nazionale.</p>
    </intervention>
    <intervention id="4-193" speaker_id="4466" name="Ilda Figueiredo" is_mep="True" mode="written">
      <p sl="it">Abbiamo votato a favore della relazione perché registra dati importanti sulla situazione sociale: 78 milioni di cittadini europei continuano a vivere in povertà, l’8% dell’Unione europea è colpito da povertà lavorativa e in molti Stati membri dell’UE il divario tra ricchi e poveri sta aumentando.</p>
      <p sl="it">Inoltre, contiene alcune raccomandazioni positive, quali l’esigenza di stabilire un salario minimo dignitoso, proteggere l’indennità di disoccupazione e sostenere i disabili, benché non affronti le cause alla radice di questa situazione sociale, né auspichi la fine delle politiche neoliberiste, come invece proponiamo noi.</p>
      <p sl="it">Di conseguenza, le richieste in merito ai necessari cambiamenti politici sono poche. Purtroppo, la relazione comprende solo in parte le proposte contenute nel mio parere adottato nella commissione per i diritti della donna e l’uguaglianza di genere, tra le quali vorrei sottolineare l’appello alle Istituzioni comunitarie e agli Stati membri a conferire la massima priorità all’integrazione sociale e ai diritti delle donne, modificando di conseguenza le rispettive politiche, ivi compresa la politica di distribuzione del reddito.</p>
    </intervention>
    <intervention id="4-194" speaker_id="4542" name="Timothy Kirkhope" is_mep="True" mode="written">
      <p sl="en">Personalmente, con i colleghi del partito conservatore britannico ritengo che le decisioni in materia di politica sociale dovrebbero essere di competenza degli Stati membri. Auspichiamo che le competenze europee non si estendano anche a questa sfera e che i paesi non siano soggetti a pressioni per adottare politiche che potrebbero essere inutili per il loro benessere in termini economici e sociali. Riteniamo inoltre che il “modello sociale europeo” costituisca una barriera allo sviluppo economico e sociale.</p>
      <p sl="en">Siamo favorevoli ad alcuni argomenti presenti nella relazione, quali l’aiuto a chi deve uscire da una condizione di povertà ea chi deve rientrare nel mondo del lavoro, nonché il sostegno ai disabili e l’assistenza agli anziani. Le politiche relative a queste e altre questioni sociali sono gestite in modo ottimale dagli Stati membri, tenendo conto delle situazioni nazionali. In sostanza, crediamo che un’economia forte sia la strada migliore per realizzare il progresso sociale.</p>
    </intervention>
    <intervention id="4-195" speaker_id="2057" name="Carl Lang" is_mep="True" mode="written">
      <p sl="fr">La relazione sull’inventario della realtà sociale in Europa descrive fin dall’inizio la realtà della situazione economica e sociale. È un’ammissione di impotenza in un oceano di assurdità europeiste sfornate da un pensiero politico globalista e ultraliberista.</p>
      <p sl="fr">Dal 2000, nessuna delle misure adottate per combattere la disoccupazione, la povertà e l’esclusione ha dato dei risultati. Peggio ancora, mentre l’Unione europea auspica una maggiore immigrazione economica e la protezione del suo cosiddetto modello sociale, la relazione ci ricorda che 78 milioni di europei vivono in condizioni di povertà.</p>
      <p sl="fr">Tuttavia, dimentica di citare che cosa accompagna l’inferno della povertà, che non è solo economica. È psicologica, per milioni di europei che si sentono culturalmente e socialmente emarginati nella loro terra, e che assistono al trasferimento all’estero del loro lavoro, con le delocalizzazioni. È anche fisica, quando la violenza e l’insicurezza ampiamente generate dalle popolazioni di immigrati frustrati dalle difficoltà di integrazione vanno ad aggravare l’intera situazione.</p>
      <p sl="fr">La soluzione quindi non sta nel riconoscere l’ibrido sistema europeo, schizofrenico e ultraliberista, bensì nel contestarlo al fine di promuovere un’Europa di identità recuperate, che garantisca la protezione e la preferenza comunitaria innanzi tutto agli europei!</p>
    </intervention>
    <intervention id="4-196" speaker_id="23768" name="Bogusław Liberadzki" is_mep="True" mode="written">
      <p sl="it">Sono d’accordo che l’integrazione sociale e la sicurezza sociale sono alcuni dei valori fondamentali dell’Unione europea e un diritto fondamentale di tutti i cittadini.</p>
      <p sl="it">La relazione sottolinea correttamente l’esigenza di tenere conto della eterogeneità etnica e religiosa nella legislazione comunitaria, al fine di proteggere tutti i cittadini da violenze e discriminazioni.</p>
      <p sl="it">Concordo inoltre con l’affermazione che l’accesso a beni e servizi dovrebbe essere un diritto di tutti i cittadini dell’UE.</p>
    </intervention>
    <intervention id="4-197" speaker_id="28402" name="José Albino Silva Peneda" is_mep="True" mode="written">
      <p sl="it">La politica sociale è in larga misura di competenza degli Stati membri e per questo motivo sono favorevole alla promozione del metodo di coordinamento aperto, nonché allo scambio di migliori prassi nell’intento di combattere l’esclusione sociale.</p>
      <p sl="it">I sistemi di sicurezza sociale si devono basare su principi che motivano i beneficiari a cercare opportunità di occupazione e non fungere da incentivo perverso all’inattività.</p>
      <p sl="it">Il basso livello di istruzione della popolazione e l’elevato tasso di abbandono scolastico dovrebbero farci fermare a riflettere, poiché sono gli individui meno qualificati quelli più esposti all’esclusione sociale.</p>
      <p sl="it">Questa situazione è particolarmente preoccupante nel mio paese, il Portogallo, dove nel 2005 oltre il 39% dei giovani (tra i 18 e i 24 anni) aveva completato solo la scuola secondaria inferiore.</p>
      <p sl="it">Occorre invertire questa tendenza e fornire ai cittadini le competenze necessarie per entrare con successo nel mercato del lavoro.</p>
      <p sl="it">Poiché questa proposta segue questo orientamento, ho votato a favore.</p>
    </intervention>
    <intervention id="4-198" speaker_id="28382" name="Andrzej Jan Szejna" is_mep="True" mode="written">
      <p sl="it">Voto a favore della relazione dell’onorevole Lynne sull’inventario della realtà sociale.</p>
      <p sl="it">La relatrice osserva giustamente che la Strategia di Lisbona rinnovata non mira solo ai risultati economici e alla competitività, ma anche al rafforzamento della coesione sociale e alla dimensione sociale della sostenibilità. L’integrazione e la sicurezza sociale rappresentano valori fondamentali dell’UE e un diritto fondamentale di tutti i cittadini, a prescindere dall’etnia, dall’età, dal sesso, dal livello di disabilità, dall’orientamento sessuale o dalla religione.</p>
      <p sl="it">Purtroppo, una parte della società nell’UE continua a vivere in condizioni di povertà. Gli Stati membri propongono varie forme di protezione nei confronti della povertà e dell’esclusione sociale. Ritengo pertanto che bisognerebbe approfondire la cooperazione e promuovere lo scambio di modelli di migliori prassi tra gli Stati in questo campo.</p>
      <p sl="it">Inoltre, bisognerebbe prestare attenzione al problema della disoccupazione giovanile e alla lotta contro la povertà infantile, poiché i bambini delle famiglie povere hanno minori opportunità di accedere ad una futura occupazione.</p>
    </intervention>
    <intervention id="4-199" speaker_id="28144" name="Lars Wohlin" is_mep="True" mode="written">
      <p sl="it">La relazione in esame contiene numerose lodevoli dichiarazioni contro la discriminazione e sull’importanza di un trattamento equo, che meritano la nostra attenzione. Purtroppo, contiene anche dichiarazioni di portata estremamente ampia, concernenti tra l’altro l’introduzione di salari minimi. La Svezia si oppone all’introduzione di salari minimi stabiliti dai politici. A prescindere da quella che si può pensare sia una politica sociale ragionevole, l’UE deve accettare che gli Stati membri scelgano soluzioni diverse. Questo non deve diventare l’ennesimo esempio di interferenza dell’UE nella regolamentazione dettagliata di un settore che deve restare di totale competenza degli Stati membri.</p>
      <p sl="it">I paesi dell’UE presentano anche livelli di sviluppo molto diversi. L’introduzione di salari minimi impedisce ai paesi più poveri di competere.</p>
    </intervention>
  </section>
  <section id="creitem20" title="7. Correzioni e intenzioni di voto: vedasi processo verbale"/>
  <section id="creitem21" title="8. Approvazione del processo verbale della seduta precedente: vedasi processo verbale"/>
  <section id="creitem22" title="9. Discussioni su casi di violazione dei diritti umani, della democrazia e dello Stato di diritto"/>
  <section id="creitem23" title="9.1. Comunità cristiane in Medio Oriente (discussione)">
    <intervention id="4-206" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sette proposte di risoluzione sulle comunità cristiane in Medio Oriente .</p>
    </intervention>
    <intervention id="4-207" speaker_id="4393" name="Mario Mauro" is_mep="True" mode="spoken">
      <p sl="it">autore .– Signora Presidente, onorevoli colleghi, la libertà religiosa costituisce un oggettivo fattore di riconoscimento per il rispetto dei diritti dell’uomo. Le violenze subite dai cristiani nel mondo rappresentano infatti una ferita e una sfida contemporanea alla dignità della persona.</p>
      <p sl="it">Intendevo presentare questo progetto di risoluzione già alla scorsa plenaria di ottobre, ma il coordinamento dei gruppi politici mi ha chiesto di posticipare la risoluzione alla plenaria di novembre, per poterci dare il tempo di preparare un testo più dettagliato e circondato da un più ampio consenso. Nel testo che voteremo questo pomeriggio, frutto di un compromesso con socialisti, liberali, Unione per l’Europa delle nazioni, e Indipendenza e democrazia, sono rimasti i caratteri salienti del progetto iniziale di risoluzione.</p>
      <p sl="it">Abbiamo inoltre potuto inserire riferimenti concreti a violenze e soprusi perpetrati nel corso di quest’ultimo anno non solo in Medio Oriente, ma anche in altre parti del mondo nei confronti delle comunità cristiane. Si tratta di fatti prevalentemente riferibili a Iraq, Egitto, Pakistan, Turchia, Cina, Vietnam e proprio il fitto lavoro di coordinamento svolto in questi ultimi giorni e il conseguente ritrovamento di numerosi episodi avvenuti fuori dal Medio Oriente, ci ha condotto a trovare un titolo nuovo, più consono, che recita in questo modo: “gravi episodi che compromettono l’esistenza delle comunità cristiane e di altre comunità religiose”.</p>
      <p sl="it">Sicuramente il testo non è comprensivo di tutte le violenze contro i cristiani, penso ad esempio all’Eritrea, penso al Nord Corea. Ma, cari colleghi, vi prego di apprezzarne il messaggio politico, rivolto anche a quei paesi e a quegli episodi che non sono stati citati. Proprio il lavoro di coordinamento con gli altri gruppi mi ha permesso fin dall’inizio di chiarire che l’intenzione di questa risoluzione non è assolutamente di rinfocolare il conflitto di civiltà. L’Europa è sempre in prima fila nella difesa dei diritti delle minoranze e non può continuare a ignorare il crescente danno che viene recato a tanti cristiani.</p>
      <p sl="it">Oggi, cari colleghi, il nostro Parlamento potrà esprimersi su una tematica urgente e importante, per la difesa della vita e della libertà religiosa e non solo dei cristiani, ma di milioni di persone di qualsiasi fede. Chiedo quindi …</p>
      <a text="(La Presidente interrompe l’oratore)"/>
    </intervention>
    <intervention id="4-208" speaker_id="1413" name="Glyn Ford" is_mep="True" mode="spoken">
      <p sl="en">autore .– Signora Presidente, parlo a nome del gruppo socialista per esprimere il nostro totale sostegno a questa proposta di risoluzione comune sulla persecuzione religiosa.</p>
      <p sl="en">In un minuto posso toccare solo alcuni elementi della risoluzione, e voglio concentrarmi sulla drammatica situazione della comunità cristiana in Iraq, che un tempo rappresentava quasi il 10 % della popolazione. In quanto sostenitore della campagna Save the Assyrians , devo dire che questo Parlamento è solito basarsi su un consenso di compromesso, che talvolta risulta in un livellamento e nella perdita di significato.</p>
      <p sl="en">È vero anche per questa risoluzione. Nel considerando K si deplora la situazione dei villaggi assiri situati in prossimità del confine turco. Perché? Perché il governo turco sta effettivamente bombardando i villaggi assiri, sostenendo che nascondono militanti del PKK, cosa che sembra alquanto improbabile. Il considerando S si riferisce alla situazione in Siria, dove sono confluiti decine di migliaia, se non centinaia di migliaia, di rifugiati fuggiti da Giordania e Iraq, ma che ora sta chiudendo i confini.</p>
      <p sl="en">Occorrono aiuti e assistenza.</p>
    </intervention>
    <intervention id="4-209" speaker_id="23788" name="Adam Bielan" is_mep="True" mode="spoken">
      <p sl="pl">autore. – Signora Presidente, innanzi tutto desidero esprimere la mia soddisfazione e ringraziare gli altri coautori della risoluzione che tratta di un problema importante come la situazione delle comunità cristiane in certi Stati del Medio Oriente, nonché su scala mondiale.</p>
      <p sl="pl">Nel contempo, in quanto firmatario della risoluzione, vorrei sottolineare che la garanzia della libertà di religione è il primo passo verso la garanzia dei diritti umani fondamentali e i casi di persecuzione di cristiani che si verificano nel mondo sono un esempio evidente di violazione di questi diritti.</p>
      <p sl="pl">Inoltre, pur essendo consapevole del fatto che assistiamo a una totale assenza di reazioni sulla questione da parte di autorità, istituzioni e movimenti politici in tutto il mondo, vorrei sottolineare ancora una volta l’importanza della risoluzione in esame per la difesa dei diritti dei cristiani e porre l’accento sul fatto che il gruppo Unione per l’Europa delle nazioni la sostiene pienamente.</p>
    </intervention>
    <intervention id="4-210" speaker_id="4385" name="Hélène Flautre" is_mep="True" mode="spoken">
      <p sl="fr">autore . – Signora Presidente, non oso pensare a quali espressioni avrebbero le facce dei colleghi del PPE se venissero a conoscenza dell’adozione di una risoluzione sulle comunità musulmane in Europa da parte degli Stati del Golfo o dell’ASEAN. Sarebbe vissuta come un brutto shock , un segnale di aggressività, un’intrusione inaccettabile di un’autorità religiosa di un paese extra-UE nelle relazioni tra i nostri Stati membri e le minoranze religiose. Non fare agli altri ciò che non vorresti fosse fatto a te è anche un precetto cristiano.</p>
      <p sl="fr">Parlando seriamente, una simile risoluzione verrebbe forse percepita come un invito alla tolleranza e al dialogo interculturale e religioso? Certamente no! L’Unione europea, così orgogliosa dei suoi valori, sarebbe saggia a dar prova, su questa materia ultradelicata, di un minimo di discernimento e rispetto per le convenzioni internazionali.</p>
      <p sl="fr">Per affrontare le violazioni dei diritti delle minoranze religiose, condannare l’assassinio di cristiani o le limitazioni della libertà di culto, possiamo scegliere tra due approcci ugualmente fondati. Il primo consiste nel rivolgersi a un paese, sulla base dei suoi impegni internazionali e degli accordi reciproci, e chiedere di avviare un’indagine, di processare i responsabili e garantire che i diritti delle minoranze religiose siano rispettati; e questo è ciò che facciamo regolarmente in questa sede.</p>
      <p sl="fr">Il secondo approccio è quello adottato dalle Nazioni Unite, attraverso una risoluzione presentata da 12 paesi e da tutti gli Stati dell’UE, concernente l’eliminazione di tutte le forme di intolleranza e discriminazione basate su religione, credo e libertà di pensiero e di coscienza, perché nel diritto internazionale – e questo è molto importante – sono tutti aspetti collegati. I diritti individuali alle convinzioni personali, alla religione, al pensiero e alla coscienza sono interdipendenti.</p>
      <p sl="fr">Che cosa faremo se oggi adotteremo questo testo inaccettabile che ci viene proposto? Ignoreremo il lavoro svolto dai nostri Stati membri alle Nazioni Unite e seguiremo un approccio diverso, che probabilmente incoraggerà certi paesi a sfruttare le questioni religiose nelle loro relazioni internazionali. Andremo contro l’approccio equilibrato raccomandato, ad esempio, dalla signora Jahangir, relatore speciale delle Nazioni Unite, attualmente agli arresti domiciliari in Pakistan, e alla fine contribuiremo a rendere più fragile la situazione delle minoranze religiose, ivi compresi i cristiani, in tutto il mondo.</p>
      <p sl="fr">Ancora una volta, di concerto con gli esperti che lavorano per la libertà di religione, come Christian Solidarity Worldwide , dico che con questa risoluzione non facciamo che aumentare il pericolo per coloro che intendiamo proteggere.</p>
    </intervention>
    <intervention id="4-211" speaker_id="4507" name="Bastiaan Belder" is_mep="True" mode="spoken">
      <p sl="nl">autore . – Signora Presidente, onorevoli colleghi, se veramente abbiamo a cuore i diritti fondamentali, non possiamo non essere preoccupati per la situazione precaria delle comunità cristiane in Medio Oriente. La presente proposta di risoluzione rappresenta un incitamento in proposito per tutte le Istituzioni europee.</p>
      <p sl="nl">Una recente visita di una delegazione del nostro Parlamento ci ha fornito maggiori indicazioni sulla vita quotidiana dei cristiani libanesi, che temono di diventare una sorta di cittadini di seconda classe, come i loro correligionari in quasi tutti i paesi della regione.</p>
      <p sl="nl">Si trovano a dover scegliere tra la sicurezza personale e la dignità personale,con le convinzioni religiose. I cristiani libanesi vorrebbero mantenerle entrambe.</p>
      <p sl="nl">La violenza politica degli ultimi anni nella terra dei cedri oggi colpisce direttamente i cristiani. Un informatore in Libano la scorsa settimana ha rivelato che, anche se i cristiani non sono l’obiettivo primario, la maggioranza dei politici assassinati sono di religione cristiana, così come i giornalisti che sono diventati l’obiettivo di attacchi, e questo rappresenta un’intimidazione per la popolazione cristiana del Libano.</p>
    </intervention>
    <intervention id="4-212" speaker_id="23881" name="Marios Matsakis" is_mep="True" mode="spoken">
      <p sl="en">autore .– Signora Presidente, per migliaia di anni la presenza dell’uomo sulla terra è stata soggetta ai pericoli di forze letali, al di là delle sue capacità di difesa o della sua comprensione. Queste forze vanno da disastrosi fenomeni naturali a incomprensibili malattie fisiche e mentali. L’uomo è riuscito a far fronte più facilmente a questo stato di impotenza grazie alla sua fede in un’entità superiore, che ha chiamato “Dio”. Gruppi diversi di esseri umani hanno sviluppato una diversa visione e un diverso approccio nei confronti di Dio.</p>
      <p sl="en">Il risultato è stata la creazione di un gran numero di religioni, che naturalmente sono di origine umana, e non divina, e per questo risentono di numerose debolezze, quali il fanatismo, il dogmatismo e il rifiuto di accettare il diritto di altri popoli ad un credo differente. Queste debolezze differiscono per numero e intensità nelle diverse religioni e purtroppo vengono spesso sfruttate da leader estremisti religiosi e da politici privi di scrupoli.</p>
      <p sl="en">Così si è arrivati alle guerre di religione e al compimento di crimini abietti contro gli esseri umani in nome della religione. Il cristianesimo e l’islam , due delle principali religioni dell’umanità, non sono esenti da questi tristi soprusi e la storia è piena di esempi vergognosi in proposito. Ovviamente, con il passare del tempo, la maggior parte delle religioni sono diventate più mature e pervase di umanesimo, e questo è certamente vero per la cristianità. Ma purtroppo questo cambiamento non è avvenuto in altre religioni.</p>
      <p sl="en">Per questo in alcuni paesi, principalmente islamici, i cristiani vengono perseguitati, talvolta con estremo vigore criminale e talvolta con il consenso di gruppi politici e persino dei governi. È veramente una situazione molto triste, che interessa una serie di paesi e di regioni nel mondo – alcuni esempi sono già stati citati oggi in quest’Aula – ma è più evidente in Medio Oriente.</p>
      <p sl="en">Con questa risoluzione ci auguriamo di richiamare l’attenzione sulla persecuzione dei cristiani in questi paesi e di contribuire a garantire che le autorità politiche e religiose di questi paesi comprendano pienamente che un simile comportamento aggressivo non è compatibile con i principi del rispetto dei diritti umani, né con i veri insegnamenti di una religione compassionevole.</p>
      <p sl="en">La ringrazio signora Presidente, come vede mi restano ancora venti secondi!</p>
    </intervention>
    <intervention id="4-213" speaker_id="4508" name="Erik Meijer" is_mep="True" mode="spoken">
      <p sl="nl">autore . – Signora Presidente, le comunità cristiane in Medio Oriente risalgono ai primi anni del cristianesimo, precedenti alla diffusione del cristianesimo in Europa e dell’islam in Medio Oriente.</p>
      <p sl="nl">Tuttavia, oggi vengono spesso considerate un elemento alieno in quella che ormai è un’area a prevalenza islamica. Questo non dipende solo dall’intolleranza religiosa di certi settori dell’islam ; la colpa è anche dell’Europa.</p>
      <p sl="nl">Per tre volte nella storia l’Europa e il cristianesimo hanno suscitato avversione e odio in quella regione. La prima volta con le crociate alla fine del Medio Evo, quando eserciti di occupazione europei presero il controllo di siti sacri, non soltanto per i cristiani, ma anche per ebrei e musulmani. La seconda volta dopo il crollo dell’impero ottomano, all’inizio dell’ultimo secolo, quando Egitto, Sudan, Giordania e Iraq finirono sotto il controllo coloniale britannico e Siria e Libano sotto quello francese.</p>
      <p sl="nl">Attualmente siamo nella terza fase. Le posizioni dell’Europa su Israele, Palestina e Iraq hanno suscitato una forte opposizione in Medio Oriente, dove l’Europa è sospettata di concentrarsi in primo luogo sulle proprie forniture di energia, sulla salvaguardia delle proprie rotte di trasporto e sulla concessione di un trattamento preferenziale alle minoranze etniche o religiose meglio disposte nei suoi confronti.</p>
      <p sl="nl">Una possibile conseguenza è il fatto che le minoranze cristiane nel lungo periodo non siano più in grado di resistere in Medio Oriente e siano destinate a fuggire in Europa. Una soluzione migliore sarebbe quella di concedere più libertà d’azione a cristiani ed ebrei in Medio Oriente, così come dovrebbe fare l’Europa con la sua minoranza islamica.</p>
    </intervention>
    <intervention id="4-214" speaker_id="2229" name="Bernd Posselt" is_mep="True" mode="spoken">
      <p sl="de">a nome del gruppo PPE-DE . – Signora Presidente, mi perdoni se lo dico, ma il discorso dell’onorevole Flautre è assurdo. I musulmani fanno molto per le minoranze musulmane. Noi sosteniamo i musulmani e altre minoranze religiose. Tuttavia, purtroppo è vero che se noi non facciamo nulla per i cristiani, nessun altro lo farà.</p>
      <p sl="de">La Lega islamica, o araba, non si è mai battuta per i diritti dei cristiani, come invece abbiamo fatto noi per i diritti di musulmani. Quindi è ora che ci occupiamo di questo tema. È un atto di giustizia, anche se devo dire chiaramente che il problema non è l’islam . I cristiani in Medio Oriente sono sopravvissuti per 1 200 anni sotto il dominio islamico. Ma è proprio in questa nostra epoca così avanzata che sono seriamente in pericolo, soprattutto in Iraq, occupato dall’Occidente.</p>
      <p sl="de">Dobbiamo prendere atto della nostra responsabilità affinché possano sopravvivere e vivere in libertà e dignitosamente. La maggior parte delle persecuzioni religiose avvengono nella Cina comunista, nella Russia nazionalista e pseudo-cristiana, nelle dittature comuniste – e anche sotto i regimi islamici. A mio parere, l’islamismo è semplicemente una perversa ideologia dittatoriale del XX secolo. Noi europei abbiamo un compito a questo proposito, e dobbiamo svolgerlo.</p>
      <a text="(Applausi)"/>
    </intervention>
    <intervention id="4-215" speaker_id="4447" name="Paulo Casaca" is_mep="True" mode="spoken">
      <p sl="pt">a nome del gruppo PSE. – Signora Presidente, le mie congratulazioni agli autori di questa proposta di risoluzione comune. Mi sembra opportuno ricordare che prima della persecuzione dei cristiani c’è stata, ad esempio, la persecuzione degli ebrei, e che sono stati e sono tuttora perseguitati gli yazidi, i mandei e gli stessi musulmani, shiiti o sunniti, in Iraq.</p>
      <p sl="pt">Non sarebbe giusto, né equilibrato, paragonare quanto sta accadendo in Iraq con quanto accade in Europa. In effetti, bisogna ricordare che coloro che vengono perseguitati in Iraq purtroppo non hanno, in Europa, la protezione a cui avrebbero diritto, che si tratti di cristiani o meno. Ci sono casi incredibili di totale mancanza di sensibilità da parte dell’Unione europea per quanto riguarda gli iracheni perseguitati. Concludo ricordandovi, senza per questo dimenticare tutti gli altri, Padre Ragheed Ganni e l’intera congregazione della Chiesa dello Spirito Santo a Mosul, forse il crimine più mostruoso commesso quest’anno.</p>
    </intervention>
    <intervention id="4-216" speaker_id="24087" name="Marcin Libicki" is_mep="True" mode="spoken">
      <p sl="pl">a nome del gruppo UEN. – Signora Presidente, oggi in quest’Aula parliamo della brutale persecuzione dei cristiani, in particolare in Medio Oriente. Tuttavia, non dovremmo perdere di vista il fatto che i cristiani vengono perseguitati in tutto il mondo, e non sono d’accordo con quanto ha affermato l’onorevole Casaca sull’esistenza di numerose minoranze religiose che vengono perseguitate.</p>
      <p sl="pl">Vorrei pregarlo di fornirci degli esempi di persecuzioni su vasta scala di queste minoranze; non sto parlando dell’uccisione casuale, comunque riprovevole, di un infedele, ma di casi in cui un’altra religione viene perseguitata come vengono perseguitati i cristiani. Sono pienamente d’accordo con l’onorevole Posselt, e mi associo a molto di quanto è stato detto finora, quando sono stati citati numerosi esempi di persecuzione di cristiani, ma non, come afferma l’onorevole Casaca, di molte altre religioni. Non è vero. I cristiani sono i principali obiettivi delle persecuzionie sono soprattutto i cristiani che vengono perseguitati.</p>
      <p sl="pl">Ieri in Parlamento abbiamo ascoltato un intervento del Presidente Sarkozy, che ha parlato della necessità di difendere l’identità europea. Qual è questa identità? Chi ci difenderà se noi non difendiamo noi stessi e le radici della nostra identità? I cristiani in Medio Oriente sono testimoni della nostra identità europea. Sono là da 2 000 anni e dobbiamo difenderli se devono restarci.</p>
    </intervention>
    <intervention id="4-217" speaker_id="28979" name="Giusto Catania" is_mep="True" mode="spoken">
      <p sl="it">a nome del gruppo GUE/NGL .– Signora Presidente, onorevoli colleghi, io credo che oggi con questa proposta di risoluzione stiamo facendo un passo importante perché questo Parlamento deve sempre condannare atti ed episodi che mettono a repentaglio la vita di uomini e donne a causa del proprio credo, della propria opinione politica o religiosa.</p>
      <p sl="it">La libertà religiosa è un valore e noi lo dobbiamo sottolineare, e se è vero che in alcuni contesti i cristiani rischiano la persecuzione e la criminalizzazione, per questa ragione questo Parlamento li deve tutelare e difendere, così come allo stesso modo questo Parlamento ha sempre difeso e tutelato i cittadini musulmani che sono stati discriminati in Occidente. Noi pensiamo che tutte le religioni debbano svolgere un ruolo positivo, un ruolo di pace per favorire il rispetto della diversità e per questo motivo dobbiamo condannare con forza qualsiasi forma di integralismo religioso che spesso contribuisce allo scontro di civiltà e per questa ragione credo che quello che fa questo Parlamento deve andare sempre nella direzione dell’ascolto e della promozione del dialogo interreligioso.</p>
      <p sl="it">Ci sono alcuni esempi importanti che dimostrano come è possibile costruire un’opzione in cui le religioni si possano ascoltare e costruire insieme percorsi di condivisione. Mi preme anche ricordare il sacrificio di alcuni cattolici, di alcuni cristiani, che hanno combattuto per la libertà dei poveri, dei popoli e per il riscatto sociale. Per questa ragione il nostro gruppo vota a favore di questa risoluzione anche ricordando preti come Peppino Diana o come Pino Puglisi che sono morti per lottare contro la criminalità organizzata e mafiosa.</p>
    </intervention>
    <intervention id="4-218" speaker_id="28119" name="Kathy Sinnott" is_mep="True" mode="spoken">
      <p sl="en">a nome del gruppo IND/DEM .– Signora Presidente, sono favorevole a questa proposta di risoluzione comune, perché ritengo fondamentale proteggere le minoranze cristiane in Africa, Asia e Medio Oriente. È importante che proteggiamo tutte le comunità religiose dalla persecuzione. A mio parere, è inaccettabile che delle persone siano soggette a limitazioni nella loro vita quotidiana, riguardo a quello che possono fare e a dove possono andare, alla possibilità di possedere dei beni e di ottenere un’istruzione o un lavoro, o che subiscano minacce di morte, a causa della loro affiliazione cristiana.</p>
      <p sl="en">La libertà di religione è un diritto umano fondamentale e pertanto è essenziale che i governi garantiscano che anche le minoranze religiose nei rispettivi paesi possano praticare il loro credo libere da costrizioni, vale a dire senza subire minacce di morte o altro.</p>
      <p sl="en">I musulmani devono capire che dovrebbero promuovere il principio della libertà religiosa e della tolleranza, la stessa libertà e tolleranza di cui godono e che si aspettano in altri paesi, molti dei quali hanno popolazioni prevalentemente cristiane.</p>
    </intervention>
    <intervention id="4-219" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signora Presidente, a mio parere l’iniziativa dell’onorevole Mauro è particolarmente importante. Ogni giorno, cristiani pacifici subiscono la minaccia di un’oppressione sistematica e vengono utilizzati come capri espiatori in crisi che non li riguardano. Si tratta di una situazione veramente deplorevole e di una questione che è necessario evidenziare. Tuttavia, per migliorare la situazione dei cristiani effettivamente è importante analizzare il problema nell’ambito di un contesto più ampio. Non sono solo i cristiani ad avere difficoltà, ma in molti paesi anche musulmani, buddisti, indù, ebrei, sikh e ahmadi hanno dei problemi. La lista è lunga.</p>
      <p sl="fi">La libertà di religione è essenziale per una società che rispetta i diritti umani e le libertà civili. Si tratta, come in passato, di un meta-diritto, in pratica di un presupposto per l’esistenza di altri diritti umani, che rispecchia la condizione della società nel suo complesso. La decadenza di una società si evidenzia prima di tutto nelle limitazioni alla libertà di religione e nella situazione delle minoranze religiose. Per questo motivo dobbiamo dichiarare il nostro fermo sostegno alla risoluzione dell’Assemblea generale delle Nazioni Unite sulla libertà di religione.</p>
      <p sl="fi">Vale la pena notare che in molti paesi, come il Pakistan e l’Indonesia, le comunità religiose si sono unite per cercare di affermare la libertà di religione e la protezione delle minoranze. Quindi anche la religione stessa potrebbe essere una soluzione. Un dialogo pluralista consente sempre di allentare le tensioni e porta dei vantaggi alla libertà di religione e alla società intera.</p>
    </intervention>
    <intervention id="4-220" speaker_id="28306" name="Ana Maria Gomes" is_mep="True" mode="spoken">
      <p sl="pt">La persecuzione delle minoranze religiose in molti paesi dovrebbe farci riflettere sulla fragilità degli aspetti di civiltà che pensiamo di avere raggiunto. La libertà religiosa è un pilastro essenziale e inalienabile dei diritti umani universali. Malgrado le intenzioni lodevoli, la risoluzione in esame è incompleta.</p>
      <p sl="pt">Il PE deve levare la propria voce in particolare contro la persecuzione delle minoranze cristiane, ma innanzi tutto contro tutte le forme di intolleranza e discriminazione basate sul credo o sulla religione che in effetti interessano tutte le comunità religiose. Ci dovremmo preoccupare anche dell’islamofobia e dell’antisemitismo, che sono in crescita in Europa e nel mondo. Se ci concentriamo quasi esclusivamente sulla discriminazione nei confronti dei cristiani, potremmo dare l’impressione sbagliata. Occorre quindi sottolineare che il PE sostiene pienamente la risoluzione sull’eliminazione di tutte le forme di intolleranza e discriminazione fondate sulla religione o sul credo presentata dagli Stati membri dell’UE all’Assemblea generale dell’ONU.</p>
    </intervention>
    <intervention id="4-221" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Signora Presidente, anche il Medio Oriente ha le sue radici cristiane. A prescindere dalle differenze, i cristiani in molte occasioni sono riusciti a dimostrare di essere in grado di vivere accanto a musulmani, ebrei o ai seguaci di altre religioni, in pace e nel rispetto reciproco.</p>
      <p sl="pl">Ultimamente, tuttavia, abbiamo assistito ad azioni di seguaci della fede islamica che costituiscono l’attuazione pratica del falso concetto che un buon musulmano deve essere anti-cristiano. Il giornalista libanese Hazem Saghieh ne ha parlato recentemente.I numerosi e spesso gravi casi di violazioni dei diritti di persone che, solo a causa della loro fede cristiana, sono trattate come cittadini di seconda classe sono una prova della violazione del principio fondamentale della libertà umana: la libertà di praticare una religione.</p>
      <p sl="pl">Occorre farsi una domanda: che cosa possiamo fare nell’Unione europea, aperta e rispettosa dei diritti dei concittadini musulmani, per i cristiani che non godono nemmeno di una minima parte di tali diritti in quei paesi? Dov’è un minimo di reciprocità? Non negli omicidi motivati dalla religione, né nella diffusa discriminazione, né nel rifiuto di acconsentire alla costruzione di chiese cristiane e neppure nella distruzione di monumenti della cultura cristiana.</p>
      <p sl="pl">L’intero mondo vuole la pace, e le persone vogliono la libertà, compresa la libertà di religione.</p>
    </intervention>
    <intervention id="4-222" speaker_id="28299" name="Bogusław Sonik" is_mep="True" mode="spoken">
      <p sl="pl">Signora Presidente, alla luce dell’attuale situazione politica in Medio Oriente i cristiani che vivono in quella regione si sentono sempre più minacciati. Uno dei motivi è l’aumento dell’influenza dei fondamentalisti islamici, che li incolpano per qualsiasi difficoltà subita dagli abitanti della regione. A causa dei loro legami religiosi con i popoli occidentali, vengono accusati anche di occidentalizzare le tradizionali strutture sociali, dicui le popolazioni del Medio Oriente parlano poco volentieri.</p>
      <p sl="pl">Un modo in cui i fondamentalisti esprimono la propria insoddisfazione consiste nell’organizzare manifestazioni anti-occidentali, durante le quali si distruggono simboli associati al cristianesimo e negozi gestiti da cristiani. In casi estremi si commettono persino degli omicidi. La passività dei governi fa sì che un numero crescente di famiglie cristiane decida di emigrare.</p>
      <p sl="pl">La risoluzione descrive una serie di problemi che affliggono i cristiani in Medio Oriente. Tuttavia si tratta solo di alcuni esempi, quindi secondo me il Parlamento europeo dovrebbe preparare una relazione completa sulla situazione dei cristiani in Medio Oriente, o comunque sulla situazione delle fedi religiose in generale. Bisognerebbe anche riflettere su come condurre un dialogo tra civiltà che consenta la partecipazione efficace della società cristiana e delle regioni musulmane.</p>
    </intervention>
    <intervention id="4-223" speaker_id="28269" name="Jerzy Buzek" is_mep="True" mode="spoken">
      <p sl="pl">Signora Presidente, mi congratulo con l’onorevole Mauro. Non ho alcun dubbio in merito a questa risoluzione e la appoggio pienamente. L’unico problema è se noi siamo efficaci, se lo saremo e se riusciremo a cambiare qualcosa. Possiamo agire in tre modi.</p>
      <p sl="pl">Innanzi tutto attraverso pressioni diplomatiche, ossia quello che stiamo già facendo. Ma occorre mobilitare anche i governi europei. Ogni diplomatico dovrebbe tenerne conto. Dobbiamo spingere in questo senso in colloqui bilaterali e multilaterali. L’unico modo per ottenere un buon risultato in questo caso è la pressione diplomatica su vasta scala.</p>
      <p sl="pl">La seconda possibilità sono le sanzioni economiche. So bene, dall’esperienza del mio paese venti o trent’anni fa, che cosa abbiano significato le sanzioni economiche per il governo comunista di Varsavia – sanzioni ben selezionate, per non danneggiare i cittadini. Occorre usare anche questo metodo.</p>
      <p sl="pl">Infine, l’analisi approfondita delle nostre iniziative, perché i paesi del Medio Oriente e di altre parti del mondo hanno i loro alti e bassi. Questo dipende anche dalle nostre azioni, che non sempre sono molto coerenti o prudenti. Parlo di interventi, eventi culturali e anche discorsi di diplomatici. Non dobbiamo nascondere le nostre convinzioni, anzi, dobbiamo esporle con chiarezza. Tuttavia, occorre agire con giudizio, oltre che con fermezza.</p>
    </intervention>
    <intervention id="4-224" speaker_id="photo_generic" name="Danuta Hübner" is_mep="True" mode="spoken">
      <p sl="en">membro della Commissione .− Signora Presidente, la Commissione è consapevole delle discriminazioni basate sulla religione e sul credo, e le condanna fermamente. La nostra politica è di combattere tutti i tipi di discriminazione, nelle relazioni bilaterali e nei consessi multilaterali come l’ONU.</p>
      <p sl="en">In occasione dell’Assemblea generale dell’ONU, l’UE ha adottato l’approccio di presentare periodicamente la sua risoluzione sull’eliminazione di tutte le forme di intolleranza e discriminazione fondate sulla religione o sul credo. L’anno scorso, il consenso sul testo della risoluzione ha raggiunto un record di 99 co-sponsor .</p>
      <p sl="en">Insieme agli Stati membri, prestiamo una particolare attenzione ai diritti umani e alla situazione della democrazia nei paesi partner . Solleviamo questi problemi nel dialogo politico, attraverso iniziative e dichiarazioni pubbliche, ricordando ai partner i rispettivi impegni ai sensi del diritto internazionale, che vieta le discriminazioni fondate su qualsivoglia base.</p>
      <p sl="en">L’UE si sta impegnando attivamente per promuovere la causa della protezione dei diritti umani nel quadro della politica di vicinato, il cui piano d’azione copre un’ampia gamma di temi a questo proposito. Nelle singole riunioni della sottocommissione per i diritti umani con Giordania, Israele, Marocco, Libano e Tunisia si sono già analizzati i progressi compiuti nell’attuazione degli impegni del piano d’azione della politica di vicinato in materia di diritti umani e libertà fondamentali. La prima riunione della sottocommissione per i diritti umani con l’Egitto è prevista per i prossimi giorni di questo mese.</p>
      <p sl="en">Parallelamente ai contatti bilaterali con i governi e al sostegno per le riforme politiche, sosteniamo anche organizzazioni non governative in tutto il mondo, attive nella protezione e nella promozione dei diritti umani. A nostro parere, i difensori dei diritti umani svolgono un ruolo indispensabile nella società.</p>
      <p sl="en">Riteniamo ugualmente importante mantenere e promuovere la libertà di religione in Europa. L’UE può mostrare e condividere buone prassi.</p>
    </intervention>
    <intervention id="4-225" speaker_id="4482" is_mep="True" mode="spoken" role="Presidente">
      <p sl="unknown">L’onorevole Casaca ha chiesto di rilasciare una dichiarazione personale, ai sensi dell’articolo 145 del Regolamento.</p>
    </intervention>
    <intervention id="4-226" speaker_id="4447" name="Paulo Casaca" is_mep="True" mode="spoken">
      <p sl="pt">Signora Presidente, mi dispiace di non essere stato sufficientemente chiaro. La mia solidarietà per le comunità cristiane perseguitate in tutto il Medio Oriente, e in particolare in Iraq, è totale e incondizionata. Ho semplicemente rilevato, e intendo fornire al collega tutto quanto ritenga necessario, che purtroppo simili persecuzioni non si limitano alla comunità cristiana, e che anche la comunità yazida, la comunità mandea e gli stessi shiiti e sunniti, che sono al di fuori delle principali comunità, sono state oggetto di terribili persecuzioni in quel paese; è un fatto che non si può ignorare. Intendevo solo sottolinearlo e dichiarare che sono disposto a fornire tutta la documentazione necessaria.</p>
    </intervention>
    <intervention id="4-227" speaker_id="4482" is_mep="True" mode="spoken" role="Presidente">
      <p sl="unknown">Onorevole Casaca, ha superato il tempo massimo per le dichiarazioni personali.</p>
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione.</p>
    </intervention>
  </section>
  <section id="creitem24" title="9.2. Uzbekistan (discussione)">
    <intervention id="4-229" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sull’Uzbekistan.</p>
    </intervention>
    <intervention id="4-230" speaker_id="37200" name="Katrin Saks" is_mep="True" mode="spoken">
      <p sl="et">Signora Presidente, onorevoli colleghi, vorrei ricordare quello che il Presidente francese Nicolas Sarkozy ha detto proprio in quest’Aula un paio di giorni fa: tutti coloro che non hanno rispettato i nostri valori, preferendo invece aggiudicarsi degli appalti, hanno perso su tutti i fronti. Per quanto concerne l’Uzbekistan e più in generale l’Asia centrale nel suo complesso, esiste il pericolo che nel valutare le risorse energetiche della regione gli interessi dei singoli paesi comincino a prevalere sui nostri valori comuni. Purtroppo, questo rischio è evidenziato anche dall’incapacità di accordarsi su una proposta di risoluzione a sostegno di PPE e UEN sulla decisione del Consiglio di sospendere il divieto di rilascio del visto ai funzionari uzbeki per sei mesi in assenza di un reale cambiamento nella situazione dei diritti umani.</p>
      <p sl="et">La proposta di risoluzione si riferisce inoltre alla situazione molto critica dei diritti umani in Uzbekistan. Tuttavia, finora c’è stata un’intesa con l’Uzbekistan, e l’ho sentito proprio con le mie orecchie, sul fatto che i diritti umani sono una questione interna del paese. Non possiamo accettare una simile impostazione e vi esorto a sostenere la prima versione più critica della proposta di risoluzione.</p>
    </intervention>
    <intervention id="4-231" speaker_id="4271" name="Elisabeth Jeggle" is_mep="True" mode="spoken">
      <p sl="de">autore . – Signora Presidente, signora Commissario, onorevoli colleghi, in quanto istituzione democratica non possiamo permettere che i diritti umani vengano calpestati, in nessun paese del mondo. Tuttavia, troviamo ugualmente inaccettabile che proprio in quest’Aula le relazioni diplomatiche e la cooperazione interparlamentare tra l’UE e l’Uzbekistan vengano messe a rischio senza rifletterci. Le proposte di risoluzione presentate dal gruppo socialista al Parlamento europeo, dal gruppo dell’Alleanza dei Democratici e dei Liberali per l’Europa e dai gruppi di sinistra equivalgono ad un gioco di demolizione diplomatica.</p>
      <p sl="de">Nell’ultima risoluzione del Parlamento, datata ottobre 2006, ci eravamo impegnati per una soluzione costruttiva, orientata al dialogo. Oggi però non stiamo perseguendo il dialogo, bensì stiamo sbattendo una porta. Il mio gruppo non può rispondere di questo, quindi vi invito a respingere le proposte di risoluzione presentate dai gruppi PSE e ALDE e dalla sinistra.</p>
      <p sl="de">A favore della proposta di risoluzione presentata dal nostro gruppo, insieme al gruppo dell’Unione per l’Europa delle nazioni ricordiamo i seguenti punti. La situazione politica in Uzbekistan non è affatto soddisfacente. La situazione dei diritti umani resta allarmante per molti aspetti. Tuttavia, nonostante tutto si è fatto qualche progresso. Ad esempio, l’8 e il 9 maggio di quest’anno si è svolto il primo ciclo del dialogo sui diritti umani tra Unione europea e Uzbekistan. Una risoluzione del Parlamento europeo deve chiarire la situazione attuale e la risoluzione in esame si può basare solo su questo.</p>
    </intervention>
    <intervention id="4-232" speaker_id="23788" name="Adam Bielan" is_mep="True" mode="spoken">
      <p sl="pl">autore. – Signora Presidente, desidero innanzi tutto ringraziare i coautori della risoluzione. Nel contempo, tenendo conto degli orientamenti della Comunità sulla protezione dei diritti umani adottati nel 2004, vorrei sottolineare l’esigenza di migliorare le relazioni tra l’Unione europea e l’Uzbekistan. Tuttavia, mi preme chiarire che queste relazioni si dovrebbero basare sui principi della democrazia, dello Stato di diritto e del rispetto dei diritti umani, con un particolare accento su quest’ultimo aspetto.</p>
      <p sl="pl">Inoltre, in merito alla decisione di sospendere per un periodo di sei mesi alcune sanzioni imposte all’Uzbekistan, sostengo l’iniziativa di monitorare i progressi del paese in fatto di rispetto dei diritti umani. La decisione negativa del ministero della Giustizia uzbeko in merito al riconoscimento dell’ufficio preposto al monitoraggio di questi diritti dimostra che occorre ancora un notevole impegno in questo campo.</p>
      <p sl="pl">In qualità di Vicepresidente di questo Parlamento competente per la politica di vicinato, tra l’altro in Uzbekistan, esorto le istituzioni internazionali, e in particolare le autorità uzbeke, a svolgere un’azione di sostegno che promuova lo sviluppo di una società civile.</p>
    </intervention>
    <intervention id="4-233" speaker_id="4385" name="Hélène Flautre" is_mep="True" mode="spoken">
      <p sl="fr">autore . – Signora Presidente, l’intento di questa risoluzione è semplice: dire la verità. Che è ciò che il popolo uzbeko e gli attivisti per i diritti umani vogliono da noi.</p>
      <p sl="fr">L’urgenza deriva dalle uccisioni di giornalisti e dissidenti che si sono verificate negli ultimi mesi e dalle conclusioni del Consiglio del 15 ottobre, presentate a torto come una vittoria diplomatica dal Presidente Karimov. Il fatto importante è che le sanzioni sono state prorogate di 12 mesi perché non sono state effettuate inchieste sul massacro di Andijan e le riunioni di esperti in materia non hanno prodotto alcun risultato.</p>
      <p sl="fr">Per quanto concerne la sospensione di sei mesi del divieto al rilascio dei visti, concordiamo che il divieto si dovrebbe rinnovare automaticamente se nel giro di sei mesi non vengono soddisfatti gli eccellenti criteri introdotti, quali le visite del relatore speciale delle Nazioni Unite.</p>
      <p sl="fr">D’altro canto, contestiamo le conclusioni sui presunti progressi in materia di diritti umani. Per fare un esempio, la pena di morte non è stata ancora effettivamente abolita e il dialogo UE-Uzbekistan sui diritti umani è sospeso.</p>
      <p sl="fr">Infine, nella risoluzione condanniamo l’uccisione di numerosi giornalisti indipendenti e dissidenti ed esigiamo che si svolgano indagini serie e imparziali.</p>
      <p sl="fr">Sono preoccupata per le intenzioni di PPE e UEN, che propongono di andare più in là di tutti gli Stati membri, interpretando le conclusioni del Consiglio non solo come una sospensione dei divieti al rilascio dei visti ma effettivamente come una revoca dei visti stessi. Al paragrafo 3 dichiarano che l’inefficacia delle sanzioni è un incoraggiamento per il regime uzbeko, un’affermazione senza senso, intellettualmente e politicamente. Il testo non cita nemmeno i 13 attivisti per la difesa dei diritti umani, il cui immediato rilascio è stato richiesto per lettera dal Presidente Pöttering.</p>
      <p sl="fr">Infine, il paragrafo 9 cita la difficile situazione di Human Rights Watch . Questo è positivo, ma l’organizzazione ha fatto sapere chiaramente di non voler essere citata in una risoluzione tecnicamente poco corretta e pericolosa per gli attivisti per i diritti umani e per il popolo uzbeko, e che alla fine, come si può ben capire, sarà usata come strumento di propaganda dal dittatore, il Presidente Karimov.</p>
      <p sl="fr">Di conseguenza, chiedo ai deputati del PPE e dell’UEN di sottoscrivere l’atteggiamento di serietà che è opportuno adottare su questa materia e nei confronti del popolo uzbeko e di sostenere la nostra proposta di risoluzione, che non dice nient’altro che la verità sulla situazione dei diritti umani in Uzbekistan.</p>
    </intervention>
    <intervention id="4-234" speaker_id="23881" name="Marios Matsakis" is_mep="True" mode="spoken">
      <p sl="en">autore .– Signora Presidente, la persistenza dal 1989 del regime di governo tirannico del Presidente Karimov in Uzbekistan è una piaga cancerosa per la democrazia. Il regime di Karimov è responsabile dell’applicazione di una politica di terrore e corruzione nel suo paese, di cui naturalmente sono vittime principali i cittadini dell’Uzbekistan. Queste persone sono esposte ad arresti e incarcerazioni arbitrari, a torture e maltrattamenti, enonostante le numerose richieste di riforme democratiche presentate dalla comunità internazionale e dall’UE, il Presidente Karimov continua a non prenderne nota.</p>
      <p sl="en">Questo mi ricorda un altro individuo che governa il suo paese in modo altrettanto totalitario e non prende nota delle esortazioni ad attuare riforme democratiche. Parlo del re Abdullah dell’Arabia Saudita, un paese dove le donne non hanno il diritto di voto, e nemmeno il diritto di guidare un’automobile, e dove gravi abusi dei diritti umani sono parte della vita quotidiana.</p>
      <p sl="en">A questo proposito, purtroppo, alcuni governi dell’UE, sono colpevoli di adottare due pesi e due misure: attaccano violentemente il Presidente Karimov – molto giustamente – ma sono estremamente gentili con il re Abdullah. In effetti, recentemente il Re Abdullah ha ricevuto un’accoglienza stravagante in occasione delle sue visite di stato in Gran Bretagna e in Italia.</p>
      <p sl="en">La principale differenza tra l’Uzbekistan e l’Arabia Saudita è il denaro – molto denaro – e finché il Re Abdullah spende i suoi miliardi in Gran Bretagna e in Italia, il suo coinvolgimento in gravi violazioni dei diritti umani e delle istituzioni democratiche nel suo paese si può trascurare per convenienza. Suppongo che sia per questo che quando ho suggerito di discutere oggi in quest’Aula sulla situazione in Arabia Saudita, quasi tutti i gruppi abbiano respinto la mia proposta. Mi auguro che la prossima volta si possa mostrare una maggiore sensibilità.</p>
    </intervention>
    <intervention id="4-235" speaker_id="4508" name="Erik Meijer" is_mep="True" mode="spoken">
      <p sl="nl">autore . – Signora Presidente, in Uzbekistan occorre un cambiamento radicale. Lo slancio iniziale in questa direzione è stato stroncato sul nascere il 13 maggio 2005, con una violenza che è costata la vita a centinaia di manifestanti. Da allora il mondo esterno è rimasto in silenzio per un lungo periodo di tempo e non è successo molto, inizialmente, dopo la nostraprecedente discussione su argomenti urgenti e di attualità il 27 ottobre 2005.</p>
      <p sl="nl">Tuttavia, non è solo negli Stati più noti, come Ucraina, Georgia e Bielorussia, che dopo il crollo dell’Unione Sovietica hanno preso il potere dei regimi autoritari; in particolare, è successo anche in Turkmenistan e Uzbekistan, dove non ha trionfato la democrazia, ma un piccolo gruppo di persone che aveva acquisito esperienza nel vecchio apparato statale e nelle forze di sicurezza.</p>
      <p sl="nl">Non avendo altro obiettivo che quello di restare al potere, queste persone hanno trasformato aziende statali in loro proprietà personali, hanno manipolato i risultati elettorali, hanno concesso all’opposizione il minor spazio di manovra possibile, hanno ostacolato le libere organizzazioni, limitato la libertà di stampa e, se del caso, usato la violenza contro il loro stesso popolo. Purtroppo, questo stato di cose persiste in Uzbekistan.</p>
      <p sl="nl">A tutt’oggi, l’atteggiamento dell’Europa nei confronti dell’Uzbekistan è troppo influenzato da interessi economici e militari. Pare che alla dittatura in Uzbekistan sia stato concesso di restare in essere perché si è dimostrata utile nell’intervento militare in Afghanistan. Un simile atteggiamento distruggerebbe completamente la credibilità delle pretese europee in materia di diritti umani e democrazia. L’Europa non deve mettere i diritti e le libertà degli uzbeki in secondo piano rispetto ad altre considerazioni.</p>
    </intervention>
    <intervention id="4-236" speaker_id="4242" name="Karin Scheele" is_mep="True" mode="spoken">
      <p sl="de">a nome del gruppo PSE . – Signora Presidente, sotto la Presidenza tedesca del Consiglio, e su esplicita richiesta del governo federale tedesco, le sanzioni contro l’Uzbekistan sono state alleggerite a condizione che il governo di Karimov si impegnasse a migliorare la situazione dei diritti umani nel paese. Tuttavia, nelle prigioni uzbeke si utilizza ancora la tortura; la situazione dei diritti umani in Uzbekistan non è migliorata affatto. Ne abbiamo notizia dalle organizzazioni internazionali, che assistono a gravi attacchi alla società civile, che non colpiscono soltanto le organizzazioni per i diritti umani, ma anche organizzazioni femminili, centri di informazione e molte altre organizzazioni. I difensori dei diritti umani sono condannati a lunghi periodi di detenzione e numerosi attivisti, compresi dei giornalisti, hanno dovuto fuggire.</p>
      <p sl="de">Non dobbiamo ridurre le sanzioni, né revocarle. Ancora una volta ci rendiamo conto che, persino in questo Parlamento, i discorsi sui diritti umani cambiano a seconda che ci sia in gioco o meno l’accesso alle materie prime. Occorre mandare un chiaro segnale del fatto che non lo accettiamo.</p>
    </intervention>
    <intervention id="4-237" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE .– Signora Presidente, vorrei cogliere l’occasione di questa discussione per allertare il Parlamento e richiamare la sua attenzione su un gruppo di persone particolarmente perseguitato in Uzbekistan, e non solo in Uzbekistan, ma anche in Turkmenistan. Si tratta sostanzialmente della popolazione di lesbiche, gay , bisessuali e transessuali (LGBT).</p>
      <p sl="es">Di solito, gay e lesbiche sono doppiamente perseguitati, in molti casi perché sono attivisti, ma anche perché sono gay e lesbiche. Le persone che riconoscono pubblicamente di appartenere a questo gruppo, o che vengono denunciate come tali, devono aspettarsi dai due ai cinque anni di detenzione.</p>
      <p sl="es">Penso che forse, in un simile contesto, quando parliamo di diritti umani in generale, normalmente teniamo conto di tutti i diritti umani, ma spesso ci dimentichiamo di questo particolare gruppo sociale, che ha esigenze specifiche e che all’ultima riunione dell’OSCE, a Madrid, ha cercato di presentare le sue rivendicazioni scontrandosi con l’incomprensibile opposizione di molti governi.</p>
      <p sl="es">Penso che sia qualcosa di cui dovremmo ricordarci e che, in ogni caso, dovremmo riprendere nella discussione sulle relazioni tra Unione europea e Asia centrale.</p>
    </intervention>
    <intervention id="4-238" speaker_id="28392" name="Józef Pinior" is_mep="True" mode="spoken">
      <p sl="en">Signora Presidente, innanzi tutto sono veramente preoccupato per l’atteggiamento del gruppo PPE-DE in merito alla situazione dei diritti umani in Uzbekistan. Non dovremmo farci ingannare dagli sforzi ipocriti per acquisire rispettabilità intrapresi dal governo uzbeko nell’intento di dare l’impressione di un progresso democratico e di un miglioramento delle relazioni con l’Unione europea.</p>
      <p sl="en">No, negli ultimi due anni l’Uzbekistan non ha fatto nessun progresso. Il governo non ha ancora autorizzato un’indagine indipendente sugli omicidi di Andijan. Secondo la relazione ONU, i diritti umani vengono ancora calpestati e si fa ancora uso della tortura. Gli oppositori politici non hanno ancora il diritto di esprimersi liberamente. La stampa è ancora agli ordini del governo. Vogliamo denunciarlo, e contestiamo al governo due omicidi, di un regista teatrale e di un giornalista, entrambi noti per avere criticato il governo uzbeko.</p>
      <p sl="en">Non dobbiamo sostenere il trucco della auto-rielezione del Presidente Karimov il 23 dicembre, e dobbiamo restare molto prudenti e attenti riguardo alla situazione politica uzbeka, anche se possono risentirne alcuni interessi nazionali all’interno dell’Unione europea. I diritti umani non devono mai dare la precedenza alle relazioni economiche nell’Unione europea.</p>
    </intervention>
    <intervention id="4-239" speaker_id="photo_generic" name="Danuta Hübner" is_mep="True" mode="spoken">
      <p sl="en">membro della Commissione .− Signora Presidente, la nuova strategia per l’Asia centrale adottata di recente rispecchia l’impegno dell’Unione europea per una maggiore cooperazione a lungo termine con la regione. I paesi dell’UE e dell’Asia centrale, compreso l’Uzbekistan, hanno concordato di stabilire come elementi chiave della strategia i diritti umani, lo Stato di diritto, il buon governo e la democratizzazione.</p>
      <p sl="en">Intendiamo rafforzare il sostegno alla protezione dei diritti umani e la creazione e lo sviluppo di un sistema giudiziario indipendente, fornendo così un contributo sostenibile al consolidamento dello Stato di diritto e al rispetto delle norme internazionali in materia di diritti umani in Asia centrale.</p>
      <p sl="en">Le relazioni UE-Uzbekistan devono essere inserite in questo contesto, dove l’incoraggiamento a prendere misure positive per migliorare la situazione dei diritti umani e la democratizzazione sono alla base del dialogo e della cooperazione. Le nostre relazioni con l’Uzbekistan hanno vissuto una fase difficile negli ultimi anni, in particolare dai fatti di Andijan nel maggio del 2005, e restiamo seriamente preoccupati in merito alla situazione dei diritti umani.</p>
      <p sl="en">Siamo fermamente convinti di avere maggiori possibilità di incoraggiare il progresso nella situazione dei diritti umani in Uzbekistan attraverso il coinvolgimento, piuttosto che con l’isolamento. L’isolamento non ha funzionato. Siamo favorevoli al graduale rinnovato impegno dell’ultimo anno, dopo che il Consiglio di cooperazione UE-Uzbekistan ha concordato di istituire un dialogo regolare sui diritti umani, avviato nel maggio di quest’anno. Due cicli di colloqui specialistici si sono tenuti anche sugli avvenimenti di Andijan. Inoltre, stiamo pianificando un dialogo con la società civile uzbeka sulla libertà dei media che dovrebbe tenersi a Tashkent all’inizio del prossimo anno. Accogliamo con favore anche l’introduzione dell’habeas corpus in Uzbekistan e l’abolizione della pena di morte, che dovrebbe entrare in vigore nel gennaio 2008.</p>
      <p sl="en">In occasione dell’ultima riunione del Consiglio “Affari generali” gli Stati membri dell’UE hanno concordato il rinnovo delle misure restrittive, ma nel contempo hanno approvato la sospensione condizionale del divieto di rilascio dei visti. Il Consiglio ha esortato l’Uzbekistan a rispettare pienamente i propri obblighi internazionali in relazione ai diritti umani e, in particolare, a consentire il libero accesso ai detenuti da parte di organismi internazionali pertinenti, a collaborare efficacemente con i relatori speciali dell’ONU, a permettere a tutte le ONG di operare senza restrizioni e a rilasciare dal carcere gli attivisti per la difesa dei diritti umani, ponendo fine alla loro persecuzione.</p>
      <p sl="en">Il Consiglio ha stabilito che la sospensione delle restrizioni sui visti sarebbe stata rivista dopo sei mesi, per valutarei progressi dell’Uzbekistan nel rispettare le condizioni. Le autorità uzbeke hanno convenuto di proseguire la discussione in materia di diritti umani nel contesto del Comitato di cooperazione UE-Uzbekistan all’inizio dell’anno prossimo.</p>
      <p sl="en">L’Uzbekistan si è anche dimostrato aperto a discutere con la Commissione su possibili modi per rafforzare l’assistenza della Comunità nel sostegno alle riforme delle sue istituzioni politiche, quali il parlamento, e alla riforma del sistema giudiziario, di cui discuteremo ulteriormente in occasione del Comitato di cooperazione. Il fatto che le misure restrittive dell’UE restino in essere è un chiaro segnale, per gli uzbeki e per l’opinione pubblica in generale, delle nostre preoccupazioni in merito alla situazione nel paese.</p>
      <p sl="en">L’Uzbekistan ha ancora molta strada da fare in materia di diritti umani e noi continueremo a sottolineare, in linea con le conclusioni del Consiglio, che ci attendiamo di vedere progressi concreti nella situazione dei diritti umani nel paese.</p>
      <p sl="en">I diritti umani restano un aspetto importante e difficile delle nostre relazioni con l’Uzbekistan, ma la Commissioneritiene che l’impegno sia il modo migliore di promuovere sviluppi positivi.</p>
    </intervention>
    <intervention id="4-240" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione.</p>
      <a text="(Testo abbreviato conformemente all’articolo 142 del Regolamento)"/>
    </intervention>
    <intervention id="4-241" speaker_id="4412" name="Véronique Mathieu" is_mep="True" mode="written">
      <p sl="fr">Quando l’Europa si afferma, le libertà progrediscono.</p>
      <p sl="fr">L’Unione europea deve assolutamente perseguire la politica avviata nel 2005 dopo la cieca repressione di Andijan, rimasta completamente impunita, che secondo l’OSCE e Human Rights Watch ha provocato dai 500 ai 1000 morti. Le numerose sfide future(energia, terrorismo, libertà) impongono all’Europa di mobilitarsi più che mai nelle sue regioni periferiche. La missione più urgente è quella di agire per promuovere i diritti umani e far dipendere le relazioni positive con l’Uzbekistan dai progressi nelle libertà fondamentali. L’UE non può ignorare la realtà di uno Stato di diritto illusorio e dell’odioso assassinio, lo scorso settembre, del regista Mark Weil, noto per la sua opposizione al regime di Tashkent. Il parlamento uzbeko recentemente ha fatto qualche passo avanti verso l’abolizione della pena di morte e verso una giustizia civile. Benché queste decisioni siano ancora insufficienti, la fermezza dell’Unione europea non è stata vana e contraddice i principi di una realpolitik inaccettabile e pericolosa. Bisogna andare ancora avanti per ottenere la democrazia e la stabilità politica, ma finalmente abbiamo cominciato a sperare. Spetta al grande paese che è l’Uzbekistan non rovinare questa speranza, costruendo un reale partenariato con l’Europa.</p>
    </intervention>
  </section>
  <section id="creitem25" title="9.3. Somalia (discussione)">
    <intervention id="4-243" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca sei proposte di risoluzione sulla Somalia.</p>
    </intervention>
    <intervention id="4-244" speaker_id="4527" name="John Bowis" is_mep="True" mode="spoken">
      <p sl="en">autore .– Signora Presidente, da molte generazioni nel mio collegio elettorale di Londra sono presenti persone provenienti dal Somaliland e dalla Somalia. Hanno una lunga tradizione di lavoro nella marina mercantile britannica per poi spedirein patria il denaro guadagnato. Durante il mio mandato al parlamento britannico, sono stato copresidente del gruppo interpartitico somalo-britannico. Talvolta si discuteva di questioni generali, talvolta di problemi personali, e così via. I problemi erano molti. I somali erano persone meravigliose, che tuttavia non erano governate da leader particolarmente brillanti.</p>
      <p sl="en">Ora le cose sono addirittura peggiorate. Abbiamo uno Stato mancato. Le statistiche sanitarie del paese sono tra le peggiori al mondo. Ogni giorno la popolazione subisce violenze e combatte con l’aumento costante dei tassi di mortalità infantile e materna. Si trova tra i due fuochi delle truppe etiopi e governative e delle milizie fedeli alle Corti islamiche. Per questo la situazione del paese è un punto all’ordine del giorno di oggi. Sappiamo quanto sia difficile vivere in Somalia oggi. Ci rendiamo conto della pressante necessità di fornire aiuti umanitari, e tuttavia non siamo in grado di farlo. Siamo consapevoli della necessità di forze di pace e apprezziamo le promesse dell’Unione africana, ma non ci piace quello che sta fornendo effettivamente, che è ben lontano da quanto promesso.</p>
      <p sl="en">Attualmente sono presenti solo truppe ugandesi. Gli etiopi non se ne andranno finché non si raggiunge la cifra promessa di 8 000 unità. Dobbiamo capire in che modo promuovere il dialogo – il dialogo attraverso i confini, al di là di alcuni dei nostri pregiudizi tradizionali – perché se non esiste dialogo non c’è neppure stabilità, e se non c’è stabilità allora non ci sarà futuro per quel paese. E se non ci sarà futuro, allora moriranno sempre più persone. Non ne saremo responsabili, ma non avremo nemmeno fatto nulla per impedirlo.</p>
    </intervention>
    <intervention id="4-245" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore .– Signora Presidente, anch’io ovviamente voglio sottolineare l’importanza di questa risoluzione, soprattutto nel contesto della discussione di questa mattina. Stiamo parlando precisamente di come affrontare la situazione degli Stati più fragili. La Somalia non è solo uno Stato fragile, ma effettivamente è uno Stato mancato.</p>
      <p sl="es">Tuttavia, su questo punto non dobbiamo dimenticare, come diceva l’onorevole Bowis, che l’enorme livello di violenza esistente nel paese attualmente è alimentato prima di tutto dal costante ingresso di armi, soprattutto armi leggere e munizioni, provenienti da altri paesi della regione e in molti casi direttamente dai paesi occidentali, tra cui l’Unione europea.</p>
      <p sl="es">Quindi, oltre a reagire alle conseguenze immediate di quanto sta accadendo in Somalia, non dobbiamo dimenticare che anche noi siamo responsabili di questa situazione e quando parliamo dell’obbligo e della responsabilità di proteggere, come siamo abituati a fare in questo genere di discussioni, dobbiamo anche assumerci la nostra responsabilità in termini di prevenzione, ad esempio controllando le esportazioni di armi.</p>
    </intervention>
    <intervention id="4-246" speaker_id="28306" name="Ana Maria Gomes" is_mep="True" mode="spoken">
      <p sl="pt">autore. – Ieri a Mogadiscio si sono sentiti incitamenti ad attaccare le forze dell’Unione africana – tale è la portata della tragedia e della perdita di controllo che stanno distruggendo la Somalia e infiammando l’intero Corno d’Africa. L’UE deve urgentemente fare pressione su tutte le parti del conflitto affinché si impegnino a promuovere un processo generale di riconciliazione nazionale, in grado di affrontare le questioni politiche all’origine della crisi. Il “governo transitorio” resterà una finzione se continua a non prendere misure per proteggere la popolazione civile e agevolare gli aiuti umanitari.</p>
      <p sl="pt">Secondo una recente relazione ONU, la Somalia è più che mai stracolma di armi. È essenziale che i paesi e i trafficanti che violano l’embargo sulle armi imposto nel 1992 vengano fermati e chiamati a rispondere. Infine, la forza di pace dell’Unione africana dev’essere urgentemente rafforzata e le truppe di occupazione etiopi devono andarsene. Bisognerebbe riconoscere che l’intervento etiope, sollecitato dall’amministrazione Bush con la complicità passiva dell’Unione europea, non ha portato la pace, né un governo e nemmeno ha contribuito a combattere il terrorismo in Somalia. Ha solo portato più sofferenza, povertà e morte alla popolazione dell’intera regione.</p>
    </intervention>
    <intervention id="4-247" speaker_id="24087" name="Marcin Libicki" is_mep="True" mode="spoken">
      <p sl="pl">autore. – Signora Presidente, oggi parliamo della tragedia della Somalia. Di solito si dice che in casi simili sono possibili tre misure di intervento: pressioni diplomatiche, embargo economico e, se necessario, l’intervento armato. Tuttavia, esiste una quarta possibilità di cui non si parla, ossia che i paesi dell’UE comincino a eliminare il potenziale per i propri pseudo-affari con burocrati corrotti in vari paesi post-coloniali, che poi intraprendono guerre civili spesso sostanzialmente nell’interesse degli pseudo-affari.</p>
      <p sl="pl">Vorrei aggiungere qualcosa sul tema trattato dagli onorevoli Romeva i Rueda e Gomes: sicuramente le armi utilizzate in questi paesi, inclusa la Somalia, vengono prodotte ed esportate dai cosiddetti paesi democratici, dai paesi economicamente sviluppati. Gli Stati di questa parte del mondo dovrebbero fare pressione sui propri produttori di armi e pseudo-uomini d’affari, per assicurarsi che non provochino i peggiori disastri che si verificano oggi sul pianeta, né vi svolgano un ruolo.</p>
    </intervention>
    <intervention id="4-248" speaker_id="23881" name="Marios Matsakis" is_mep="True" mode="spoken">
      <p sl="en">autore .– Signora Presidente, la Somalia in passato è stata oggetto di risoluzioni del Parlamento europeo e dell’ONU. Purtroppo, la situazione nel paese non è migliorata e la prolungata e distruttiva guerra civile è proseguita senza tregua. La tragedia delle sofferenze umane che ne conseguono continua, con centinaia di migliaia di profughi in condizioni di estrema povertà, migliaia di bambini malnutriti e morenti e la diffusione nella regione di malattie contagiose come il colera e l’epatite. Quel paese è in una situazione disperata, dove prevalgono l’anarchia e la legge della giungla.</p>
      <p sl="en">Questa proposta di risoluzione comune, come le precedenti, contiene una serie di suggerimenti utili, quali la cessazione di tutti gli interventi militari stranieri in Somalia – principalmente dall’Etiopia e dall’Eritrea – e la piena attuazione dell’embargo sulle armi nei confronti della Somalia, che, benché imposto 15 anni fa, purtroppo non è ancora entrato veramente in vigore.</p>
      <p sl="en">Facciamo anche un appello per la protezione della libertà di stampa, condannando fortemente le sistematiche intimidazioni nei confronti dei media da parte del governo somalo e la vergognosa assenza di indagini sull’uccisione di giornalisti considerati critici nei confronti del governo.</p>
      <p sl="en">Nel fare questi appelli siamo consapevoli del fatto che le probabilità che vengano ascoltati sono veramente scarse. Tuttavia, bisogna perseverare nella speranza che forse il buon senso e un atteggiamento umanistico alla fine prevarranno e il popolo somalo vivrà giorni di pace e prosperità.</p>
    </intervention>
    <intervention id="4-249" speaker_id="4508" name="Erik Meijer" is_mep="True" mode="spoken">
      <p sl="nl">autore . – Signora Presidente, dal 1991 la Somalia in pratica non esiste più come paese, almeno nel senso del territorio dell’ex colonia italiana. Solo nel nord, nella ex colonia britannica di Somaliland, esiste una specie di Stato, che tuttavia non è riconosciuto a livello internazionale.</p>
      <p sl="nl">Il posto dello Stato è stato preso da una serie di signori della guerra, che alternano periodi di combattimento a periodi di reciproca collaborazione. L’esercito della vicina Etiopia si è autonominato loro protettore comune. L’Unione delle Corti islamiche, d’altro canto, è il loro avversario comune e intende riunire la Somalia sulla base delle tradizionali norme islamiche, senza i signori della guerra.</p>
      <p sl="nl">Finora, tutti i tentativi di istituire un governo unitario accettato da tutti e di aiutare la Somalia a rimettersi in piedi sono falliti. Il sostegno finanziario della Commissione a favore delle istituzioni federali provvisorie create nel 2004 è apparso giustificato al momento, ma in seguito ha dato origine all’accusa che l’Unione europea stesse prendendo parte ad un conflitto armato e cooperando con l’Etiopia contro le forze che avrebbero preferito vedere al potere un rigoroso regime islamico.</p>
      <p sl="nl">Una politica europea di questo tipo, pur con le migliori intenzioni, non può avere successo senza il sostegno degli abitanti della Somalia. Per questo motivo, è bene che la proposta di risoluzione sulla quale ci accingiamo a votare auspichi la cessazione dell’intervento militare straniero e il dialogo e la riconciliazione sul piano nazionale.</p>
    </intervention>
    <intervention id="4-250" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">a nome del gruppo PSE. – Signora Presidente, dalla caduta del regime di Siad Barre nel 1991 la Somalia non ha un governo adeguatamente funzionante. La situazione interna è dominata dal caos e dall’anarchia. A seguito del conflitto tra i ribelli dell’Unione delle Corti islamiche e le truppe del governo provvisorio, 850 000 persone sono rimaste senza casa e molte sono morte.</p>
      <p sl="pl">La situazione in Somalia è drammatica. Il colera si sta diffondendo in tutta la regione, oltre 1,5 milioni di persone richiedono assistenza medica urgente e decine di migliaia di bambini soffrono di malnutrizione. Esiste un rischio reale che il conflitto possa esercitare un effetto destabilizzante sull’intera regione. Ancora più preoccupante è il fatto che, degli 8 000 soldati promessi dall’Unione africana, finora solo 1 600 sono stati dislocati per un intervento di mediazione.</p>
      <p sl="pl">Per questo motivo, l’Unione africana, gli Stati Uniti, l’Unione europea e l’ONU dovrebbero aumentare gli aiuti umanitari e logistici a favore dei somali, oltre ad intensificare gli sforzi diplomatici mirati ad accelerare il processo di pace e ad istituire un governo stabile a seguito di libere elezioni nel 2009.</p>
    </intervention>
    <intervention id="4-251" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">a nome del gruppo UEN . – Signora Presidente, la Somalia si trova nella penisola somala, nota come Corno d’Africa, ed è uno stato omogeneo dal punto di vista etnico e religioso. I somali costituiscono il 97% della popolazione, e quasi per il 100% professano la fede islamica.</p>
      <p sl="pl">Grazie alle sue risorse naturali, la Repubblica di Somalia, istituita nel 1960, disponeva delle condizioni necessarie per garantire lo sviluppo economico e una vita dignitosa ai suoi cittadini. Purtroppo, un colpo di Stato, una guerra civile, cambiamenti nell’orientamento politico, divisioni tribali e il coinvolgimento dell’Unione delle Corti islamiche con i suoi legami con i Talebani nella lotta per il potere si sono combinati a creare una situazione infernale per la popolazione della Somalia.</p>
      <p sl="pl">Come possiamo aiutare questo popolo? La soluzione della questione somala spetta all’ONU e all’Unione africana. Nell’interesse dell’Africa, l’Unione africana dovrebbe intensificare le sue attività politiche e militari per proteggere la popolazione e creare le condizioni necessarie affinché l’ONU e l’Unione europea possano fornire gli aiuti umanitari essenziali. Una discussione sulle violazioni dei diritti umani, all’ordine del giorno nel paese, non serve a cambiare la situazione della Somalia. Sono necessarie iniziative concrete sostenute dall’Unione europea.</p>
    </intervention>
    <intervention id="4-252" speaker_id="photo_generic" name="Danuta Hübner" is_mep="True" mode="spoken">
      <p sl="en">membro della Commissione .− Signora Presidente, concordo pienamente con l’onorevole Bowis sul fatto che finché c’è il dialogo c’è sempre speranza. A nostro parere, questo campanello d’allarme sulla Somalia nella discussione odierna è sicuramente tempestivo, poiché la situazione attuale pone una minaccia significativa alla pace e alla sicurezza, e non solo all’interno della regione. Inoltre, è causa di enormi sofferenze per la popolazione somala.</p>
      <p sl="en">Come sapete, l’Unione ha assunto la guida del processo di pace in Somalia e nella creazione delle istituzioni federali provvisorie. Abbiamo sempre perseguito una soluzione politica che coinvolga tutte le parti, e la missione di pace del Commissario Louis Michel, l’ultimo tentativo di recuperare il processo di pace prima dell’intervento etiope nel dicembre 2006, è servita a collegare il sostegno UE alla missione di pace dell’Unione africana in Somalia e al varo di un vero Congresso nazionale di riconciliazione.</p>
      <p sl="en">È in atto una catastrofe umanitaria a fronte di una riduzione degli spazi per gli aiuti umanitari in Somalia, che comporta anche la repressione dei media indipendenti e dei giornalisti, uccisi in attacchi mirati. I livelli attuali della crisi umanitaria nella Somalia meridionale e centrale hanno raggiunto proporzioni allarmanti. Si stima che 1,5 milioni di persone necessitano di assistenza umanitaria, tra cui oltre 730 000 sfollati interni, dei quali un terzo sarebbe a rischio estremo. Sempre secondo le stime, soltanto nelle ultime due settimane 173 000 abitanti di Mogadiscio sarebbero sfuggiti a violenze.</p>
      <p sl="en">Inoltre, vi informo che in risposta alla crisi umanitaria in corso, l’ECHO, l’Ufficio per gli aiuti umanitari della Commissione, collabora con dei partner esecutivi per fornire sostegno a 1,5 milioni di persone, garantendo alla popolazione locale, agli sfollati e alle comunità ospitanti l’accesso all’acqua, strutture igienico-sanitarie, nutrimento, farmaci e aiuti per il bestiame e il sostentamento. Quest’anno ha stanziato la massima dotazione finanziaria per l’assistenza alla Somalia, per un ammontare di 20 milioni di euro.</p>
      <p sl="en">Ci preoccupa molto anche l’evoluzione della situazione della sicurezza a Mogadiscio e in altre zone della Somalia meridionale e centrale. Pare che le sommosse si stiano espandendo e nelle ultime settimane tutte le parti hanno aumentato in misura significativa la propria capacità militare. L’UE è impegnata a seguire un approccio articolato su più fronti, che prevede il sostegno a una strategia generale per la sicurezza, con il cessate il fuoco e la piena dislocazione della missione dell’Unione africana, al fine di agevolare il ritiro delle truppe etiopi, e l’appoggio alla nomina di un rappresentante e di un Primo Ministro e un governo effettivi, fornendo rassicurazioni all’opposizione per favorirne il coinvolgimento nella parte restante del periodo provvisorio, fino alle elezioni del 2009. Inoltre, l’UE intende invitare tutte le parti al rispetto dei diritti umani fondamentali e del diritto umanitario internazionale.</p>
      <p sl="en">Infine, occorre tenere conto delle dimensioni regionali della crisi e impegnarsi con l’Etiopia e l’Eritrea, che in Somalia combattono una guerra per procura che rischia di sfociare in un conflitto di confine tra i due paesi. La Commissione ha nominato un inviato speciale CE per la Somalia e sta promuovendo delle proposte per un’iniziativa dell’UE al Consiglio “Affari generali e relazioni esterne”. Inoltre, conferma il suo impegno a collaborare strettamente con il Parlamento europeo per arginare la violenza e trovare una soluzione politica a questa crisi.</p>
    </intervention>
    <intervention id="4-253" speaker_id="4482" is_mep="True" mode="spoken" role="Presidente">
      <p sl="unknown">L’onorevole Matsakis interviene su una questione procedurale.</p>
    </intervention>
    <intervention id="4-254" speaker_id="23881" name="Marios Matsakis" is_mep="True" mode="spoken">
      <p sl="en">Signora Presidente, un richiamo al Regolamento prima di procedere con la votazione. Ho notato ancora una volta che non sono presenti in Aula rappresentanti del Consiglio. Sta diventando una situazione quasi permanente e forse bisognerebbe fare qualcosa in merito.</p>
    </intervention>
    <intervention id="4-255" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-256" speaker_id="1413" name="Glyn Ford" is_mep="True" mode="spoken">
      <p sl="en">La situazione in Somalia rispecchia il crollo di uno Stato e il fallimento di un’economia. Non esiste un governo funzionante dal rovesciamento del regime di Said Barre nel 1991, che ha portato all’anarchia, alle lotte tra clan e al banditismo.</p>
      <p sl="en">I recenti combattimenti tra l’Unione delle Corti islamiche e le truppe alleate dell’Etiopia e del governo federale provvisorio hanno avuto come conseguenza almeno 100 000 profughi e minacce di carestia. Tuttavia, il peggioramento della situazione della sicurezza a Mogadiscio ha impedito alle ONG internazionali di far fronte a questa catastrofe umanitaria in atto.</p>
      <p sl="en">Apprezzo gli sforzi dell’Unione africana, intesi a costituire una forza di pace per contribuire alla riconciliazione nazionale, ma solo il 20% delle 8 000 unità promesse sono state effettivamente dislocate. L’Unione africana deve onorare i suoi impegni. Parallelamente, l’Unione europea deve intensificare il suo impegno per fornire un sostegno politico, finanziario e logistico.</p>
      <p sl="en">La comunità internazionale, compresa l’UE, deve incrementare gli aiuti umanitari a favore degli sfollati. Tuttavia, una soluzione definitiva affinché la Somalia ritorni ad essere uno Stato funzionante impone che il Gruppo di contatto internazionale per la Somalia, che comprende Unione africana, ONU, UE e USA, si impegni con degli attori all’interno della Somalia per sostenere l’attuazione della Carta federale provvisoria e delle istituzioni.</p>
    </intervention>
  </section>
  <section id="creitem26" title="10. Turno di votazioni">
    <intervention id="4-258" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem27" title="10.1. Comunità cristiane in Medio Oriente (votazione)"/>
  <section id="creitem28" title="10.2. Uzbekistan (votazione)">
    <intervention id="4-263" speaker_id="34231" name="Evgeni Kirilov" is_mep="True" mode="spoken">
      <p sl="en">Signora Presidente, non sono riuscito a votare in tempo. La prego di inserire il mio voto a favore.</p>
    </intervention>
  </section>
  <section id="creitem29" title="10.3. Somalia (votazione)"/>
  <section id="creitem30" title="11. Correzioni e intenzioni di voto: vedasi processo verbale"/>
  <section id="creitem31" title="12. Presentazione di documenti: vedasi processo verbale"/>
  <section id="creitem32" title="13. Decisioni concernenti taluni documenti: vedasi processo verbale"/>
  <section id="creitem33" title="14. Dichiarazioni scritte che figurano nel registro (articolo 116 del Regolamento): vedasi processo verbale"/>
  <section id="creitem34" title="15. Trasmissione dei testi approvati nel corso della presente seduta: vedasi processo verbale"/>
  <section id="creitem35" title="16. Calendario delle prossime sedute: vedasi processo verbale"/>
  <section id="creitem36" title="17. Interruzione della sessione">
    <intervention id="4-273" speaker_id="4482" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <p sl="unknown">(La seduta è tolta alle16.20).</p>
    </intervention>
  </section>
</text>
