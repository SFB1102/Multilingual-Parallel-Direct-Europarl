<?xml version='1.0' encoding='utf-8'?>
<text id="20110309.IT" lang="it" date="2011-03-09" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="3-004-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Accolgo il Vicepresidente della Commissione/Alto rappresentante dell’Unione per gli affari esteri e la politica di sicurezza.</p>
      <p sl="unknown">Onorevoli colleghi, inizieremo presto oggi, poiché ci attende un’importante discussione.</p>
    </intervention>
  </section>
  <section id="creitem2" title="2. Richiesta di revoca dell’immunità parlamentare: vedasi processo verbale"/>
  <section id="creitem3" title="3. Composizione dei gruppi politici: vedasi processo verbale"/>
  <section id="creitem4" title="4. Misure di attuazione (articolo 88 del regolamento): vedasi processo verbale"/>
  <section id="creitem5" title="5. Presentazione di documenti: vedasi processo verbale"/>
  <section id="creitem6" title="6. Paesi vicini a Sud, e in particolare la Libia, compresi gli aspetti umanitari (discussione)">
    <intervention id="3-011-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca la dichiarazione del Vicepresidente della Commissione e Alto rappresentante dell’Unione per gli affari esteri e la politica di sicurezza sui paesi vicini a Sud, e in particolare la Libia, compresi gli aspetti umanitari [2011/2616 (RSP)].</p>
      <p sl="unknown">Come sapete, la situazione in Nord Africa è una prova decisiva per l’Unione europea. Il Servizio europeo per l’azione esterna, entrato oramai in funzione, ci offre nuovi strumenti per agire al di fuori dei confini dell’Unione. Siamo assolutamente convinti che le attività in Tunisia e in Egitto, così come in Libia, siano pienamente giustificate. Oggi la Libia sarà l’argomento di discussione principale ma non l’unico. Abbiamo altresì l’obbligo – nei confronti dei nostri cittadini – di presentare un piano d’azione per i paesi vicini a Sud, un programma di cooperazione e sostegno di breve, medio e lungo termine. Dobbiamo pensare a questo adesso. Oggi sono presenti al Parlamento europeo anche i rappresentanti del Consiglio nazionale di transizione della Libia. Abbiamo quindi la grande opportunità di instaurare un contatto diretto e dialogare con l’opposizione libica. Il primo passo da compiere è il superamento della crisi umanitaria.</p>
      <p sl="unknown">Signora Vicepresidente/Alto rappresentante, siamo persuasi che tutte le attività dell’Unione europea nella sua totalità possano essere di grande sostegno per l’area meridionale del nostro continente e per i nostri vicini dell’altra sponda del Mediterraneo.</p>
    </intervention>
    <intervention id="3-014-000" speaker_id="photo_generic" name="Catherine Ashton" is_mep="True" mode="spoken">
      <p sl="it">Vicepresidente della Commissione/Alto rappresentante dell’Unione per gli affari esteri e la politica di sicurezza – Signor Presidente, onorevoli colleghi, vorrei ringraziarvi per avermi dato l’opportunità di discutere in quest’Aula della situazione nei paesi vicini a Sud, con particolare riferimento, ovviamente, alla situazione in Libia, come annunciato dal Presidente.</p>
      <p sl="it">Consentitemi innanzi tutto di fare un’ovvia constatazione; i paesi vicini a Sud stanno cambiando rapidamente e gli abitanti di tutta la regione stanno lottando per difendere la più grande delle aspirazioni umane, ovvero la capacità di determinare il corso della propria vita, economicamente e politicamente. Chiedono di partecipare alla vita politica con dignità e responsabilità. Chiedono giustizia e posti di lavoro. Credo che sia nostro dovere rispondere a queste richieste, che ritengo legittime, e credo che dobbiamo agire velocemente.</p>
      <p sl="it">Il fatto che la richiesta venga dall’interno è un aspetto fondamentale. Nelle mie visite in Tunisia e in Egitto ho sentito ripetere all’infinito questa frase: questo è il nostro paese, questa è la nostra rivoluzione. Vogliamo fare le cose a modo nostro ma vogliamo lottare insieme a voi e abbiamo bisogno di aiuto.</p>
      <p sl="it">Questi sono i principi che dovrebbero guidare le nostre iniziative: le transizioni democratiche devono appartenere al popolo e devono venire dall’interno. Ciò che viene dopo ne è una conseguenza. Noi però dobbiamo essere pronti a dare sostegno, con creatività e determinazione, e la nostra azione deve essere proporzionata alla natura storica dei cambiamenti a cui stiamo assistendo.</p>
      <p sl="it">In una situazione instabile come questa, dobbiamo fare in modo che le nostre azioni rimangano sempre ancorate ai nostri valori e interessi fondamentali. Abbiamo tutti i motivi per sostenere i cambiamenti in atto. I valori per i quali i tunisini, gli egiziani, i libici e altri ancora invocano rispetto sono proprio i valori centrali dell’ideale europeo. La nascita di società democratiche favorirà il consolidamento della sicurezza e la condivisione della prosperità nei paesi vicini a noi. Pertanto io e la Commissione ci siamo attivati per mettere a punto un documento congiunto per il Consiglio europeo che si riunirà venerdì; esso presenta alcuni provvedimenti che – auspichiamo – porteranno a un maggior sostegno finanziario da parte dell’Unione europea attraverso le sue istituzioni e a una mobilitazione della Banca europea per gli investimenti. A questo proposito vorrei esprimere il mio apprezzamento nei confronti del Parlamento, che ha saputo assistere con prontezza la Banca per gli investimenti nel suo mandato permettendo così di dare sostegno alla popolazione. È stata un’azione di grande rilievo.</p>
      <p sl="it">Con il vostro aiuto possiamo fare di più per la Banca europea per gli investimenti (BEI) e la Banca europea per la ricostruzione e lo sviluppo (BERS), che mi hanno illustrato la loro capacità di modificare i mandati per mettere a disposizione dei nostri paesi vicini nuovi fondi; ci tengo subito a precisare che questo non andrebbe a discapito del lavoro che le banche attualmente svolgono ma vi si aggiungerebbe. Sappiamo che possiamo mobilitare un altro miliardo di Euro con la Banca europea per gli investimenti. Solo per darvi un’idea della cifra che verrà destinata, l’impegno attuale in Egitto della Banca per gli investimenti è pari à 488 milioni di Euro. Questo permetterà come minimo di raddoppiare gli investimenti nonché di attuare di alcuni dei grandi progetti infrastrutturali che sono evidentemente necessari e fortemente voluti dalla popolazione.</p>
      <p sl="it">Vogliamo anche che venga stabilito sulla carta il sostegno alla formazione e allo scambio degli studenti. Si tratta di popolazioni giovani. Uno degli aspetti che accomuna i paesi vicini a Sud è il fatto di avere società giovani; alcuni di questi ragazzi hanno un’istruzione elevata mentre altri desiderano avere maggiori opportunità di istruzione e formazione. Dovremmo rispondere anche a queste richieste, quindi inviterò gli Stati membri a prenderle in considerazione e invito il Parlamento a fare altrettanto.</p>
      <p sl="it">La nascita di una fervida società civile: negli incontri con la società civile in Tunisia, ho conosciuto persone che non erano mai state nella stessa stanza prima perché questo non era consentito. La loro ferma volontà di affermarsi maggiormente come ONG, ossia come organizzazioni in grado di lavorare alle questioni di interesse sociale e portare il governo a un’assunzione di responsabilità costituisce un aspetto fondamentale – come ben sapete – dello sviluppo di questa società. Da ciò deriva una governance più inclusiva: le persone sentono di avere voce in capitolo nella governance sociale.</p>
      <p sl="it">Certo, vi sono altri punti, quali la sicurezza alimentare, questione articolata e sempre più sentita nella regione, l’apertura di nuovi scambi commerciali, il potenziamento dell’accesso al mercato e i partenariati per la mobilità. Tutti questi aspetti sono inclusi nel pacchetto globale che verrà presentato al Consiglio europeo. L’ho già detto e lo ripeto, vogliamo un approccio basato sugli incentivi che permetta alle persone di agire in maniera rapida ma anche differenziata. Questi paesi sono tutti diversi e cercano di dirci in ogni modo: “Vi prego, non fate di noi un tutt’uno e non guardateci allo stesso modo. Siamo paesi diversi; vogliamo che le nostre società si sviluppino diversamente, come hanno fatto le vostre. Sì, è vero che ci sono somiglianze ma vogliamo assicurarci che rispettiate e accettiate ciò che ci rende diversi”. Vogliamo adottare un approccio in cui si dà di più a chi dà di più e in cui quei partner e quei paesi che vogliono avanzare più rapidamente nelle riforme possano beneficiare di un maggiore sostegno da parte dell’Unione europea.</p>
      <p sl="it">Nei prossimi giorni e settimane, come stiamo già facendo, discuteremo con i nostri partner internazionali su come coordinare le nostre azioni per non sovrapporci e per essere in grado di fornire una risposta più rapida. Il 23 febbraio ho avuto un incontro con gli alti funzionari delle istituzioni, della Banca mondiale, la Banca per gli investimenti, la BERS, il Fondo monetario internazionale e con gli alti funzionari di Cina, Russia, Australia, Corea, dei 27 Stati membri, degli Stati Uniti e dei paesi arabi. Lo scopo dell’incontro non era quello di decidere che cosa fare in questi paesi bensì di prepararci a garantire un rapido sostegno.</p>
      <p sl="it">Gli onorevoli colleghi sanno che una delle critiche che può essere mossa nei nostri confronti è il fatto che a volte abbiamo tempi di reazione molto lunghi. Voglio che ci teniamo pronti e nei miei colloqui con la Lega araba, in particolare, e con i paesi interessati ho cercato di fare capire chiaramente che il mio obiettivo è quello di garantire la nostra capacità di reazione e di fornire una risposta coordinata ed efficace utilizzando le migliori risorse a nostra disposizione, in Europa e in tutto il mondo.</p>
      <p sl="it">Al termine dell’incontro dei Ministri degli Esteri di domani, del Consiglio europeo di venerdì, dell’incontro della NATO al quale parteciperò domani e, infine, dell’incontro informale dei Ministri degli Esteri previsto per il fine settimana in Ungheria, mi recherò al Cairo dove incontrerò Amr Moussa e la Lega araba, ai quali riferirò riguardo alle nostre discussioni, e un nuovo Ministro degli Esteri egiziano con il quale ho già parlato. Onorevoli colleghi, so che vi è l’intenzione specifica di discutere della Libia, quindi, dopo aver illustrato come si sta svolgendo il nostro lavoro, vorrei passare alle questioni che ci riguardano tutti in Libia.</p>
      <p sl="it">A mio avviso, le due priorità maggiori sono, innanzi tutto, affrontare la crisi umanitaria e sostenere l’evacuazione e, in secondo luogo, porre fine alla violenza e fare in modo che i responsabili di queste violenze rispondano dei loro atti.</p>
      <p sl="it">Dal punto di vista degli aiuti umanitari, ci siamo attivati in tempi brevi. La Commissione ha incrementato a 30 milioni di Euro gli aiuti e la mia collega, il Commissario Georgieva, si è recata al confine tra Tunisia e Libia la scorsa settimana per vedere cosa stava succedendo e per accertarsi che il nostro lavoro fosse svolto adeguatamente. Naturalmente, siamo rimasti sempre in contatto con le Nazioni Unite per coordinare le nostre attività e gli Stati membri hanno destinato ingenti risorse per affrontare l’immensa sfida legata ai continui flussi migratori, anche attraverso Frontex.</p>
      <p sl="it">Riguardo all’evacuazione dei cittadini UE, il Servizio per l’azione esterna ha permesso un rapido scambio di informazioni e un uso ottimale delle nostre risorse. Di concerto con la Presidenza, il 23 febbraio ho attivato il meccanismo di protezione civile dell’Unione europea per agevolare l’evacuazione dei cittadini europei. Ottenere informazioni in tempo reale, come sapete, onorevoli colleghi, è una sfida ma si è trattato di fare le scelte giuste e, su mia richiesta, l’onorevole Miozzo, Direttore generale per la risposta alle crisi del Servizio europeo per l’azione esterna, si è recato a Tripoli domenica e lunedì per valutare la situazione sul territorio.</p>
      <p sl="it">L’onorevole ha incontrato i funzionari e gli ambasciatori e, a suo dire, il clima era calmo ma estremamente teso. I nostri ambasciatori europei hanno colto l’occasione per discutere in maniera approfondita e per integrare il nostro lavoro con la loro analisi di ciò che sta avvenendo sul territorio e ciò, unitamente ai contatti che stiamo sviluppando ovunque, ci consente di avere un quadro più definito della situazione.</p>
      <p sl="it">Chiaramente all’inizio abbiamo concentrato tutta la nostra attenzione sull’evacuazione dei cittadini europei; dobbiamo dimostrarci solidali nei confronti della Tunisia, che avverte in particolar modo l’impatto dell’evacuazione di così tante persone, specialmente egiziani, che giungono al confine con la Tunisia e devono essere condotti in Egitto. Come sapete, onorevoli colleghi, circa un milione di egiziani vivono in Libia e circa un milione e mezzo o due milioni di persone provenienti dai paesi africani che circondano la Libia si trovano attualmente lì e sappiamo, dalle notizie che abbiamo avuto riguardo alla situazione a Tripoli, che circa duemila, tremila africani si trovano all’aeroporto, in attesa di capire come potranno partire.</p>
      <p sl="it">Dobbiamo tuttavia essere pronti ad rafforzare le nostre azioni di sostegno a favore del popolo libico. Come ho già detto, si tratta di una situazione molto instabile che dobbiamo analizzare con molta attenzione. Ho pertanto chiesto ai miei servizi di contemplare – sotto forma di pianificazione cautelativa – un possibile coinvolgimento della Politica di sicurezza e di difesa comune (PSDC) al fine di sostenere le operazioni di evacuazione e le attività umanitarie. Come avviene sempre per le opzioni PSDC, dobbiamo analizzare la situazione molto attentamente e abbiamo bisogno di risposte adeguate sui mandati, le risorse e gli obiettivi. Ce ne stiamo occupando in questa settimana.</p>
      <p sl="it">Gestire efficacemente la crisi umanitaria è fondamentale e la fine della violenza è la condicio sine qua non . Mi fa piacere quindi vedere che tutta la comunità internazionale, attraverso il Consiglio di sicurezza delle Nazioni Unite, ha assunto una posizione chiara: la violenza è inaccettabile, deve finire e i responsabili devono essere chiamati a rispondere del proprio operato.</p>
      <p sl="it">Sono soddisfatta del consenso raggiunto a New York sulla richiesta dell’Europa di includere il deferimento al Procuratore del Tribunale penale internazionale. Si trattava di un’iniziativa europea e sono già iniziate le indagini preliminari sui presunti crimini di guerra.</p>
      <p sl="it">Non c’è da meravigliarsi della stretta collaborazione con i nostri partner, ovvero le Nazioni Unite, la NATO, gli Stati Uniti, la Turchia, la Lega araba e moltissimi altri paesi con cui siamo in contatto ogni giorno. Discutiamo insieme a loro di tutte le questioni riguardanti i paesi vicini a Sud per garantire soprattutto una collaborazione efficace nell’approccio che abbiamo scelto di adottare nei paesi vicini a Sud. Come ho già detto, questo riguarda tutti i nostri partner. Abbiamo anche noi, come vi aspettate che io dica, la nostra responsabilità.</p>
      <p sl="it">Abbiamo immediatamente sospeso i negoziati dell’accordo quadro UE-Libia e qualsiasi forma di cooperazione tecnica.</p>
      <a text="(Applausi)"/>
      <p sl="it">Abbiamo avviato i lavori preparatori sui provvedimenti restrittivi che vanno al di là delle misure del Consiglio di sicurezza delle Nazioni Unite. Oltre alle sanzioni delle Nazioni Unite, il 28 febbraio abbiamo adottato nuovi provvedimenti restrittivi, ovvero un embargo sulle attrezzature che potrebbero essere utilizzate per la repressione interna e designazioni autonome nell’ambito delle restrizioni di viaggio nonché un congelamento dei beni. Attualmente stiamo inserendo negli elenchi diverse entità controllate da Gheddafi e dai suoi accoliti.</p>
      <p sl="it">Onorevoli colleghi, continueremo a guidare gli sforzi internazionali per riportare la pace e la stabilità in Libia. Quando riusciremo a porre fine alle violenze, dovremo sostenere la creazione di una nuova Libia, in cui i rappresentanti siano eletti democraticamente e i diritti delle persone siano rispettati. Coerentemente con quanto ho espresso fin dall’inizio, non imporremo risultati ma sosterremo il pluralismo, la responsabilità, una profonda democrazia e una prosperità condivisa.</p>
      <p sl="it">Le crisi, per la loro particolare natura, sono la cartina da tornasole delle nostre politiche, delle nostre risorse e della capacità di reagire in tempo reale; i recenti eventi nei paesi vicini a Sud rappresentano una sfida immensa per l’Unione europea. In qualità di Vicepresidente della Commissione, ritengo che il modo in cui risponderemo sarà decisivo per il futuro della Commissione.</p>
      <p sl="it">Per questo conto sul Parlamento europeo e ho bisogno del vostro sostegno, poiché, solo se compiamo uno sforzo collettivo, l’Unione europea potrà essere compatta e confermare la sua posizione di forza. Non possiamo permetterci di pensare in piccolo; non possiamo permettere che l’inflessibilità ci ostacoli. Possiamo e dobbiamo reagire in maniera unita e strategica. Penso che se agiremo in questo modo, potremo fare la differenza, poiché garantiremo il sostegno necessario alle persone di questa regione che ci chiedono aiuto ma, allo stesso tempo, non interferiremo nell’opera di costruzione del loro futuro.</p>
      <a text="(Applausi)"/>
    </intervention>
    <intervention id="3-015-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE – Signor Presidente, nella crisi libica l’Unione europea si trova in una situazione spinosa, divisa tra ciò che è auspicabile – ovvero la rapida scomparsa di un regime criminale determinato a morire uccidendo – e ciò che è raggiungibile.</p>
      <p sl="es">Siamo sinceri, Signor Presidente, va riconosciuto che l’Unione europea, nonostante tutti gli sforzi, non è stata all’altezza delle aspettative dei cittadini. Non è una critica, Baronessa Ashton, ma piuttosto una questione di poteri.</p>
      <p sl="es">Abbiamo agito con prontezza e abbiamo agito bene, nei limiti dei nostri poteri; l’Unione europea ha appoggiato pienamente la risoluzione 1970 del Consiglio di sicurezza delle Nazioni Unite. Noi però non siamo un’unione militare.</p>
      <p sl="es">Aspiriamo a essere un’unione politica e tuttavia, sulla scena internazionale, siamo un soggetto in fase embrionale.</p>
      <p sl="es">Signor Presidente, mentre affrontiamo questa discussione, mentre il Consiglio per i diritti umani delle Nazioni Unite si riunisce oggi, e mentre il Consiglio dei Ministri della Difesa, il Consiglio “Affari esteri” e il Consiglio europeo si riuniscono domani, le persone continuano a morire in Libia. A partire da questo scenario, dobbiamo riflettere su quello che possiamo fare.</p>
      <p sl="es">Possiamo restare a guardare mentre civili innocenti vengono massacrati? Possiamo rimanere impassibili di fronte alla “somalizzazione” della Libia, mentre il Consiglio di sicurezza delle Nazioni Unite prende con lentezza un’altra decisione?</p>
      <p sl="es">Il messaggio che l’Unione europea deve fare capire chiaramente è uno solo: “il regime di Gheddafi deve finire adesso”. Oltre a ciò, occorre introdurre alcune misure che aumentino la pressione, tra cui, innanzi tutto, Signor Presidente, la no-fly zone, la neutralizzazione delle comunicazioni di Gheddafi – e a questo proposito, ritengo che dovremmo congratularci con il gruppo dell’Alleanza dei Liberali e Democratici per l’Europa per aver portato al Parlamento europeo i rappresentanti dell’opposizione in Libia – e, naturalmente, il coordinamento internazionale, in particolare con l’Unione africana e la Lega araba.</p>
      <p sl="es">Questo, Signor Presidente, è quello che i cittadini si aspettano da noi e avrete il pieno sostegno del nostro gruppo politico per raggiungerlo, Baronessa Ashton.</p>
    </intervention>
    <intervention id="3-016-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Preisidente, onorevoli colleghi, vorrei ringraziarla, Baronessa Ashton, per le sue parole e per il modo brillante e discreto con cui ha espresso la sua posizione, nonché per la sua analisi della situazione nei paesi vicini a Sud e in Libia.</p>
      <p sl="de">Ci troviamo di fronte a una sfida enorme. Stiamo assistendo a un cambiamento di portata storica nell’equilibrio politico del mondo, in particolare nei paesi più vicini a noi. Dobbiamo affrontare situazioni che si evolvono in maniera molto diversa. Non si può parlare di un processo uniforme. La rivoluzione segue un processo uniforme ma presenta caratteristiche proprie in ogni paese e varia notevolmente da paese a paese. La rivoluzione in Marocco non è la stessa della Tunisia e quella in Algeria è diversa da quella in Egitto e, infine, la Libia è un caso a parte sul quale stiamo discutendo ampiamente. Gheddafi è un criminale. È un assassino che deve essere giudicato da un tribunale penale internazionale. Penso che siamo tutti d’accordo sul fatto che quest’uomo non sfuggirà alla sua punizione. La cosa migliore sarebbe che il popolo libico fosse in grado di risolvere questo problema in autonomia e per sé soltanto.</p>
      <p sl="de">Ci troviamo di fronte a una grande sfida che richiede un comando chiaro. Dobbiamo fare una scelta, anche sulle questioni che stiamo affrontando adesso. Da un lato, le emozioni ci suggeriscono che questo criminale va fermato, che il fratricidio che si sta compiendo nel suo paese va fermato e che non dovremmo escludere neanche una misura utile al raggiungimento di questi scopi, neppure i mezzi militari. Questo è quanto ci dice la nostra coscienza. D’altro canto però sappiamo tutti come funziona la politica internazionale e sappiamo che una decisione sbagliata in quest’area può avere conseguenze ad ampio raggio e a lungo termine.</p>
      <p sl="de">Certo, è facile dire che interverremo prontamente ma anche per creare una no-fly zone è necessario prendere la decisione di far volare aerei militari e distruggere le forze aeree libiche sul territorio. Questi atti militari realizzati dalla NATO potrebbero forse risolvere un problema in Libia ma potrebbero poi scatenare tutta una serie di problemi nell’intera regione.</p>
      <p sl="de">Per questo motivo, suggerisco caldamente che ogni nostra azione rientri nell’ambito della legge internazionale e sia specificamente condotta sulla base di una risoluzione del Consiglio di sicurezza delle Nazioni Unite e – come massimo comune denominatore –vengano coinvolte la Lega araba e l’Unione africana. Questi punti verranno inclusi nella risoluzione. Esiste un solo modo ragionevole di intervenire in Libia: la nostra azione deve basarsi su una risoluzione del Consiglio di sicurezza e deve coinvolgere gli Stati arabi. Ripeto quindi che non dovremmo escludere niente ma non dovremmo neanche affrettarci a placare gli animi facendo discorsi banali che sembrano giusti nell’immediato poiché – ripeto – ciò potrebbe essere pericoloso a lungo termine. Sarebbe pericoloso.</p>
      <p sl="de">Al Consiglio europeo – e a questo punto mi rivolgo a lei, onorevole Buzek, in quanto parteciperà all’incontro del Consiglio europeo dei prossimi giorni in rappresentanza del Parlamento – è stato posto l’interrogativo sulla necessità di un piano Marshall per l’intera regione. Io risponderei che, sì, abbiamo bisogno di una sorta di piano Marshall per l’intera regione. Vorrei ricordarvi cosa ha significato il piano Marshall per l’Europa. Ebbene, George Marshall propose agli Stati Uniti d’America di destinare all’Europa una percentuale della produzione economica totale degli Stati Uniti. Le conseguenze sono note a tutti – oggi esiste l’Unione europea, che gode di un livello di prosperità, sviluppo democratico e di una situazione di pace che il continente non aveva mai sperimentato prima.</p>
      <p sl="de">Vorrei anche commentare però che gli stessi governi che stanno trattando questa questione ritengono che anche l’1 per cento della produzione economica totale sia un prezzo troppo alto per l’Unione europea. Non si può mica chiedere così, tanto per chiedere, e poi far finta di niente! Se vogliamo che i paesi vicini a Sud trovino la stabilità, dobbiamo fornire cospicui aiuti. C’è, infatti, una cosa di cui quelle persone hanno bisogno, ossia la prospettiva di poter vivere in pace, democrazia e prosperità o, in altre parole, la prospettiva di riuscire a procurare per se stessi quello che abbiamo noi. Deve essere questo l’obiettivo di tutte le iniziative che intraprenderemo nei prossimi giorni, settimane e mesi, incluse quelle che verranno discusse in quest’Aula. In fondo, tutti i bei discorsi e le risoluzioni che adottiamo non danno nulla di concreto ai popoli dei paesi vicini a Sud, mentre loro hanno bisogno di azioni tangibili. Per questo motivo, l’obiettivo comune di tutti noi deve essere la creazione di un’area di libero scambio che porti alla parità economica tra il Nord Africa e l’Unione europea.</p>
    </intervention>
    <intervention id="3-017-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, adesso vi è la necessità di un messaggio e di una dichiarazione inequivocabili sulla Libia da parte sua, onorevole Ashton, e del Consiglio europeo. Penso che questo messaggio debba contenere tre punti in particolare. Le uccisioni continuano quindi quello che diremo non sarà neutrale: quello che diremo potrà aiutare la gente sul posto.</p>
      <p sl="en">In primo luogo, dobbiamo riconoscere – o perlomeno iniziare a farlo – il Consiglio nazionale di transizione come rappresentante del popolo libico. Penso che una persona che uccide senza riserve il suo stesso popolo abbia perso ogni legittimità. Dobbiamo quindi avviare l’azione di riconoscimento che può contribuire alla vittoria politica dell’opposizione contro Gheddafi.</p>
      <p sl="en">In secondo luogo – e come secondo messaggio da trasmettere – vi è la necessità di incrementare ogni tipo di aiuto. L’opposizione ha bisogno di medicinali, cibo, linee telefoniche e noi possiamo fornire tutto questo.</p>
      <p sl="en">In terzo luogo, dobbiamo neutralizzare il prima possibile il potere di uccidere di Gheddafi. Vi è un netto consenso nella società libica: non ci dovrebbe essere un intervento militare diretto in Libia. La rivoluzione appartiene alla Libia e deve rimanere nelle mani della Libia. Il popolo libico ha bisogno di una no-fly zone. A questo proposito, è necessario che l’Unione europea – lei e il Consiglio – chiediate alle Nazioni Unite di adottare al più presto una risoluzione che permetta di creare una no-fly zone e ponga fine ai bombardamenti sulle città che sono nelle mani dell’opposizione.</p>
      <p sl="en">Questi sono i tre messaggi di cui abbiamo bisogno, e ne abbiamo bisogno adesso. Non ne abbiamo bisogno fra una o due settimane; ne abbiamo bisogno oggi, domani e sicuramente venerdì, quando il Consiglio europeo farà la sua prima dichiarazione politica su questo argomento. Questi sono i tre punti cruciali oggi.</p>
      <p sl="fr">Signor Presidente, vorrei sfruttare l’occasione di questo discorso per fare un’osservazione generale e – a mio avviso – essenziale, alla luce degli eventi storici ai quali stiamo assistendo.</p>
      <p sl="fr">Sono assolutamente convinto che quanto sta avvenendo oggi in Libia, Tunisia ed Egitto offra l’opportunità unica di creare le condizioni necessarie per la risoluzione pacifica del conflitto tra Israele e la Palestina, che si protrae ormai da decenni.</p>
      <p sl="fr">Invito Israele a trovare oggi il coraggio necessario per intraprendere al più presto un’azione politica orientata all’inaugurazione di un processo di pace con lo Stato della Palestina. Va colta al volo l’opportunità di dimostrare che il processo democratico in atto in quella regione è un dono della storia che può affrancare la regione e il mondo intero da un conflitto che ha causato così tanta sofferenza, così tante incomprensioni e tragedie. È questo il messaggio da dare oggi a quella regione.</p>
    </intervention>
    <intervention id="3-019-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">a nome del gruppo Verts/ALE – Signor Presidente, Baronessa Ashton, lei ha appena detto, onorevole Ashton, che bisogna rispettare i popoli e il loro desiderio di libertà.</p>
      <p sl="fr">Siamo sinceri. Per anni, non lo abbiamo fatto. Siamo stati complici delle dittature – noi, l’Unione europea e tutti gli Stati membri. Quindi adesso avete smesso di negoziare con il Colonnello Gheddafi? Congratulazioni! Fate sul serio? Credevate di poter continuare in quel modo? Per anni questa Unione europea, questi Stati membri e l’onorevole Berlusconi hanno negoziato il rimpatrio dei rifugiati in Libia, ad esempio. Qualcuno si è mai chiesto come questi siano stati trattati da Gheddafi?</p>
      <a text="(Applausi)"/>
      <p sl="fr">Dovremmo, dopotutto, fare un po’ di autocritica su questa questione.</p>
      <p sl="fr">Oggi una nazione è insorta. Ha dei rappresentanti. Quando il popolo polacco è insorto, nessuno si è chiesto se Solidarność fosse stato eletto democraticamente; Solidarność fu subito riconosciuto e aiutato. Vi chiedo di riconoscere questo governo di transizione perché è l’unica forza che può condurre alla democrazia. È giusto, dobbiamo rimanere calmi e lucidi, onorevole Schulz, ma dobbiamo anche scegliere da che parte stare.</p>
      <p sl="fr">Sono necessarie due cose.</p>
      <p sl="fr">Per prima cosa, il Colonnello Gheddafi non deve vincere perché se vince, distruggerà qualsiasi speranza di democrazia in molte regioni e i dittatori avranno la meglio! La nostra politica deve quindi orientarsi in modo da dire: Gheddafi deve perdere e il popolo libico deve emergere vittorioso dal conflitto contro il Colonnello.</p>
      <p sl="fr">Secondariamente, è vero che i libici non vogliono un intervento militare. Eppure dicono: “Vogliamo una no-fly zone”. L’Unione africana parla di una no-fly zone. La Lega araba parla di una no-fly zone. Non la NATO, quindi.</p>
      <p sl="fr">L’accordo sull’imposizione di una no-fly zone si propone innanzi tutto di creare un nuovo equilibrio di poteri, politicamente parlando, di isolare Gheddafi dalle Nazioni Unite e di far capire che passeremo per il Consiglio di sicurezza o l’Assemblea generale, che ha votato all’unanimità l’esclusione della Libia dal Consiglio per i diritti umani. In questo modo il Colonnello Gheddafi sarà completamente isolato. È un modo per dirgli: “Non hai futuro, non hai alcuna possibilità!”.</p>
      <p sl="fr">La zona di esclusione aerea è prima di tutto un atto politico. Come realizzarlo? Le idee sono tante. È evidente che la Libia non sarà bombardata ma potrebbe succedere, ad esempio, che un aereo che decolla sia abbattuto. Bisogna far capire a Gheddafi che non gli permetteremo di bombardare le città della Libia. Ci sono le possibilità. È un atto politico che dobbiamo compiere.</p>
      <a text="(Applausi)"/>
      <p sl="fr">Credo sinceramente che se prendiamo il toro per le corna e riconosciamo questo governo di transizione, attiveremo l’Unione europea, le Nazioni Unite e la Lega araba. Se acceleriamo l’isolamento del Colonnello Gheddafi, credo che la sua dittatura in Libia avrà i giorni contati.</p>
      <p sl="fr">Ora, vi è anche la questione degli aiuti umanitari. Servono dottori e serve trovare il modo di trasportare i feriti fuori dalla Libia. Alcuni porti sono aperti e tutti gli aiuti umanitari dovrebbero giungere dall’est della Libia. Infine, servono aiuti alimentari e militari. Ci troviamo di fronte a una scelta: se il Colonnello Gheddafi è destinato a perdere, gli altri devono vincere.</p>
      <p sl="fr">Evitiamo che si ripeta quello che è successo in Bosnia. Era stato posto un embargo per i bosniaci e i serbi. Tutti erano d’accordo. Qui però ci sono due parti contrapposte. Vogliamo un embargo militare, un embargo sulle armi contro il Colonnello Gheddafi. Vogliamo dare al popolo libico l’opportunità di liberarsi con le armi, perché la situazione è questa – e l’ha voluta Gheddafi.</p>
      <p sl="fr">Vorrei concludere con la questione dei rifugiati e degli aiuti umanitari. Usiamo tutti gli strumenti a disposizione dell’Unione europea per dare un’accoglienza provvisoria ai rifugiati e garantire loro il riconoscimento del Consiglio delle Nazioni Unite per i diritti umani. Vi sono migliaia di rifugiati nei campi profughi che sono riconosciuti come tali dall’UNHCR. Dovremmo lasciarli entrare in Europa! Se lo faremo, daremo un segnale umanitario e politico molto forte e agiremo in modo tale da garantire il riconoscimento dell’Europa, dei valori dell’Europa, perché è per questi valori che ci adoperiamo e per garantire la libertà in Libia, Tunisia ed Egitto.</p>
      <a text="(Applausi)"/>
    </intervention>
    <intervention id="3-020-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR Group. – Signor Presidente, oggi si sta tenendo una discussione straordinaria. Concordo con gran parte delle parole dell’onorevole Cohn-Bendit, che in realtà un po' mi preoccupano. Come ho sempre sostenuto, Gheddafi continua ad essere il Fidel Castro dell’Africa, sebbene neanche Castro sarebbe mai ricorso alle violenze cui abbiamo recentemente assistito con il regime del Colonnello e dei suoi figli sociopatici ai danni dei manifestanti civili.</p>
      <p sl="en">Lo scorso gennaio ho portato alla vostra attenzione il fatto che Gheddafi sia un importante sostenitore del terrorismo ed ora viene ovviamente accusato di terrorizzare il suo stesso popolo. Gheddafi ha investito molto tempo e denaro a corteggiare l'Occidente, nel tentativo di convincerci di essere cambiato, ma è evidente che non è così. Le immense risorse di petrolio a sua disposizione gli permettono di dispensare ricchezze in cambio di sostegno politico in Europa e in Africa, e il Regno Unito – il mio paese – non fa eccezione, soprattutto con il precedente governo.</p>
      <p sl="en">La nostra priorità ora è di essere di aiuto nel terminare questa insensata violenza in Libia. Sono stato tra i primi in quest’Aula a richiedere una no-fly zone e ringrazio la Francia e il Regno Unito per essere stati determinati nel volerla su tutto il territorio libico per bloccare sia i bombardamenti di Gheddafi contro il suo stesso popolo sia i mercenari che entravano nel paese in aereo, soprattutto dall'Algeria e dall’Africa sub-sahariana. Credo che il Consiglio di sicurezza, in particolare con il veto di Russia e Cina ancora in discussione, non possa sanzionare la decisione di imporre una no-fly zone.</p>
      <p sl="en">Dovremmo iniziare a valutare seriamente il riconoscimento del Coniglio nazionale di transizione di Bengasi quale governo libico legittimo, in modo da richiedere l’assistenza militare senza la necessità di una risoluzione delle Nazioni Unite e prevenire ulteriori massacri di civili, offrendo una opportunità reale ai ribelli a favore della democrazia.</p>
      <p sl="en">Fortunatamente, la maggior parte dei cittadini europei in Libia sono stati evacuati, in modo sicuro ed efficace, ma era evidente che molti Stati membri erano interessati ad aiutare solamente i propri cittadini. Sembra quindi che le disposizioni del trattato di Maastricht che permettono ai cittadini europei, ovunque si trovino, di richiedere protezione consolare da qualsiasi Stato membro in caso di emergenza siano state completamente ignorate nel corso delle operazioni di evacuazione.</p>
    </intervention>
    <intervention id="3-021-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL. – Signor Presidente, non è possibile comprendere le rivolte in Libia senza comprendere le rivolte che vi sono state in Tunisia e in Egitto. Questo perché i tumulti in Libia rientrano in un processo storico, rivoluzionario e popolare che porterà alla democrazia nel Mediterraneo meridionale e nell’intermo mondo arabo; la posizione dell’Europa e i relativi cambiamenti nelle modalità di intervento in Libia sono di vitale importanza.</p>
      <p sl="pt">Il regime di Gheddafi ha i giorni contati in quanto si tratta di una dittatura e i suoi cittadini non ne hanno più paura. Non potrà sopravvivere perché i paesi confinanti hanno intrapreso il processo di transizione verso la democrazia e perché si trova ormai isolato all’interno della comunità internazionale.</p>
      <p sl="pt">Alla luce di questo cambiamento della posizione europea, è necessario ricordare il passato, in quanto l’Unione europea è stato uno dei pilastri che hanno sostenuto il vecchio regime. La risoluzione non lo menziona, ma le armi e le bombe impiegate per contro i cittadini libico provengono in gran parte dall’Europa.</p>
      <p sl="pt">Ci tengo ad essere chiaro: questa sinistra è a favore del congelamento dei beni, dell’embargo delle armi, dell’incremento delle relazioni con gli insorti e di tutte le misure di assistenza umanitaria. Vorrei però anche precisare che siamo contrari a qualsiasi forma di intervento militare, comprese quelle misure che potrebbero aprire la porta a simili interventi, come la no-fly zone.</p>
      <p sl="pt">È stato espresso molto chiaramente in quest’Aula. Conosciamo per esperienza da dove prendono il via gli interventi militari e sappiamo anche che, una volta iniziati, non si concludono mai.</p>
    </intervention>
    <intervention id="3-022-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD. – Signor Presidente, sotto gli occhi dell'Europa ai suoi confini meridionali sta avendo luogo un vero e proprio dramma, in quanto il regime del terrore di Gheddafi non solo si mantiene solido sulle sue basi, ma sta anzi attaccando le regioni più remote del paese. Nel frattempo, gli assassinii sono all’ordine del giorno a Tripoli, la capitale, e numerosi cittadini libici spariscono nel nulla senza lasciare traccia. È una situazione tragica che mina la convinzione di un viaggiatore esperto della Libia secondo cui l’unico modo efficace è probabilmente l’intervento armato.</p>
      <p sl="nl">Signor Presidente, comprendo comunque la riluttanza occidentale ad impiegare questa soluzione estrema. Comprendo invece molto meno il ritardo e il continuo rinvio nell’istituire una no-fly zone sui cieli della Libia. Non intervenire in questo senso comporta un alto prezzo da pagare e prolunga le sofferenze dei cittadini libici. L’Unione europea può e deve aiutare a porre le basi per una Libia post-Gheddafi e per migliori prospettive per il futuro di questo Stato tribale. Innanzi tutto dobbiamo fermare le forze aeree di Gheddafi e paralizzare il Colonnello, come gli piace essere chiamato.</p>
    </intervention>
    <intervention id="3-023-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, onorevoli colleghi, credo che l'indulgenza e l'incapacità di agire che abbiamo dimostrato per molto tempo non debbano ora lasciare il posto al desiderio di un intervento caotico che avrebbe ovvie ed immediate ripercussioni.</p>
      <p sl="fr">Per una volta posso dire che, in termini generali, concordo con le prudenti affermazioni dell’onorevole Schulz. In realtà credi che le buone intenzioni di quest’Aula, il desiderio di un intervento umanitario e di interferire nelle questioni altrui abbiamo realmente un effetto negativo. Chiedete che i dittatori lascino i loro paesi e avete ragione, ma se realmente volete che si allontanino dovete lasciare loro una via di fuga. Non è possibile raggiungere questo scopo se si nega loro un visto per uscire dal loro stesso paese e non si può neanche paventare una vita in prigione come unica prospettiva per il futuro. Se e quando si agisce in questo senso – e questa è una realtà, onorevole Cohn-Bendit – non si lascia loro altra scelta che combattere fino all’ultima goccia di sangue dei loro cittadini. Questa è la realtà! Il diritto intenzionale tradizionale detiene quindi un considerevole vantaggio su quanto stiamo dicendo oggi ed è un vero peccato che sia stato trascurato e soprattutto che a farlo siano stati proprio coloro che fino a poco tempo fa lodavano questi stessi dittatori. Non sono tra quanti hanno invitato il Presidente Ben Ali in quest’Aula e hanno ascoltato con rispetto il suo intervento; siete stati voi, onorevoli colleghi, e si sono sollevate ben poche proteste allora!</p>
    </intervention>
    <intervention id="3-024-000" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="en">Signor Presidente, agli inizi le rivolte in Libia muovevano dagli stesse motivi e presentavano le stesse caratteristiche delle sommosse in Tunisia ed Egitto. Il regime di Gheddafi ha intrapreso quindi una repressione senza precedenti con l’impiego delle forze aeree, con elicotteri d’assalto e mercenari senza scrupoli che sparavano contro civili disarmati. Questo massacro ha portato a numerose defezioni dall'esercito, dal governo e dai servizi diplomatici. I cittadini di Bengasi e di altre città libiche si sono impossessati delle armi dei disertori e le sommosse si sono trasformate ora in un conflitto armato, nettamente impari in termini di capacità di attacco.</p>
      <p sl="en">Gheddafi ha perso la legittimità di detenere il potere in quanto ha perpetrato crimini contro l’umanità, ai danni dei suoi stessi cittadini. Il protrarsi del conflitto sta causando un imponente disastro umanitario all’interno del paese e lungo i confini libici. C’è il rischio di flussi migratori verso l’Unione europea e soprattutto verso gli Stati membri meridionali; porta inoltre il prezzo mondiale del petrolio a livelli estremamente alti e pericolosi per l’economia globale.</p>
      <p sl="en">È quindi un imperativo che il conflitto termini immediatamente, ma Gheddafi non deve avere il sopravvento. La no-fly zone deve essere migliorata con urgenza e deve impiegare tutti i mezzi possibili per assistere i libici a favore della democrazia e sconfiggere le forze che, attraverso la truffa, le intimidazioni e la manipolazione tribale, ancora sostengono Gheddafi.</p>
      <p sl="en">Possiamo solo immaginare cosa succederà se dovesse vincere Gheddafi. Assistiamo a una situazione molto peggiore di quella in Ruanda, con grande vergogna per tutta l’umanità. È ora necessaria un’azione risoluta.</p>
    </intervention>
    <intervention id="3-025-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">Signor Presidente, il Parlamento europeo si unisce alle Nazioni Unite nell’invito unanime al dittatore libico di ritirarsi, pore fine al massacre in corso e comparire di fronte alla giustizia.</p>
      <p sl="en">Di fronte alla ritorsione di Gheddafi contro il suo popolo, l’Unione europea deve mettere in atto la propria responsabilità di protezione sostenendo l’istituzione di una no-fly zone, come previsto dalla Lega Araba, dall’OCI e dall’Unione africana, e di altre misure decise dal Consiglio di sicurezza con tutti i mezzi a sua disposizione, inclusi i mezzi della PSDC (faccia attenzione, baronessa Ashton) e segnatamente l’embargo per le armi.</p>
      <p sl="en">L’Unione europea deve fare di più per assistere quanti cercano di fuggire dalla Libia o vi sono bloccati sostenendo l’UNHRC e le organizzazioni umanitarie in loco e aiutando i rifugiati che non possono essere rimpatriati, quali somali, eritrei ed etiopi. Un piano d’azione che suddivida equamente le responsabilità nella redistribuzione dei rifugiati, un sistema comune d’asilo e misure di protezione temporanee sono azioni che devono essere messe in atto con urgenza dall’Unione europea nel rispetto della clausola di solidarietà e del principio di non-respingimento e in quanto parte di una strategia coerente e a lungo termine per gestire l’impatto della transizione politica che sta avendo luogo in Nord Africa, affrontando alla base le cause di migrazione.</p>
      <p sl="en">L’Unione europea deve rivedere la politica di vicinato a sud e deve dare la priorità al sostegno affinché le capacità e l’istituzione di organismi dedicati supporti lo stato di diritto, i diritti umani (inclusi i diritti delle donne) e apra la strada ad elezioni corrette. L’Unione europea deve instaurare quanto prima delle relazioni con le forze politiche emergenti in Libia, segnatamente il Consiglio provvisorio di transizione, al fine di incoraggiare il passaggio verso la democrazia e garantire le libertà fondamentali, lo sviluppo e la dignità cui il popolo libico aspira.</p>
    </intervention>
    <intervention id="3-026-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, dalla discussione odierna al Parlamento europeo emerge chiaramente che non siamo affatto neutrali quando si tratta del conflitto in corso, ma siamo dalla parte della rivoluzione democratica. Gheddafi deve andarsene e l’Europa deve rivestire un ruolo attivo in questa transizione.</p>
      <p sl="de">Vi è una ripartizione degli oneri a livello internazionale. Stiamo discutendo della no-fly zone per la quale, come l’onorevole Schulz ha correttamente precisato, è necessario il supporto del Consiglio di sicurezza della Nazioni Unite. Cosa faremo se Mosca e Pechino non concedono il loro consenso? Allora dovremmo risolvere il problema ricorrendo al diritto internazionale. Dovremo assumerci comunque la responsabilità di proteggere una popolazione indifesa, con l’appoggio della Lega Araba e dell’Unione africana, ma anche grazie all’azione dell’Unione europea. La NATO e i suoi partner si assumerebbero quindi la responsabilità dell’intervento militare, ma l’Unione europea, dal punto di vista economico e politico, continuerebbe a giocare un ruolo chiave in questo contesto, anche molto dopo che la NATO e l’ONU avranno finito di essere i protagonisti della situazione.</p>
      <p sl="de">Tengo puntualizzare un aspetto, ovvero che sono molto contento, onorevole Schulz, di sentirla riconoscere la necessità di una zona di libero scambio perché, se non permettiamo l’accesso dei prodotti del popolo libico nel mercato europeo, queste persone continueranno ad attraversare il Mediterraneo su barconi e carrette del mare per gremire Lampedusa. Non è certo questo che vogliamo. Dobbiamo quindi istituire una zona di libero scambio e consentire l’ingresso di questi prodotti nell’Unione europea in modo che l’economia di questi nuovi paese democratici abbia un futuro.</p>
    </intervention>
    <intervention id="3-027-000" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, gli sviluppi in Libia sono gli ultimi di una serie di rivolte nel Nord Africa e in Medio Oriente. Le disposizioni del trattato di Lisbona consentono all’Unione europea di impiegare il servizio europeo per l'azione esterna, ma il servizio è stato comunque troppo lento nell’affrontare quanto accaduto nella regione. Ho richiesto due volte di inviare almeno una missione in queste zone ed è positivo che questo è effettivamente accaduto nel caso della Libia. L’obiettivo è di valutare l’impegno umanitario, ma è necessaria anche l’azione politica. Secondo l’ONU, 1 000 persone hanno già perso la vita in Libia, mentre secondo le stime delle organizzazioni umanitarie questo dato potrebbe raggiungere anche le 6 000 vittime. I tumulti nella regione stanno determinando un'impennata nel costo del petrolio greggio sui mercati mondiali, come tutti i cittadini europei hanno potuto constatare. È nel nostro interesse che al prossimo vertice, l’Unione europea adotti una posizione risoluta e intervenga con azioni correlate all’impegno della diplomazia statunitense. Grazie.</p>
    </intervention>
    <intervention id="3-028-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, i recenti accadimenti nel Nord Africa possono avere gravi conseguenze, positive e negative, per la futura prosperità e pace della civiltà occidentale, ma stiamo assistendo alla conclusione di un processo che è iniziato 40 anni fa. L'Occidente è stato tenuto in ostaggio dagli Stati produttori di petrolio e abbiamo speso miliardi e miliardi di dollari per corrompere regimi dispotici. Senza petrolio il colonnello Gheddafi non sarebbe altro che un piccolo dittatore locale.</p>
      <p sl="en">Dobbiamo augurarci che paesi quali la Libia raggiungano un regime democratico e liberale, per il loro e per il nostro bene, ma non possiamo contarci. Gli Stati occidentali devono concentrare i fondi e la ricerca scientifica per trovare alternative al petrolio. Da questa crisi abbiamo appreso un’importante lezione: l’Occidente non deve dipendere da altri per l'indispensabile approvvigionamento energetico.</p>
    </intervention>
    <intervention id="3-030-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, Baronessa Ashton, onorevoli colleghi, vorrei ringraziare l’Alto rappresentante per il contributo che ci ha fornito e per l’impegno nelle ultime settimane, che potrebbe far conoscere di più l’Europa se continueremo ad affrontare questo argomento con il necessario coraggio e con le misure più opportune.</p>
      <p sl="de">Nonostante le differenze, gli accadimenti nel Nord Africa sono molto simili a quelli del 1989: il popolo sta invocando la libertà e condizioni di vita migliori. Oltre agli aiuti umanitari, dobbiamo ora offrire ai popoli nordafricani anche la nostra assistenza, qualora la accettino, per sviluppare la democrazia nell’area. La democrazia però sopravvivrà solamente se li si aiuterà a raggiungere anche migliori condizioni di vita. A questo proposito si è parlato di un piano Marshall e di una zona di libero scambio, entrambe soluzioni necessarie perché per noi è potrebbe essere positivo da un punto di vista prettamente storico che in quei paesi si instaurino la democrazia, la libertà e migliori condizioni di vita. Non si tratta quindi di una situazione comune e dobbiamo per questo intervenire rapidamente.</p>
      <p sl="de">Al fine di evitare che l’assassino Gheddafi si ristabilisca, dobbiamo rincuorare le persone e dimostrare loro il nostro sostegno. È importante stabilire relazioni con il Consiglio provvisorio e dobbiamo fungere da intermediari per chiarire che stiamo mettendo in moto altre soluzioni. È nostro dovere isolare completamente Gheddafi per separarlo dal suo stesso popolo e negargli così qualsiasi possibilità futura, in modo che la popolazione possa finalmente liberarsene. In questo contesto dobbiamo impedire a Gheddafi di bombardare il suo popolo e diventa quindi necessaria una no-fly zone, o qualsiasi altro strumento, per offrire protezione e supporto affinché quanto stanno lottando non si demoralizzino. Possiamo fare quanto detto assieme alla Lega Araba, nel rispetto della Carta della Nazioni Unite; per questo non sarebbe necessaria una risoluzione ONU in caso di un coinvolgimento della Russia. Dobbiamo quindi aiutare le persone in Libia affinché possano combattere per la libertà e per evitare che si scateni una interminabile guerra civile contro questo assassino.</p>
      <a text="(L’oratore accetta di rispondere a una domanda presentata con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="3-031-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Signor Presidente, vorrei solamente controllare di aver correttamente inteso le parole dell’onorevole Brok: ha detto che una soluzione militare o una decisione di natura militare non richiede, in questo caso, una decisione ONU? Se ha detto questo, devo dissentire nettamente con lei.</p>
    </intervention>
    <intervention id="3-032-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, ho espressamente detto che un’azione militare deve essere intrapresa in cooperazione con la Lega Araba e con i paesi arabi.</p>
      <p sl="de">In secondo luogo, è auspicabile che si raggiunga uno stato di legittimità attraverso una risoluzione ONU. Se uno dei membri permanenti del Consiglio di sicurezza ponesse il veto a questa decisione, vi sono decine di esempi di come la carta delle Nazioni Unite possa essere impiegata in modo adeguato. Non possiamo accettare che il veto da parte di uno dei membri permanenti ci impedisca di fermare l’uccisione di civili libici da parte di Gheddafi.</p>
    </intervention>
    <intervention id="3-033-000" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Signor Presidente, i recenti accadimenti nelle regioni meridionali confinanti rivestono un’importanza storica e mettono in luce la necessità di ristabilire le nostre politiche in quest'area, ma dobbiamo iniziare a imparare dall’esperienza.</p>
      <p sl="en">In primo luogo, dobbiamo imparare che è sbagliato fare affidamento su leader autoritari o imporre il nostro modello di vita. Dobbiamo lasciare che questi popoli costruiscano la democrazia a modo loro e alle loro condizioni.</p>
      <p sl="en">In secondo luogo, dobbiamo comprendere che la frammentazione nazionale della nostra politica di sostegno allo sviluppo, che a volte promuove le cause geopolitiche nazionali, priva sia noi sia i paesi dell’area dei benefici di sicurezza garantiti dallo sviluppo.</p>
      <p sl="en">In terzo luogo, la mancanza di visione e di volontà politiche nell’affrontare le sfide regionali di sicurezza, e principalmente la questione israelo-palestinese, ci porta verso una crisi ancora peggiore.</p>
      <p sl="en">Per quanto riguarda la Libia, tra gli altri paesi, è necessario ricordare che quanti lottano contro un dittatore sono democratici e il cambiamento in sé non è sempre positivo.</p>
      <p sl="en">Possiamo parlare di dialogo, impegno, assistenza umanitaria, ma potrebbe essere troppo presto per essere sicuri della situazione e il ricorso all’azione militare potrebbe essere evitato o comunque subordinato all’autorizzazione dell’ONU e alla cooperazione con la Lega Araba. Se così non fosse, potremmo intraprendere un cammino con esiti di difficile gestione.</p>
    </intervention>
    <intervention id="3-034-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Signor Presidente, Baronessa Ashton, questa volta l’Europa deve essere presente all’incontro. Al vertice di venerdì si dovrà riconoscere inequivocabilmente e apertamente la legittimità del Consiglio nazionale e delle sue semplici richieste, prima di tutte l’emergenza umanitaria. In Libia è in corso una guerra civile e dobbiamo decuplicare il nostro impegno per inviare cibo, medicinali e medici e per offrire sostegno alle migliaia di rifugiati che affollano la Tunisia e l’Egitto. L’Europa non può però concentrarsi solamente sull’aiuto umanitario; il Consiglio europeo deve rispettare le proprie responsabilità e andare avanti nel rispetto di una decisione presa dalle Nazioni Unite che coinvolge anche la Lega Araba e l’Unione africana, ovvero il progetto di imporre una no-fly zone per impedire alle forze aeree del colonnello Gheddafi di massacrare il suo stesso popolo.</p>
      <p sl="fr">Vorrei infine spendere due parole sui leader che stanno alimentando queste paure: i migranti in fuga dalla Libia chiedono solamente una cosa, ovvero di poter rientrare nel loro paese. Allo stesso modo di quanti stanno ora rischiando la propria vita per la libertà e la democrazia, anche loro chiedono di poter vivere e lavorare in un paese libero del quale essere orgogliosi; al momento della ricostruzione l’Unione europea dovrà quindi lottare con determinazione e coraggio per il loro sviluppo economico.</p>
    </intervention>
    <intervention id="3-035-000" speaker_id="97133" name="Derk Jan EPPINK" is_mep="True" mode="spoken" nationality="Netherlands" birth_date="07-11-1958" m_state="NL">
      <p sl="en">Signor Presidente, concordiamo tutti sul fatto che Gheddafi sia un assassino e mi associo alle dichiarazioni dell’onorevole Schulz. Mi chiedo però perché negli ultimi anni i leader dell’unione europea abbiano cercato di incantarlo.</p>
      <p sl="en">Ho davanti a me una fotografia del Presidente Van Rompuy, da poco entrato in carica e già in cattiva compagnia; vedo anche l'onorevole Verhofstadt che riceve il dittatore con tutti gli onori militari, come certamente a lui piace. Ci sono anche l’onorevole Cohn-Bendit e il Presidente Berlusconi. Sappiamo tutti che a Berlusconi piace baciare, ma sta decisamente baciando la persona sbagliata; ci sono anche l’Alto rappresentante Ashton e Tony Blair, il vostro ex capo, che baciano il dittatore libico.</p>
      <p sl="en">Il punto è: comprendo che dobbiate incontrare persone peggiori di voi, ma non è obbligatorio baciarle, né abbracciarle e nemmeno affascinarle.</p>
      <p sl="en">Avete alimentato il mostro contro il quale la gente sta oggi lottando e perdendo la vita. A questi leader europei che hanno baciato e abbracciato Gheddafi non posso che dire: “Vergognatevi!”.</p>
    </intervention>
    <intervention id="3-036-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l'uomo giusto al momento giusto. Il collega Cohn-Bendit ha detto: Gheddafi è un criminale e ha fatto accordi con Berlusconi.</p>
      <p sl="it">Io dico, Gheddafi è un criminale, ha fatto accordi con la Commissione europea di Romano Prodi, col governo italiano di D'Alema, col governo laburista di Tony Blair e con cento altri governi ancora. Gheddafi è un criminale che da più di vent'anni è a capo di uno Stato che rimane strategico e cruciale per gli interessi, gli interessi, gli interessi di mezzo mondo. Questo dobbiamo avere il realismo di dircelo, perché altrimenti come faremo a mettere mano al Piano Marshall evocato dal collega Schulz?</p>
      <p sl="it">Il Piano Marshall c'è stato, gli americani ci hanno dato i soldi, ma quando ce li hanno dati hanno preteso che i governi europei cacciassero i comunisti dalla politica dei loro paesi, ci hanno ciò dettato delle condizioni. Quali sono le condizioni che intendiamo dettare ai paesi della sponda Sud del Mediterraneo per impegnarci in un Piano Marshall? Intendiamo sostituire i dittatori di questi anni con altri dittatori per favorire i nostri interessi o intendiamo, con un nostro Piano Marshall, far crescere istituzioni sane, forti, che siano l'eco di quello che vive nella società civile e che si è visto vivere in questi giorni in questi paesi?</p>
      <p sl="it">Questa è la domanda vera che ci dobbiamo porre, e le proposte che dobbiamo fare, compresa la no fly zone , le proposte che dobbiamo fare al Consiglio, compreso un pattugliamento delle coste libiche, che spetta all'Europa e non alle navi americane nel Golfo della Sirte. Questa deve essere la risposta adeguata dell'Europa in questo momento.</p>
    </intervention>
    <intervention id="3-037-000" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">Signor Presidente, Baronessa Ashton, da questa discussione emerge chiaramente che il Parlamento europeo è ben consapevole che la crisi di transizione in corso nel Nord Africa non è più una prova della politica estera europea, ma si sta trasformando in un test sull’effettiva attuabilità della politica estera europea. Per questo motivo è fondamentale che l’Unione europea sia in grado di rivolgere alla comunità internazionale un messaggio unico e riconoscibile.</p>
      <p sl="es">Vorrei approfittare del minuto a mia disposizione per unirmi a quanti hanno sottolineato l’’importanza della dimensione umanitaria nel contesto di questa crisi di transizione. L’Europa potrà intervenire per mitigare gli effetti dell’impegno umanitario, soprattutto in termini di sfollati, di potenziali richiedenti asilo e rifugiati in fuga dalle zone di conflitto verso il confine più vicino, ovvero quello con l’Unione europea.</p>
      <p sl="es">Per questo motivo tengo a sottolineare la necessità che l’Unione europea porti a termine il pacchetto per l’asilo, ancora in sospeso, che aggiorna la direttiva 2001/55/CE sulle norme per la protezione degli sfollati in caso di emergenza umanitaria e in caso di afflusso massiccio di sfollati, al fine di aumentare l’importanza degli strumenti a sua disposizione, quali l’Agenzia europea per la gestione della cooperazione operativa alle frontiere esterne degli Stati membri e l’Ufficio europeo di sostegno per l’asilo. Inoltre, si darebbe in questo modo un significato concreto alla clausola sui diritti umani della politica estera europea, trasformandola da semplici parole a una condizione imprescindibile per l’esistenza della stessa politica estera dell’Unione europea.</p>
    </intervention>
    <intervention id="3-038-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Signor Presidente, molti onorevoli colleghi hanno ieri incontrato i rappresentanti del Consiglio provvisorio libico, che ha espresso un messaggio molto chiaro: hanno bisogno del supporto e dell’aiuto internazionale, e con urgenza.</p>
      <p sl="en">La prima cosa che dobbiamo fare, come molti onorevoli colleghi hanno già detto, è istituire una serie di relazioni con il Consiglio provvisorio per renderne legittima l'attività. Dobbiamo riconoscerlo ufficialmente.</p>
      <p sl="en">In secondo luogo sappiamo bene, e molti onorevoli colleghi lo hanno ricordato, che ogni giorno le forze aeree di Gheddafi mietono ancora molte vittime in Libia e in qualità di Unione europea dobbiamo essere pronti ad agire rapidamente, in collaborazione con le Nazioni Unite e la Lega Araba, per istituire una no-fly zone.</p>
      <p sl="en">Il mio ultimo punto riguarda la questione umanitaria. Queste persone hanno esigenze basilari, quali cibo, acqua, medicinali ed assistenza tecnica; anche dal punto di vista militare, l’opposizione ha bisogno di assistenza tecnica per rimanere in contatto tra di loro.</p>
    </intervention>
    <intervention id="3-039-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Signor Presidente, fortunatamente non è vero che negli ultimi anni tutti i politici europei e del mondo hanno baciato Gheddafi come sostiene l’onorevole Eppink. Non vi sono dubbi che 25 anni fa il Presidente Reagan non aveva dubbi su Gheddafi; ci sono voluti 25 anche perché anche noi giungessimo alla stessa conclusione. Quegli abbracci, comunque non erano del tutto infondati; venivano giustificati attraverso la “stabilità”. Oggi, al posto del termine “stabilità” dobbiamo dire “democrazia”; è un’opportunità che non dobbiamo lasciarci sfuggire e dobbiamo approfittarne proprio ora. Tra qualche giorno si terrà un vertice dal quale ci attendiamo una serie di risultati. Non possiamo permetterci di perdere altri 25 anni. Il nostro problema non è una mancata comprensione dei tempi; affermiamo spesso cose giuste in quest’Aula. Il nostro problema è agiamo con lentezza, le nostre azioni non sono efficaci. Si tratta forse della nostra maggiore opportunità relativa a tutti i nostri vicini, incluso Lukashenko. È importante reagire per tempo, altrimenti tra 25 anni guarderemo ancora fotografie di altri abbracci. Grazie.</p>
    </intervention>
    <intervention id="3-040-000" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Signor Presidente, onorevoli colleghi, tutti vogliamo aiutare i popoli del Nord Africa nel raggiungimento di obiettivi legittimi. Le persone che combattono scelgono la loro strada, ma noi dobbiamo essere pronti ad offrire aiuti umanitari qualora li richiedano. È positivo che la direzione generale per gli Aiuti umanitari e la protezione civile sia già intervenuta in Tunisia ed Egitto.</p>
      <p sl="de">Attualmente l’Unione europea e gli Stati membri sono sottoposti a un vero e proprio stress test in merito alle proprie capacità e competenze dato che dobbiamo fare tutto contemporaneamente: far uscire dal paese i nostri concittadini, far fronte ai bisogni di base dei rifugiati provenienti dai paesi vicini e rimpatriarli, affrontare l’emergenza dei profughi che arrivano via mare e contrastare l’illegittima presa di potere di un dittatore.</p>
      <p sl="de">Quali sono le azioni specifiche da intraprendere per delegittimare Gheddafi?</p>
      <p sl="de">Il primo passo è allontanare tutti i nostri ambasciatori da Tripoli.</p>
      <p sl="de">In secondo luogo dobbiamo riconoscere la legittimità del Consiglio provvisorio di transizione quale organismo con il quale negoziare e raggiungere accordi in Libia in materia di supporto umanitario.</p>
      <p sl="de">In terzo luogo gli Stati membri presenti nel Consiglio di sicurezza dovrebbero presentare una mozione comune per istituire una no-fly zone da mettere al voto in tempi brevi.</p>
      <p sl="de">Il quarto passo è, se viene messo un veto che blocca il Consiglio di sicurezza, dovremmo sostenere lo sviluppo di un diritto internazionale regionale. In altre parole, se si raggiunge un accordo tra Unione africana, Lega Araba e Unione europea, dobbiamo trovare un modo per istituire con i mezzi più appropriati la no-fly zone nell'area.</p>
      <p sl="de">La discussione nel medio periodo deve essere incentrata sulle modalità per generare nuove opportunità di sviluppo in questi paese, ad esempio attraverso la zona di libero scambio, per garantire un futuro a tutti nel loro paese natale.</p>
    </intervention>
    <intervention id="3-041-000" speaker_id="96952" name="Sylvie GUILLAUME" is_mep="True" mode="spoken" nationality="France" m_state="FR">
      <p sl="fr">Signor Presidente, vorrei esprimere il mio sostegno alla risoluzione sulla situazione in Libia presentata dal Parlamento, in quanto fornisce spinti di riflessione alle istituzioni europee e spiega chiaramente e con determinazione come potremmo aiutare il paese a superare le difficoltà in un momento in cui la situazione in Libia peggiora di giorno in giorno.</p>
      <p sl="fr">Da parte mia, tengo a sottolineare due aspetti; innanzi tutto, la nostra priorità a breve termine è la protezione di civili, siano essi sfollati in fuga dai combattimenti o cittadini libici vittime degli attacchi del colonnello Gheddafi. Dobbiamo investire tutte le risorse a disposizione negli aiuti per l’emergenza umanitaria e per aiutare i paesi confinanti che più di altri devono offrire rifugio agli sfollati, ovvero Tunisia, Egitto e Niger.</p>
      <p sl="fr">In secondo luogo la nostra responsabilità sul medio e lungo termina è di sfruttare la storica opportunità che ci viene offerta di sostenere gli insorti e il processo di transizione democratica, con uno sguardo lungimirante rivolto alla riforma delle politiche europee di asilo e per l’immigrazione, sulla base di un partenariato equilibrato che metta fine all’impiego di paesi del Mediterraneo come guardiani dell’Europa.</p>
    </intervention>
    <intervention id="3-042-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Signor Presidente, da quando sono stato nominato Vicepresidente per la democrazia e i diritti umani, ho cercato di usare le mie competenze per dare voce a chi non viene ascoltato. Come spesso accade, oggi quest’aula ospita rappresentanti del Consiglio provvisorio di transizione libico, che l’altra sera hanno incontrato il Vicepresidente/Alto rappresentate, ma che non possono prendere parte alla discussione. Dal mio punto di vista, condiviso da molti onorevoli colleghi, l’Unione europea deve assolutamente riconoscere il Consiglio provvisorio di transizione libico entro questa settimana; ho inoltre letto alcune delle idee che la baronessa Ashton intende portare avanti.</p>
      <p sl="en">Sconfiggere Gheddafi è fondamentale non solo per la Libia, ma anche per milioni di cittadini del mondo arabo che stanno lottando per la libertà. Se riconosciamo ufficialmente il Consiglio provvisorio, permetteremo a questo organismo di occuparsi delle necessità umanitarie e strategiche esistenti. L’Unione europea deve inequivocabilmente sostenere la democrazia ovunque stia sorgendo.</p>
    </intervention>
    <intervention id="3-043-000" speaker_id="4345" name="Tokia SAÏFI" is_mep="True" mode="spoken" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Signor Presidente, Baronessa Ashton, in queste drammatiche ore che vedono a rischio il futuro della Libia, gli aiuti umanitari sono certamente importanti, ma non sufficienti. L’Unione europea deve adottare una posizione chiara in merito alla no-fly zone al fine di porre fine alla dure repressione ai danni della popolazione. Comprendiamo le esitazioni e i rischi, ma la questione va ben oltre la Libia; interessa infatti il futuro politico dell’intera regione e dell’Europa.</p>
      <p sl="fr">L’Unione europea deve riconoscere quanto prima il Consiglio nazionale quale autorità legittima in Libia. Abbiamo la possibilità di inviare un forte messaggio a quanti stanno lottando per la libertà: “l’Europa vi sostiene perché la vostra lotta è anche la nostra”.</p>
      <p sl="fr">La politica di vicinato deve essere rivolta anche all’assistenza nella transizione verso la democrazia, al sostegno dell’economia e al rafforzamento delle relazioni con gli altri paesi e le altre organizzazioni della regione.</p>
      <p sl="fr">Dobbiamo infine aiutare questi paesi nella gestione di flussi migratori. le immagini di persone in fuga testimoniano che questi flussi seguono sia la rotta da sud-sud quanto quella nord-sud.</p>
      <p sl="fr">Onorevoli colleghi, Baronessa Ashton, è giunto il momento di fare una scelta: o l'Europa invia un messaggio chiaro di sostegno e di impegno per aiutare questi popoli, o erige un muro per chiudersi in una utopistica ed egoistica fortezza.</p>
    </intervention>
    <intervention id="3-044-000" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, il carattere di questo dibattito mi permette, signora Ashton, di ricordarle che l'Assemblea parlamentare dell'Unione per il Mediterraneo ha concluso i suoi lavori la scorsa settimana a Roma, indicando alcune strade da percorrere che sarebbe utile da parte della Commissione europea riprendere, in particolar modo laddove si suggerisce come sostenere i processi di transizione democratica in corso.</p>
      <p sl="it">Per questo la invito, invito la Commissione a seguire con determinazione gli sviluppi in Tunisia. Questo paese si presta oggettivamente a paese traino per la democrazia ed a punto di riferimento per tutta la regione.</p>
      <p sl="it">Sulla Libia, bisogna avere piena consapevolezza che l'aver decretato una parte della comunità internazionale la fine dei rapporti con il regime di Gheddafi determina delle conseguenze soprattutto di fronte al fatto che tale regime mostra di resistere di più rispetto a quello di Ben Alì e di Mubarak.</p>
      <p sl="it">Ciò comporta, ora, e i tempi in politica sono decisivi, di agire con credibilità e serietà e coerenza su quattro punti: un piano finanziario adeguato europeo, capisco il senso evocativo di tanti, ma noi abbiamo bisogno di un Piano Ashton piuttosto che di un Piano Marshall; una politica di immigrazione e asilo di statura europea; una politica della deterrenza che includa anche la chiusura dello spazio aereo; un pieno sostegno a chi si oppone al regime di Gheddafi.</p>
      <p sl="it">Tocca a Lei signora Ashton, alla Sua politica estera nei rapporti con il Consiglio nei prossimi giorni portare all'incasso questi punti, anche per evitare che la stessa politica estera europea venga presa nuovamente alla sprovvista dagli eventi che stanno cambiando il Mediterraneo.</p>
    </intervention>
    <intervention id="3-045-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Signor Presidente, qualche giorno fa il regime di Gheddafi ha inviato una lettera al Consiglio di sicurezza delle Nazioni unite nella quale esprimeva il suo stupore per le sanzioni comminate il 26 febbraio, sostenendo che (secondo le parole di Gheddafi) si era fatto riscorso solamente a forze “moderate” contro alcune “azioni sovversive”. È la reazione di un dittatore che sa di aver perso la partita e di non essere più in grado di riconoscere la gravità delle azioni che sta commettendo. Questo minimizza in modo incredibilmente cinico la violenza registrata in Libia nelle ultime tre settimane.</p>
      <p sl="ro">Dall’altro lato, la reazione del regime di Gheddafi dimostra chiaramente che non rimane indifferente alle sanzione che sono state adottate sinora. Per questo motivo credo che dobbiamo comminare le sanzioni più severe possibile, sempre ai sensi del mandato delle Nazioni Unite, e dobbiamo andare oltre alla proposta di una no-fly zone offrendo sostegno ai ribelli che cercano di spodestare Gheddafi e rimanendo solidali con gli Stati membri meridionali che saranno colpiti da un’ondata di rifugiati. È una conseguenza molto verosimile.</p>
    </intervention>
    <intervention id="3-046-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Signor Presidente, gli accadimenti che stanno avendo luogo in tutti i paesi del mondo arabo sono un fantastico sogno che diventa realtà. Per evitare che questo sogno si trasformi in un incubo, dobbiamo giocare un ruolo fondamentale e garantire non solo che queste popolazioni si liberino dei leader attuali, ma anche che la dittatura venga completamente eliminata. A questo scopo è necessaria una fase di transizione che richiede molta assistenza da parte nostra.</p>
      <p sl="mt">È vero che noi tutti abbiamo intrattenuto relazioni con questi paesi e con i loro regimi, ma una volta che abbiamo assistito alle incredibili violenze perpetrate, dobbiamo dimostrarci uniti contro questi attacchi e contro i regimi che li compiono. La fase successiva sarà di eliminare queste violenze non solo attraverso le parole ma anche con i fatti. Ogni giorno che passa in un simile clima di violenza è un altro giorno nel quale abbiamo acconsentito ad omicidi e spargimenti di sangue.</p>
      <p sl="mt">Dobbiamo rafforzare la presenza umanitaria dell’Unione europea, come la baronessa Ashton ha già giustamente fatto, ma dobbiamo anche incrementare i nostri aiuti, sia verso il popolo libico sia nei confronti di quanti stanno fuggendo dal regime verso Tunisia ed Egitto. Se questi flussi dovessero spostarsi verso l’Europa dobbiamo essere preparati; è facile affermare che dovremmo aprire le nostre porte ai rifugiati libici, ma rimane ancora da verificare se ci faremo tutti carico della situazione qualora dovesse verificarsi.</p>
    </intervention>
    <intervention id="3-047-000" speaker_id="96766" name="Ernst STRASSER" is_mep="True" mode="spoken" nationality="Austria" birth_date="29-04-1956" birth_place="Grieskirchen" p_group="Group of the European People's Party (Christian Democrats)" m_state="AT">
      <p sl="de">Signor Presidente, Baronessa Ashton, avete più volte risposto alle critiche provenienti da membri di quest'Aula. Vorrei cogliere l’occasione della discussione odierna per affermare espressamente che l’Unione europea, e lei e il suo staff in particolare, ha agito prontamente, in modo corretto ed efficace durante tutta la crisi, avvicinando peraltro l'Europa al suo ruolo di co-fondatore di un mondo unito che noi tutti auspichiamo.</p>
      <p sl="de">È corretto e importante osservare che la situazione varia da paese a paese, soprattutto in Libia, dove l’Unione europea ha assunto tempestivamente una ferma posizione politica contro il genocidio e in favore della società civile. La pressione verso il regime di Gheddafi è aumentata in cooperazione con la NATO, le Nazioni Unite e altre organizzazione. Ovviamente non è possibile escludere l’intervento militare se viene deciso ai sensi delle convenzioni previste dal diritto internazionale. È necessario infine fornire gli aiuti umanitari essenziali (cibo, medicinali e un alloggio) a quanto sono costretti ad abbandonare le zone di conflitto.</p>
      <p sl="de">Non dobbiamo dimenticare quanto accaduto il primo giorno dell’era post-Gheddafi. A questo proposito faccio ancora una volta riferimento all’Assemblea parlamentare dell'Unione per il Mediterraneo tenutasi a Roma, durante la quale sono stati avanzati numerosi suggerimenti positivi, tra cui innanzi tutto la sicurezza personale di cittadini, in secondo luogo la sicurezza politica (inclusa una stretta collaborazione con il governo provvisorio) e in terzo luogo la sicurezza economica.</p>
      <p sl="de">Dobbiamo fare quanto in nostro potere per garantire che l'economia in questi paesi torni alla normalità e che le persone ritrovino un’occupazione.</p>
    </intervention>
    <intervention id="3-048-000" speaker_id="96788" name="Krzysztof LISEK" is_mep="True" mode="spoken" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signor Presidente, Baronessa Ashton, dovremmo considerare gli accadimenti in Nord Africa e in Libia come parte di una sorta di processo storico. Non molto tempo fa abbiamo tutti assistito alle violenze nei Balcani (e purtroppo vi abbiamo anche partecipato) e a reciproci attacchi tra popoli europei. Dobbiamo fare quanto in nostro potere per evitare che una simile situazione si ripeta. Mi auguro quindi che al prossimo vertice europeo dimostreremo la determinazione necessaria per reagire rapidamente. A mio parere sono fondamentali una no-fly zone o un taglio netto delle relazioni diplomatiche con un criminale quale Gheddafi e con il suo regime.</p>
      <p sl="pl">Dobbiamo guardare a quanto è accaduto nel 1989 in Polonia e in altri paesi; ne abbiamo ora la possibilità perché oggi i giovani manifestanti nelle piazze della Libia e di altri paesi africani vogliono realmente la democrazia. E noi dobbiamo aiutarli a raggiungerla.</p>
    </intervention>
    <intervention id="3-049-000" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, le aperte dichiarazioni della baronessa Ashton mi hanno dato coraggio, soprattutto quando ha detto che le nostre azioni devono muovere dai valori base europei, in quanto le proteste spontanee in Nord Africa hanno dimostrato che la mancanza di democrazia non garantisce stabilità. Dobbiamo ammettere che i tentativi di istruire brutali dittatori come Gheddafi sono miseramente falliti. Il popolo libico sta lottando per gli stessi che noi tutti condividiamo e dobbiamo prendere decisamente le sue difese.</p>
      <p sl="en">Anche le nostre politiche per Stati quali Iran, Bielorussia, Cuba, Cina e Russia deve muovere da questo stesso approccio basato sui valori.</p>
      <p sl="en">In due giorni dobbiamo sostenere l’istituzione della no-fly zone, dobbiamo riconoscere il Consiglio provvisorio nazionale e affrontare le cause sociali ed economiche alla base della rivoluzione.</p>
      <p sl="en">Non credo saremo in grado di ottenere questi obiettivi senza un “piano Marshall” a lungo termine.</p>
    </intervention>
    <intervention id="3-050-000" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Signor Presidente, Baronessa Ashton, nel 1999 per evitare tumulti a Bengasi, città dell’opposizione, Gheddafi aveva bisogno di capri espiatori sui quali far ricadere la responsabilità dei bambini che hanno contratto l’AIDS a causa delle scarse condizioni sanitarie in Libia. Ha allora individuato sei medici bulgari e uno palestinese che sono rimasti in carcere per lunghi e strazianti anni.</p>
      <p sl="bg">La manipolazione di Gheddafi in questo caso non è servita nemmeno nel suo stesso paese, come dimostra il fatto che Bengasi è ora la città dalla quale ha avuto origine la rivoluzione. Le infermiere vittime della dittatura del Colonnello sono diventate il simbolo della solidarietà europea, che ora i cittadini e i giovani libici si attendono. Solidarietà invocata anche da quanti non ritengono che il mondo arabo si trovi di fronte al dilemma “dittatura o islamismo” e da quanti dimostrano giorno dopo giorno, anche a costo della loro stessa vita, che in questo modo c’è posto anche per la democrazia.</p>
      <p sl="bg">Per questo motivo oggi, mentre discutiamo sul futuro della Libia, noi europei dobbiamo rimanere imparziali nelle nostre affermazioni, determinati nelle nostre azioni e soprattutto uniti nelle nostre decisioni. Dobbiamo sostenere i prinicipi, la libertà e la democrazia nel mondo.</p>
    </intervention>
    <intervention id="3-051-000" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Signor Presidente, vi sono migliaia di rifugiati e di sfollati; l’unica soluzione è l’evacuazione, Ma abbiamo bisogno di mezzi di trasporto. Come ha già ricordato l’onorevole Guterres, queste persone non vogliono venire nell’Unione europea, ma il loro desiderio è ritornare in patria.</p>
      <p sl="es">Vi sono due milioni di immigrati: un milione dall’Egitto e 80 000 dal Bangladesh. Dobbiamo concentrarci sui più deboli tra i deboli: eritrei, somali, africani delle regioni sub-sahariane scambiati per mercenari e palestinesi. L’Alto commissariato delle Nazioni Unite per i rifugiati afferma di aver bisogno di 160 milioni di dollari per garantire acqua, medicinali, cibo e mezzi di trasporto per tre mesi.</p>
      <p sl="es">Ci attendiamo che venerdì l’Unione europea presenti una risposta decisa. Gheddafi non deve sfuggire alla giustizia penale internazionale: gli attacchi di massa perpetrati ai danni del suo popolo sono veri e propri crimini contro l’umanità. Il procuratore Luis Moreno-Ocampo sta già preparando un’azione in merito.</p>
      <p sl="es">Signor Presidente, è necessario coinvolgere il Parlamento europeo; siamo uno strumento democratico per esercitare pressioni e informare il mondo libero. Quest’Aula deve approvare il mandato per una delegazione parlamentare nei campi profughi dell’UNHCR, della Croce rossa internazionale e della Mezzaluna rossa.</p>
    </intervention>
    <intervention id="3-052-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, le sollevazioni sempre più crescenti e diffuse in questa fase che registriamo nel Mediterraneo esprimono certamente un desiderio forte di partecipazione democratica, da parte dei giovani soprattutto, che Facebook e Twitter spingono verso una dimensione diversa e più rispondente alle loro aspirazioni.</p>
      <p sl="it">Mondi diversi, tuttavia, esprimono le regioni che si affacciano al Mediterraneo e che oggi più che mai sono tormentate dalle violenze sanguinarie represse da dittatori con i quali, bisogna pure dirlo, in queste circostanze un po' tutte le potenze mondiali hanno avuto modo nel tempo di intrattenere relazioni.</p>
      <p sl="it">Alcune questioni: emergenza umanitaria, tutela della dignità del profugo e nel contempo ricordarsi che questa emergenza potrebbe presto sfociare in un'emergenza di tipo sanitario, un'eccessiva concentrazione di sfollati senza adeguata assistenza sanitaria, cessazione della violenza, ipotesi della no-fly zone da percorrere, una solidarietà diversa e nuova, Presidente, Signora Ashton, per una politica del Mediterraneo che guardi realmente al bacino importante di persone che insistono nel Mediterraneo, revisione del Frontex e, perché no, ricordare al Consiglio, che oggi non c'è, che vi sono due direttive sulla tutela dei lavoratori stagionali e sui trasferimenti intracorporate fra aziende di cittadini di paesi terzi, che potrebbero costituire una risposta anche di tipo lavorativo a questo eccezionale bisogno che noi dobbiamo fronteggiare con maggiore incisività.</p>
    </intervention>
    <intervention id="3-053-000" speaker_id="photo_generic" is_mep="True" mode="spoken" role="Presidente">
      <p sl="unknown">Adesso iniziamo il catch-the-eye. Voglio avvertirvi subito che ho 19 richieste di intervento, ma non posso evaderle tutte, potremo accogliere soltanto cinque o sei richieste. Non me ne vogliano gli altri colleghi, ma il dibattito si è prolungato molto, abbiamo avuto una relazione introduttiva della Vicepresidente Ashton molto ampia e non possiamo condizionare il dibattito successivo. Quindi mi perdonerete, darò la parola a chi si è iscritto prima degli altri, ovviamente con una buona rappresentanza per tutti i gruppi.</p>
    </intervention>
    <intervention id="3-054-000" speaker_id="96747" name="Arnaud DANJEAN" is_mep="True" mode="spoken" nationality="France" birth_date="11-02-1971" birth_place="Louhans" m_state="FR">
      <p sl="fr">Signor Presidente, Baronessa Ashton, lei ha sottolineato la necessità di intraprendere azioni in risposta alla crisi libica, e ne siamo tutti ben consapevoli. Avete giustamente precisato quanto già fatto, in modo piuttosto soddisfacente, dall'Unione europea in termini umanitari e di evacuazione dei cittadini europei.</p>
      <p sl="fr">Credo in realtà che l’Unione europea avrebbe ottenuto qualche vantaggio pubblicizzando queste sue azioni e dandovi maggiore visibilità; troppo spesso si ha l’impressione che gli Stati membri portino avanti queste operazioni da sole, mentre è stato sottolineato l’intervento del meccanismo europeo in questo caso.</p>
      <p sl="fr">Dal punto di vista politico e militare, non dobbiamo dimenticare la necessità di una no-fly zone, per motivi non solo politici ma anche militari, quindi. Questa misura però non sarà necessaria perché, come ricordiamo, le no-fly zone non hanno evitato il compiersi di violenze a terra in Bosnia e in Kosovo, sebbene fossero applicate con estremo rigore.</p>
      <p sl="fr">Mentre attendiamo le decisioni del Consiglio di sicurezza delle Nazioni unite, possiamo impiegare gli strumenti offerti dalla politica europea d sicurezza e di difesa comune e migliorarli in vista di un migliore controllo marittimo, per monitorare l’embargo e per consegnare aiuti umanitari. È giunto il momento che l’Europa faccia sentire la propria voce e voi avete gli strumenti per agire.</p>
    </intervention>
    <intervention id="3-055-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, concordo con quanti, nel corso della discussione odierna, hanno invitato l’Unione europea ad impegnarsi, agire e rispettare la propria responsabilità di protezione. Accolgo con favore la decisione dell'Alto Rappresentante Ashton di inviare una missione in Libia con meno conseguenze rispetto, ad esempio, all’intervento di uno dei nostri Stati membri.</p>
      <p sl="en">Ma quanti sono intervenuti con parole dure oggi, non hanno però parlato allo stesso modo nei 42 anni di brutale dittatura militare. Non avete protestato quando 1 200 prigionieri sono stati uccisi a sangue freddo una decina di anni fa. Non siete intervenuti contro la storica tradizione di torture, sparizioni e esecuzioni extragiudiziali messa in atto da Gheddafi.</p>
      <p sl="en">Né vi siete lamentati quando la Commissione europea ha avviato i negoziati per un accordo quadro con la Libia e che si sarebbero dovuti concludere felicemente quest’anno. Sanzioni severe contro i dittatori uscenti in un peridio di crisi sono positive agli occhi dell’opinione pubblica, ma norme rigide prima di una crisi sono ancora migliori agli occhi di quanti diciamo di voler aiutare.</p>
    </intervention>
    <intervention id="3-056-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, Lady Ashton, Lei ha dimostrato grande coraggio in questo caso, come ha già detto qualcuno, nel prendere il toro per le corna, però credo ci siano una serie di passaggi fondamentali.</p>
      <p sl="it">Intanto, Lei ha parlato di assicurare alla giustizia i colpevoli. Chiamiamoli per nome e cognome, bisogna assicurare alla giustizia Gheddafi. Ha parlato anche di violenza. Credo che sia opportuno invece dire che in quei territori si sta consumando un genocidio, l'ennesimo.</p>
      <p sl="it">Non possiamo continuare a fare come fanno gli struzzi mettendo la testa sotto la sabbia, credo che la prima cosa da fare sia quella di riconoscere il Consiglio nazionale libico, un consiglio di transizione. Noi dobbiamo avere un interlocutore, non possiamo continuare a parlare soltanto di aiuti umanitari strettamente ridotti al termine.</p>
      <p sl="it">Senz'altro quello che dobbiamo fare è chiedere a gran voce una no-fly zone. Non possiamo continuare ad accettare il veto di Cina e Russia, paesi dittatoriali. La Cina che censura la rete, la Russia che fa uccidere giornalisti come Anna Politkovskaya. Credo che in questo momento la prima cosa da fare sia proprio cominciare a fissare paletti chiari, riconoscere il Consiglio nazionale libico.</p>
    </intervention>
    <intervention id="3-057-000" speaker_id="96662" name="Franziska Katharina BRANTNER" is_mep="True" mode="spoken" nationality="Germany" birth_date="24-08-1979" birth_place="Lörrach" p_group="Group of the Greens/European Free Alliance" m_state="DE">
      <p sl="de">Signor Presidente, vorrei solo affrontare ancora una volta l’argomento della politica di vicinato meridionale.</p>
      <p sl="en">e le proposte presentate ieri dalla Commissione e dalla baronessa Ashton. Credo ci manchi la comprensione di quanto sta accadendo, per esempio, in merito alle nostre relazioni con l’Arabia Saudita e ai negoziati con la Siria. Come intende modificarli e in che senso? Continuerà a portare avanti lo status quo dei negoziati con la Siria? Come si comporterà con l’Arabia Saudita? Come interagiremo con questi paesi?</p>
      <p sl="en">Nella sua proposta, che ritengo buona nel complesso, manca un processo per stabilire criteri di sviluppo delle relazione. Come intende mettere in atto il criterio del “pagheremo di più”: sulla base di quali criteri? Chi controllerà questa situazione? Credo che abbiamo bisogno di un processo simile a quello di allargamento, nel quale la Commissione si incaricata di stabilire una serie di criteri e di verificarli.</p>
    </intervention>
    <intervention id="3-059-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, siamo solidali con i popoli arabi e con la loro lotta per la libertà, la democrazia e il progresso sociale in Tunisia, Egitto e Libia, senza dimenticare le specifiche situazioni nazionali né il sostegno che i governi e i leader europei hanno offerto ai dittatori vendendo loro le armi che stanno ora impiegando contro i loro stessi cittadini.</p>
      <p sl="pt">Allo stesso modo non possiamo accettare alcun intervento militare o interferenza esterna nella lotta che questi popoli stanno portando avanti nel loro paese. Si sa come queste intrusioni iniziano, ma non si sa mai come andranno a finire, come nel caso di Iraq, Afghanistan e molti altri paesi. Dobbiamo rispettare le scelte politiche, economiche e sociali che le popolazioni di questi paesi prenderanno nell’immediato futuro e dobbiamo offrire loro tutto l’aiuto umanitario di cui hanno bisogno, senza pregiudizi né interferenze.</p>
    </intervention>
    <intervention id="3-060-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, certo, dobbiamo riconoscere i nostri gravi errori in Occidente. Noi dall'Italia abbiamo commesso l'errore di considerare Gheddafi il nostro "figlio di puttana", come avrebbe detto il Presidente Roosevelt, invece era semplicemente uno dei tanti figli di " …" che governano i loro popoli e che oggi addirittura sparano, fanno sparare contro i loro popoli.</p>
      <p sl="it">Come mai non si sente una sola voce qui al Parlamento europeo che indichi la responsabilità dei capi di Stato e di governo africani, che fino a ieri mattina lo hanno considerato un fratello, lo hanno vezzeggiato, lo hanno promosso all'ONU come rappresentante leader nella difesa dei diritti umani, addirittura avviandolo all'autocelebrazione di re dei re dei paesi africani, o sto sbagliando persona?</p>
      <p sl="it">Ora, l'Europa commette un altro errore, finge di ignorare un pericolo evidente, quello di un grande esodo di somali, eritrei e altri che spingono dalle frontiere della Libia. Bisogna affrontarlo con grande energia, Piano Marshall per aiutare questi popoli, non mandare armi, Piano Marshall coinvolgendo il sistema delle piccole e medie imprese.</p>
    </intervention>
    <intervention id="3-061-000" speaker_id="photo_generic" is_mep="True" mode="spoken" role="Presidente">
      <p sl="unknown">Prima di dare la parola alla Vicepresidente Ashton per la replica, vorrei informare che sono presenti in tribuna due rappresentanti del Consiglio nazionale di transizione della Libia, il Dott. Mahmoud Jebril Ibrahim El-Welfali e il Dott. Ali Aziz Al-Eisawi, che salutiamo.</p>
      <p sl="unknown">L'intensità dell'applauso è sintomatica della vicinanza e della solidarietà del Parlamento europeo e del sostegno forte che è emerso anche dal dibattito alla causa della libertà e della democrazia della comunità libica. Grazie e buona fortuna, noi siamo vicini.</p>
    </intervention>
    <intervention id="3-062-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, onorevoli deputati, vi ringrazio per la discussione odierna in quest’Aula, che è stata molto importante e significativa.</p>
      <p sl="en">Il punto comune, ovviamente, è il desiderio di assistere ad un cambiamento in Libia che metta le aspirazioni dei cittadini al centro dell’impegno dell’Unione europea e della comunità internazionale.</p>
      <p sl="en">Come ha detto l’onorevole Schulz e hanno ripetuto anche altri deputati, dobbiamo avere le idee molto chiare in merito a cosa vogliamo e dobbiamo essere molto determinati nelle nostre azioni. Dobbiamo assicurarci, innanzi tutto, che tutti gli aiuti umanitari e il sostegno necessario giungano nei posti corretti. Su tutto il territorio libico, da Bengasi a Tripoli, siamo in contatto con Medici senza frontiere e il CICR, ma so che vi sono delle aree del paese dove è estremamente difficile consegnare aiuti e medicinali in quanto sono in corso scontri e le persone non possono raggiungerle.</p>
      <p sl="en">Il Commissario per gli aiuti umanitari Georgieva sta lavorando su questo aspetto, mentre la signora Amos è invece attivata in merito in seno alle Nazioni Unite. La buona notizia è che riceviamo messaggi positivi sulla situazione degli aiuti in alcune zone del paese, ma rimane ancora molto da fare.</p>
      <p sl="en">Ho anche ascoltato attentamente i vostri interventi in merito alla questione dei rifugiati. Abbiamo lavorato strenuamente con gli Stati membri per cercare di rimpatriare i profughi. Per molti rifugiati giunti al confine tunisino, la meta finale era l'Egitto e alcuni Stati membri hanno collaborato con le autorità tunisine per fornire il trasferimento via mare o in aereo e per controllare quanti sarebbero rientrati in Africa.</p>
      <p sl="en">Ma rimane ancora molto da fare. Sono convinta che, se riusciremo a portare maggiore stabilità nel paese, le persone potranno rimanere nelle loro case, che è in effetti proprio il loro desiderio. Una sfida per l’Unione europea, e sono molto disponibile in merito, è quindi portare stabilità nei paesi confinanti meridionali per permettere così alle persone di continuare a vivere dove desiderano, in un clima di prosperità economica e di democrazia, piuttosto che sentirsi obbligati a fuggire a causa di violenze, mancanza di opportunità o per qualsiasi altro motivo.</p>
      <p sl="en">Passiamo ora alla questione della no-fly zone e del possibile intervento militare. Ho presentato la proposta, in merito a quello che riteniamo essere un cauto progetto, portata avanti e discussa in seno alla commissione politica e di sicurezza anche l’altra sera. La proposta viene inoltre trattata anche nel corso delle nostre discussioni attualmente in corso con le Nazioni Unite e con la NATO, con la quale dovrei avere un incontro domani. Naturalmente tutto avverrà in collaborazione con i nostri partner: la Lega Araba discuterà sabato la questione della no-fly zone.</p>
      <p sl="en">Sono consapevole delle parole che il Segretario generale della Lega Araba ha rivolto ieri alla mia delegazione in visita: dobbiamo definire le nostre esigenze, perché una no-fly zone può assumere significati diversi per persone diverse. Credo che quest’Aula ci tenga a garantire che qualsiasi azione venga intrapresa sarà fatta al meglio. Dobbiamo essere certi che qualsiasi decisione si prenda, sia presa con la piena consapevolezza di ciò che stiamo facendo e con il sostegno delle persone che ne saranno interessate. In questo contesto, faccio nuovamente riferimento alla necessità di continuare le discussioni e il dialogo con l’Unione africana e la Lega Araba.</p>
      <p sl="en">Potremmo, e forse dovremmo, tenere una discussione su un argomento che ho iniziato a trattare per la carta stampata, ovvero l’isolazionismo contro l’impegno. Si tratta di una vera e propria sfida e agli onorevoli deputati che hanno portato quelle fotografie vorrei rispondere che, se siete il Presidente del Consiglio europeo e in questa vesta partecipate al vertice africano che si tiene in Libia, scoprirete che c’è necessariamente una vostra fotografia con Gheddafi. Certo, vi sono foto di molte persone; c’era una fotografia anche del nostro caro e stimato leader del gruppo ALDE. Si possono fare moltissime fotografie in diverse occasione che ritraggono persone che rivestono posizioni di responsabilità e che, per questo, devono relazionarsi con persone che probabilmente preferirebbero evitare.</p>
      <p sl="en">Non credo sia corretto mostrare fotografie del Presidente Van Rompuy mentre, nella sua funzione di Presidente del Consiglio europeo, portava a termine le sue responsabilità in rappresentanza di tutti noi con il rappresentante del paese che ospitava l’evento. È un’altra questione il fatto che avremmo preferito che l’Unione africana avesse scelto un altro posto per il vertice, preferenza che avremmo dovuto fare presente in molte occasioni. Alla fine però teniamo i nostri incontri con l’Unione africana principalmente dove loro preferiscono. Anche se non ci piace, si tengono sempre discussioni interessanti. Dovremo affrontare la questione prima o poi, perché ritengo che l'impegno è meglio dell'isolamento. L’isolamento è efficace in alcune circostanze, ma l’impegno è meglio.</p>
      <p sl="en">Ho già chiarito che avremmo potuto stanare Gheddafi ed è ora giunto il momento di rimandarlo nel buio, in modo definitivo e appropriato. È importante avere un’idea chiare di quale sarà il nostro impegno e delle relative modalità e dobbiamo essere pronto a rivedere le nostre azioni, per poter affermare che abbiamo agito per una serie di motive che riteniamo giusti, indipendentemente dal paese cui sono rivolte. Crediamo che l’impegno in queste circostanze sia migliore, ma vi sono casi in cui non è appropriato e altri casi in cui, anche se in passato ci siamo impegnati, non è invece appropriato ora.</p>
      <p sl="en">Siamo onesti, non dobbiamo sollevare polveroni con fotografie o altre trovate, dicendo che le persone hanno fatto questo o quello. Ognuno fa del proprio meglio in circostanze molto difficili e credo che dovremmo essere molto orgogliosi del Presidente del Consiglio in qualità di rappresentante degli Stati membri.</p>
      <p sl="en">Vorrei solamente aggiungere una parola sull’etichettatura. Si è parlato molto del piano Marshall e qualcuno lo ha addirittura definito piano Ashton. No, dobbiamo prevedere un piano per la Libia, o per l’Egitto o per la Tunisia, gestiti dai cittadini dei paesi ai quali offriamo il nostro impegno e il nostro sostegno.</p>
      <p sl="en">Non voglio presentare un piano preparato da noi dicendo: ecco, siamo venuti a portarvi il nostro piano per il vostro paese. No, non lo faremo. Dobbiamo farci garanti del fatto che il piano presentato dalle persone rispecchi effettivamente i loro desideri per sostenere la democrazia.</p>
      <p sl="en">Qualcuno in quest’Aula ha alle spalle anni di esperienza, ha attraversato rivoluzioni e cambiamenti e ha molto da offrire. Mi auguro fermamente, e l’ho già precisato in questi paesi, che si confrontino (se lo ritengono giusto) con quelle persone che hanno vissuto questi periodi di crisi e che conoscono cosa è giusto o sbagliato fare. Forse le azioni da evitare sono altrettanto importanti di quelle da intraprendere.</p>
      <p sl="en">Concordo sulla necessità di rivedere le azioni dell’Unione europea, degli strumenti a disposizione, se sono sufficienti, se è necessario ripensare alle nostre possibilità di intervento. Avete ragione: io mi muovo, e mi posso muovere, solamente entro i limiti di un mandato che mi è stato conferito. Questo mandato mi consente determinati interventi, ma mi viene principalmente richiesto di riunire le istituzioni e i 27 Stati membri in un impegno unico e concertato.</p>
      <p sl="en">Un ultimo commento in merito alla pubblicità e all’ascolto. Ho lavorato nel settore della stampa più di chiunque altro al mondo in merito a questo argomento e l’ho trattato approfonditamente anche alla radio. Siamo stati i primi a uscire con le dimissioni di Mubarak e ho lavorato molto su questa notizia. Ma ho forse fatto molto di più senza la stampa perché, ancora una volta, ritengo che l’importante sia ascoltare. Siamo tutti stati in questi paesi che ospitano anche molti altri visitatori da tutto il mondo ed è sorprendente; credo comunque che dovremmo lasciare loro più spazio e più tempo per collaborare su un loro progetto e per intrattenere con noi un dialogo più completo. Dobbiamo però anche ascoltare e vi invito a prendervi del tempo per ascoltare realmente (e mi rivolgo agli Stati membri) a quanto le persone nelle piazza hanno da dire. Vi invito ad andare a piazza Tahrir, come io ho fatto, e a parlare con i giovani egiziani, con la società civile in Tunisia, con il popolo libico, qualora ne capiti l’occasione, per discutere delle loro aspirazioni per il future e per fare del nostro meglio per sostenerli.</p>
    </intervention>
    <intervention id="3-063-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Signor Presidente, forse la baronessa Ashton può rispondermi. L’Aula è praticamente unanime sulla necessità per l’Unione europea di riconoscere il Consiglio provvisorio di transizione, con sede attualmente a Bengasi, per inviare un forte segnale politico che permetterebbe l’ingresso degli aiuti umanitari e strategici nel paese. Lei non ha risposto su questo punto, sollevato da molti onorevoli colleghi. Ci potrebbe illustrare la sua opinione in merito e se intende trasmettere questo messaggio al Consiglio venerdì?</p>
    </intervention>
    <intervention id="3-064-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, sono ben consapevole della questione e non vi ho fatto riferimento per due motivi: innanzi tutto sarà il Presidente del Parlamento europeo, che interverrà al Consiglio, a riportare (come fa sempre) gli argomenti trattati durante la seduta e le decisioni prese nelle risoluzioni. Credo sia la persona più adatta per rappresentare questo Parlamento. In secondo luogo perché ritengo che la decisione spetti agli Stati membri. Non è quindi vero che non l’ho riconosciuto; infatti l’altra sera ho partecipato a un incontro. Stavo solamente cercando di onorare il Parlamento riconoscendo il ruolo del suo Presidente.</p>
    </intervention>
    <intervention id="3-065-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, signor Commissario, non ho capito, alla luce di quanto ha detto l'on. McMillan-Scott se la proposta di riconoscimento del Consiglio della rivoluzione libica sarà tra le proposte che la Commissione e Lei faranno al Consiglio.</p>
      <p sl="it">Ho capito che Lei è contenta se il Parlamento ne parla, ma la Commissione, la Commissaria Ashton lo proporrà al Consiglio dell'11 tra le sue proposte, tra le proposte di sua iniziativa? Questa è la nostra domanda.</p>
    </intervention>
    <intervention id="3-066-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, posso agire solamente entro i limiti del mio mandato. La mia opinione personale non importa e gli onorevoli deputati dovrebbero capirlo.</p>
      <p sl="en">Ho avuto un incontro con il Consiglio e ho ascoltato attentamente quello che il Parlamento aveva da dire e che il suo Presidente riporterà. Come ha ricordato l’onorevole Cohn-Bendit, questo è molto importante ma non posso dire oggi, qui in quest’Aula: “Io raccomando quindi che …". Dobbiamo portare avanti le decisioni che il Parlamento prende quando passa una risoluzione e ho compreso quali sono i vostri suggerimenti. Riferiremo poi al Presidente del Consiglio europeo affinché tragga le sue conclusioni (compito che spetta al Presidente) e inviti il Consiglio “Affari esteri” a riunirsi e discutere della questione e il Presidente del Parlamento europeo a presentare l’argomento. Solo allora il Consiglio europeo prenderà una decisione.</p>
      <p sl="en">Non sto cercando di evitare l’argomento; sto semplicemente dicendo che dovete riunire tutte le riflessioni e poi prendere una decisione ponderata. Questo non significa che non riconosco il Consiglio provvisori di transizione, ma – ripeto – dobbiamo decidere in modo appropriato ed essere certi che intraprenderemo azioni sicure e agevoli.</p>
    </intervention>
    <intervention id="3-067-000" speaker_id="photo_generic" is_mep="True" mode="spoken" role="Presidente">
      <p sl="unknown">Do la parola all'on. Cohn-Bendit per l'ultimo intervento, dopodiché chiudiamo. Voglio soltanto ricordare alla Vicepresidente Ashton, ma sicuramente lei lo sa, che il mandato lo riceve anche dal Parlamento europeo in qualità di Vicepresidente della Commissione europea, quindi non soltanto dal Consiglio.</p>
    </intervention>
    <intervention id="3-068-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="en">Signor Presidente, vorrei dire alla baronessa Ashton (e posso intervenire in inglese) che nel suo mandato è scritto che lei deve presentare proposte agli Stati membri. Il suo mandato lo prevede e le chiediamo quindi di prendere questo incarico seriamente. Dopo la discussione in Parlamento e dopo la risoluzione che ha letto, Baronessa Ashton, sa bene che la stragrande maggioranza sarà a favore dell’affrontare la questione con determinazione e del presentare la proposta al Consiglio; in caso contrario, si creerà un grave conflitto tra lei e il Parlamento europeo.</p>
    </intervention>
    <intervention id="3-069-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, non accetto l’idea di questo grave conflitto. Sono stata molto chiara con lei, onorevole Cohn-Bendit, in merito al mio mandato. Il riconoscimento di un governo è una decisione che spetta al Consiglio europea. Il compito dell’Alto rappresentante è di presentare le proposte che mi vengono rivolte, discuterle con le istituzioni e presentare poi, venerdì, al Consiglio europeo le riflessioni che sono emerse. Spetta agli Stati membri prendere una decisione.</p>
      <p sl="en">Discuterò dell’argomento con il Presidente del Consiglio europeo, il cui rappresentante è qui presente, e con il Presidente della Commissione. Raccoglieremo tutti i pareri, attraverso le istituzioni, e li prepareremo per venerdì e per il Consiglio “Affari esteri” che si terrà domani. Non sto evitando la questione, ma è corretto e opportuno che siano gli Stati membri a decidere di riconoscere un governo. Ho sentito molto bene quel che il Parlamento ha espresso.</p>
      <p sl="en">Non vi sarà alcun conflitto. Non sto evitando l’argomento. Vi sto semplicemente dicendo che questo è il modo corretto per prendere una decisione, per il bene di queste popolazioni e del popolo libico.</p>
    </intervention>
    <intervention id="3-070-000" speaker_id="photo_generic" is_mep="True" mode="spoken" role="Presidente">
      <p sl="unknown">Comunico di aver ricevuto sei proposte di risoluzione1 conformemente all'articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 10 marzo 2011.</p>
    </intervention>
    <intervention id="3-071-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">È un peccato che l’Europa abbia tratto così poche lezioni dal passato. La tarda risposta dell’Unione alla Libia dimostra che l’Europa odierna mantiene un approccio incoerente e frammentato nei confronti delle regioni del Mediterraneo meridionale. Se l’Europa continua a mantenere questa visione, si corre il rischio che una simile crisi umanitaria si ripeta. L’Europa deve agire su due fronti:</p>
      <p sl="en">1) risposta umanitaria e politica: per garantire che le legittime aspirazioni del popolo libico siano raggiunte attraverso una democrazia cresciuta nel paese, allontanando il regime per permettere ai cittadini della regione di portare a termine attivamente la transizione verso la democrazia;</p>
      <p sl="en">2) flussi migratori: la possibilità di grandi flussi migratori dalla regione è attualmente un problema secondario, ma che va comunque affrontato. In passato l’Unione ha riconosciutola questione, senza però riuscire a mettere in atto un piano completo e congiunto. Per questo motivo sostengo l'istituzione di un “piano Marshall” che includa una politica integrata per l’immigrazione, basata sui principi di solidarietà e di ripartizione degli oneri; tutti gli Stati membri riconoscono che nessun paese, e soprattutto i più piccoli, sarebbe in grado di affrontare da solo i complessi problemi collegati a imponenti flussi migratori.</p>
    </intervention>
    <intervention id="3-072-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’impatto delle rivolte nel Maghreb si è già sentito in Europa, sottoforma di barconi carici di profughi, del crollo del prezzo delle azioni e prezzi da record alle pompe di benzina; l’Unione europea aveva ingenuamente previsto, al massimo, solo quest’ultima conseguenza. L’innalzamento del prezzo del greggio associato a un euro forte e all’aumento dei tassi da parte della Banca centrale europea lasciano ben poche speranze in un calo nel prezzo della benzina. Questo dimostra ancora una volta la nostra dipendenza dalle forniture di greggio e dobbiamo fare pressioni affinché si trovino alternative.</p>
      <p sl="de">La richiesta dei ribelli diuna no-fly zone ci mette di fronte a un dilemma: richiede alle Nazioni Unite di sanzionare questa interferenza diretta nella sovranità di uno Stato e quindi la distruzione delle sue difese anti-aeree, avvertimento che proviene dagli esperti. Gli Stati membri devono considerare non solo questo aspetto, ma anche le conseguenze di una guerra civile. Quale sarebbe la posizione dell’Unione europea se Gheddafi cambiasse idea? È evidente che un dittatore non può essere manipolato solamente attraverso un atteggiamento aggressivo. Gheddafi ha dimostrato come si può calpestare l’Occidente e gli altri dittatori lo stanno osservando con interesse. l’Unione europea deve ora mostrare la forza della sua politica estera e muovere con decisione verso la pace e la democratizzazione della Libia.</p>
    </intervention>
    <intervention id="3-073-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">L’uscita di scena di Muammar Gheddafi è urgente, ma tra tutte le altre questioni quello che importa ora sono le persone. Ci stiamo focalizzando sul dittatore e spesso trascuriamo il popolo, che è il primo a subire le conseguenze. Il processo di liberazione del popolo libico non può partire senza una vera transizione politica nel paese, ma il passaggio alla democrazia non potrà mai avere luogo senza veri leader dell’opposizione. Attualmente, l’opposizione libica è molto debole e darle una maggiore visibilità è un primo passo per creare il clima adatto alla transizione. Dall’altro lato però è necessaria anche una forte strategia regionale. Per quanto riguarda la questione dei rifugiati, i paesi confinati non possono raggiungere un accordo per evitare che i rifugiati vengano bloccati al confine. il risultato è il peggioramento delle condizioni sanitarie che alimenta le tensioni tra le comunità. Se questa crisi umanitaria non viene affrontata con urgenza, rischiamo di perdere presto il controllo della situazione.</p>
    </intervention>
    <intervention id="3-074-000" speaker_id="96671" name="Edward SCICLUNA" is_mep="True" mode="written" nationality="Malta" birth_date="12-10-1946" birth_place="Naxxar" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Vorrei congratularmi con la mia collega, l’onorevole Gomes, per la risoluzione. Mi dispiace però che manche il sostegno del Ppe in merito a un accordo che invita l’Unione europea a redigere un piano e a prepararsi per affrontare le conseguenze della crisi libica, in particolare in materia di politica dell’immigrazione e di trasferimenti. Lasciamo perdere il piano B; non abbiamo neanche un piano A.</p>
      <p sl="en">Attualmente, un piccolo Stato membro insulare vicino alla Libia ha aiutato il paese al meglio delle sue possibilità: Malta. Tredicimila persone di 89 diverse nazionalità sono state evacuate attraverso navi e aerei maltesi, facendo correre a tutti seri rischi. Malta è intervenuta non ai sensi della legislazione europea e nemmeno grazie a Frontex; è intervenuta solamente per motivi umanitari ed ha ignorato le norme per i visti. Questo è il principio di solidarietà. Non possiamo dire se affronteremo o meno un flusso migratorio di proporzioni bibliche; di sicuro però questo flusso sarà molto ingente e significativo per Male. Il popolo maltese non ha chiesto di applicare Dublino II o i regolamenti di Frontex; hanno chiesto solamente solidarietà e una politica per il trasferimento basata sul principio della ripartizione degli oneri. È deplorevole e incomprensibile notare che il PPE si sottrae a questa responsabilità.</p>
    </intervention>
    <intervention id="3-075-000" speaker_id="96835" name="Traian UNGUREANU" is_mep="True" mode="written" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Gli accadimenti in Libia e nei paesi meridionali confinanti con l’Unione europea negano le politiche del passato e sono un test per quelle future. L’approccio dello status quo è stata la scelta principale per circa 40 anni; questa politica ha offerto all’Europa una serie di benefici, quali stabilità e un accesso sicuro all’energia, ma ignorava le società del Nord Africa e del mondo arabo. E ora lo scopriamo perché queste società stanno riemergendo drammaticamente cogliendo tutti di sorpresa. È necessario un importante cambio di rotta politico per le società civili emergenti dei paesi arabi. Questo non deve essere una giustificazione per affrettare le decisioni che manderebbero in frantumi la nostra politica di vicinato.</p>
      <p sl="en">La politica di vicinato europea deve rimanere in vita quale politica; non deve essere sostituita da norme incoerenti. È stata discussa l’idea di distogliere risorse finanziarie dai programmi europei del partenariato orientale per riallocarli al partenariato meridionale. In questo modo di invierebbe un segnale negativo alle società dei paesi orientali confinanti; inoltre, questo riallocazione non ha una base razionale. La spesa pro capite tra i paesi meridionali e quelli orientali non è molto diversa, ma è piuttosto equa. Il problema non è quanto denaro spendiamo, ma come lo spendiamo.</p>
    </intervention>
  </section>
  <section id="creitem7" title="7.  – Modifica del trattato sul funzionamento dell'Unione europea relativamente a un meccanismo di stabilità per gli Stati membri la cui moneta è l'euro (discussione)">
    <intervention id="3-077-000" speaker_id="photo_generic" is_mep="True" mode="spoken" role="Presidente">
      <p sl="unknown">L'ordine del giorno reca la relazione (A7-0052/2011) presentata dagli onorevoli Brok e Gualtieri a nome della commissione per gli affari costituzionali, sulla modifica del trattato sul funzionamento dell'Unione europea relativamente a un meccanismo di stabilità per gli Stati membri la cui moneta è l'euro (00033/2010 – C7-0014/2011 – 2010/0821/NLE).</p>
    </intervention>
    <intervention id="3-078-000" speaker_id="1263" name="Elmar BROK" is_mep="True" mode="spoken" role="relatore" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, Commissari, onorevoli colleghi e colleghe, l'euro è un grande successo: è una delle valute più solide a livello mondiale e sui mercati si conferma più forte del dollaro, tanto che i dati economici relativi agli Stati Uniti delineano una situazione nettamente peggiore rispetto all'Europa. Eppure, in assenza di condizioni omogenee, singoli Stati membri dell'area euro si trovano in difficoltà, difficoltà a cui siamo chiamati a rispondere.</p>
      <p sl="de">Nel sistema globalizzato in cui viviamo, un eventuale fallimento dell'euro risulterebbe estremamente oneroso per tutti. A questo proposito, voglio sottolineare che il mio paese – che talvolta dà l'impressione di dover compiere enormi sacrifici – è il primo, o perlomeno uno tra i primi, a trarre vantaggio dall'euro. Non si tratta, dunque, di compiere sacrifici, bensì di agire nell'interesse comune di tutti gli Stati, grandi o piccoli, ricchi o poveri, e mostrarsi uniti.</p>
      <p sl="de">Va detto chiaramente che, per essere credibili, dobbiamo costituire un fronte unito. Non possiamo permettere che un'agenzia di rating come Moody’s abbassi improvvisamente il giudizio su un paese di tre livelli, perché le pressioni esercitate dagli Stati Uniti in seguito a ciò ci creano serie difficoltà. Anche sotto questo aspetto, occorre lanciare un messaggio forte di unità. Mi rallegro, dunque, che l'UE stia tentando di incrementare la propria credibilità, attraverso il rafforzamento del patto di stabilità e crescita che prevede più possibilità di intervento, con l'attribuzione di un ruolo più forte alla Commissione, con la predisposizione di un sistema di risposta rapida, il semestre europeo, che prevede, tra l'altro, di rilevare tempestivamente se e in quale misura, la disciplina di bilancio può e deve essere osservata dagli Stati membri. Tutto ciò consolida le nostre competenze al fine di evitare di ricadere in una situazione simile a quella attuale, e in tal modo rafforzare stabilmente la nostra credibilità.</p>
      <p sl="de">Non basta la disciplina di bilancio per uscire da questa crisi: per affrancarsi dalla trappola del debito, alla disciplina di bilancio occorre affiancare la crescita nonché promuovere crescita e competitività. Sono lieto che le proposte avanzate in questo senso siano oggetto di successive modifiche, affinché non si basino su un'impostazione esclusivamente intergovernativa, bensì vengano via via integrate nel metodo comunitario che ne attribuisce le competenze all'Unione europea. Grazie a questo processo molti dei timori giustificati che erano stati sollevati in quest'Aula, a proposito di una certa proposta, stanno trovando soluzione. Competitività e disciplina di bilancio procedono comunque di pari passo.</p>
      <p sl="de">Il prossimo punto si riferisce alla revisione del trattato, a cui finora abbiamo lavorato e in merito alla quale il Consiglio europeo potrà decidere soltanto il 24 marzo, se per quella data avremo dato il nostro parere. È stato proposto di modificare il paragrafo 3 dell’articolo 136 del trattato. L’onorevole Gualtieri ed io, insieme alla commissione per gli affari costituzionali, riteniamo preferibile modificare il paragrafo 1 dell’articolo 136, adottando una formulazione più adeguata a soddisfare le nostre richieste.</p>
      <p sl="de">Comprendiamo, peraltro, che questa impostazione potrebbe essere più difficile da applicare, poiché in ragione delle politiche e delle tempistiche dovremmo puntare alla procedura semplificata, senza tenere referendum. Qualora, per dette ragioni, ciò non dovesse essere possibile, dovremmo quanto meno assicurare che gli obblighi assunti dal Consiglio chiariscano che l’approccio intergovernativo non comporta la creazione di nuove strutture permanenti all’interno dell’Unione europea ma che, come in passato, continuerà ad soluzioni innovative. Occorre pertanto rispettare queste condizioni per consentire un collegamento qualora si passi al metodo comunitario, nonché al fine di condurre a buon fine un miglioramento tale da poter agire secondo il metodo comunitario nel lungo periodo.</p>
      <p sl="de">Ciò significa che abbiamo ben presenti anche i punti deboli dell’impostazione intergovernativa, che non prevede alcuna legittimazione parlamentare o quasi, e comporta la totale incapacità di intervenire in numerosi ambiti che prevedono l’unanimità. Ciò significa che la soluzione comunitaria, il “metodo Monnet”, gode sempre di maggiore legittimazione e assicura un più ampio margine di azione. Dovremmo tenerlo presente.</p>
      <p sl="de">Il Parlamento europeo mira a creare condizioni tali per cui, nei provvedimenti adottati nei vari ambiti, sia possibile rivolgersi alle istituzioni comunitarie. In questo senso, la questione non riguarda tanto il Parlamento europeo, dal momento che – quando si tratta dell’approccio intergovernativo – abbiamo al massimo il diritto di essere consultati; si tratta piuttosto di un maggiore coinvolgimento della Commissione, che svolge le fasi preliminari, conduce una valutazione e avanza proposte. La Commissione dovrebbe inoltre proporre un regolamento su tali questioni, al fine di integrarle nel diritto europeo.</p>
      <p sl="de">Mi auguro che il Consiglio europeo – qui rappresentato dall’onorevole Corbett, a cui do il benvenuto – sia pronto a creare le condizioni essenziali in vista dei colloqui del 24 marzo, e ad assicurare al Parlamento che questa impostazione può essere adottata per definire le tappe necessarie in modo ragionato, affinché, insieme, possiamo far fronte alle nostre responsabilità.</p>
    </intervention>
    <intervention id="3-079-000" speaker_id="96892" name="Roberto GUALTIERI" is_mep="True" mode="spoken" role="relatore" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signor Presidente, onorevoli colleghi, non è retorico dire che siamo in un momento storico nel processo di costruzione dell'Europa. La crisi economica ha reso evidente che la moneta unica ha bisogno di un vero governo economico europeo e per la prima volta si stanno compiendo passi importanti e innovativi in questo senso, in questa direzione.</p>
      <p sl="it">Allo stesso tempo, è evidente una tendenza pericolosa ad attribuire a questa nuova governance un carattere intergovernativo, con il rischio non solo di mettere a rischio l'assetto istituzionale dell'Unione europea, ma anche di rendere i nuovi meccanismi inefficaci.</p>
      <p sl="it">In questo senso la vicenda del meccanismo di stabilità permanente è emblematica e centrale. Da un lato, infatti, l'istituzione di un meccanismo permanente di stabilità costituisce un passo avanti decisivo, importante. Il Parlamento sostiene questa scelta, anche se è importante sottolinearlo, ciò non deve far venir meno la possibilità di utilizzare meccanismi straordinari di solidarietà, quelli basati sull'articolo 122 che attualmente sono in funzione.</p>
      <p sl="it">Dall'altro lato, se quindi è positiva l'istituzione di un meccanismo permanente, il Consiglio europeo ha scelto di costruire un meccanismo puramente intergovernativo, privando in modo singolare le istituzioni europee di ogni ruolo, anche nella procedura che porta alla sua istituzione.</p>
      <p sl="it">Questo, tra l'altro, potrebbe far sorgere contestazioni nel corso del processo di ratifica sull'appropriatezza di una procedura semplificata, visto che è difficilmente contestabile che una riduzione di competenze dell'Unione europea richiederebbe una procedura ordinaria di revisione e visto che, poiché il trattato dice due cose molto chiare, che la politica monetaria degli Stati membri la cui moneta è l'euro è una competenza esclusiva dell'Unione e che gli Stati membri devono coordinare la loro politica economica nel quadro dell'Unione, poiché il trattato dice questo, un meccanismo che operasse del tutto al di fuori dell'assetto istituzionale dell'Unione europea sarebbe difficilmente compatibile con questi principi e configurerebbe quindi una riduzione delle competenze dell'Unione europea che non sarebbe compatibile con una procedura semplificata di revisione, e questo problema potrebbe essere posto da qualche parlamento nazionale nel corso della procedura di ratifica che sarà, sappiamo, un percorso non semplice e rischioso.</p>
      <p sl="it">Anche per questo il Parlamento europeo avrebbe preferito una diversa procedura, più appropriata istituzionalmente e meno rischiosa politicamente, l'articolo 352, da solo o in combinazione col 136; questo è detto a chiare lettere nella relazione, ma noi abbiamo preferito concentrarci sulla sostanza, piuttosto che sulle procedure e avere quindi un approccio realistico ma determinato.</p>
      <p sl="it">La sostanza è che il fondo di stabilità permanente sarà costituito dagli Stati membri perché essi così hanno deciso, ma che esso potrà essere la prima pietra di un nuovo edificio al di fuori delle istituzioni dell'Unione europea, oppure potrebbe essere un vagone intergovernativo collocato, però, all'interno di un convoglio dell'Unione europea che viaggia sui binari del diritto europeo.</p>
      <p sl="it">Il Parlamento europeo vuole dare il suo contributo perché sia questa seconda la strada che noi stiamo percorrendo. Per questo, nella nostra relazione, abbiamo chiesto di rispettare due condizioni, quella di una riformulazione della proposta di emendamento, che in qualche modo collochi lo stabilimento della distribuzione del meccanismo all'interno di una procedura dell'Unione, oppure un coinvolgimento sostanziale delle istituzioni comunitarie nella concreta attuazione del meccanismo e anche, soprattutto, nella definizione delle condizionalità.</p>
      <p sl="it">Quali principi e quali regole per dare gli aiuti? Da chi e come saranno stabiliti? Serve per questo un regolamento con procedura legislativa ordinaria e su questi punti aspettiamo di confrontarci con il Consiglio europeo e con gli Stati membri.</p>
    </intervention>
    <intervention id="3-080-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. – Signor Presidente, onorevoli deputati, nella rete di interconnessioni del mondo moderno, non c’è paese che possa restare isolato rispetto a quanto avviene in quelli che lo circondano.</p>
      <p sl="en">Basta pensare ai recenti avvenimenti in Nord Africa e alla discussione che si è appena conclusa in quest’Aula: se ciò vale per la politica, sono convinto che valga anche per l’economia.</p>
      <p sl="en">La crisi ha dimostrato quanto sia serio il rischio di contagio, specie per i paesi dell’area dell'euro, allorché uno Stato membro si trova in serie difficoltà economiche, e con quale rapidità esse si diffondano anche agli altri paesi.</p>
      <p sl="en">Lo scorso anno abbiamo dimostrato di essere pronti a difendere fino in fondo la moneta unica. Strumenti temporanei come il fondo europeo di stabilità finanziaria e il meccanismo europeo di stabilizzazione finanziaria si sono dimostrati validi, ma i tempi sono maturi per una soluzione permanente.</p>
      <p sl="en">A integrazione del nostro rafforzato sistema di governance economica, lanciato a gennaio con la prima analisi annuale della crescita, occorre dunque un solido meccanismo istituzionale e finanziario per affrontare eventuali crisi future.</p>
      <p sl="en">Per tale motivo, la Commissione è favorevole a una parziale modifica dell'articolo 136 del trattato. So che molti di voi sono delusi da questa procedura e, devo dire, la Commissione condivide lo stesso sentimento, come pure i relatori Brok e Gualtieri – che ringrazio sentitamente per l'ottimo lavoro svolto – e, non ne dubito, la maggior parte del Parlamento: tutti avremo preferito che questo meccanismo fosse affidato alla piena competenza dell'Unione.</p>
      <p sl="en">Comprendiamo peraltro le ragioni per cui, a questo punto, i paesi la cui moneta è l'euro hanno scelto un meccanismo intergovernativo. Posso tuttavia assicurarvi che la Commissione sarà pienamente coinvolta nell'istituzione del futuro meccanismo di stabilità insieme ai ministri delle Finanze dell'area euro, e siamo pronti a mettere la nostra esperienza al servizio della gestione del fondo di stabilità, se necessario, come nel caso della Grecia e dell'Irlanda.</p>
      <p sl="en">La Commissione, al contempo, vigilerà affinché le competenze dell'Unione non siano in alcun modo alterate.</p>
      <p sl="en">Nello specifico, seppure i capi di Stato e di governo europei hanno convenuto che l'articolo 122 – che costituisce il fondamento giuridico del meccanismo europeo di stabilizzazione finanziaria – non debba più essere utilizzato per mantenere la stabilità finanziaria nell'area euro in generale, il Presidente Barroso, come saprete, si è dissociato da questa dichiarazione. Pertanto non si tratta delle conclusioni del Consiglio europeo, bensì di una dichiarazione dei capi di Stato e di governo, che la Commissione ritiene di natura esclusivamente politica e che non intacca le competenze dell'UE.</p>
      <p sl="en">La Commissione intende inoltre adottare qualsiasi provvedimento necessario, sia esso di natura legislativa o altro, al fine di garantire che questo nuovo meccanismo operi in piena armonia con le responsabilità dell'UE rispetto al coordinamento e alla sorveglianza delle politiche economiche e finanziarie in tutti gli Stati membri.</p>
    </intervention>
    <intervention id="3-081-000" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">relatore per parere della commissione per i problemi economici e monetari. – Signor Presidente, signor Presidente in carica del Consiglio, signor Commissario, come relatore per parere della commissione per i problemi economici e monetari, ovviamente concordo con quanto ha dichiarato l'onorevole Brok.</p>
      <p sl="fr">Sono due i punti che vorrei sottolineare: oggi, la questione importante è la certezza giuridica. In altri termini, non si dovrebbe discutere costantemente dei fondamenti giuridici dell'azione che può essere intrapresa a livello europeo, sia essa di tipo intergovernativo o comunitario; la nostra preferenza, ovviamente, va all'iniziativa comunitaria.</p>
      <p sl="fr">Perché abbiamo bisogno di questa certezza giuridica? Perché l'Europa e l'area dell'euro subiscono costantemente la pressione dei mercati. Non possiamo distruggerli, ma possiamo tentare di tenerli sotto controllo e per farlo dobbiamo eliminare l'incertezza, smettere di rimandare le decisioni di giorno in giorno e di domandarci sempre se possiamo prendere decisioni o meno.</p>
      <p sl="fr">È pertanto urgente, signor Commissario, da parte sua prendere in considerazione le richieste del Parlamento e, da parte nostra, modificare rapidamente il trattato, al fine di garantire tale certezza giuridica per reagire in maniera efficace alla difficile situazione economica attuale.</p>
    </intervention>
    <intervention id="3-082-000" speaker_id="96671" name="Edward SCICLUNA" is_mep="True" mode="spoken" nationality="Malta" birth_date="12-10-1946" birth_place="Naxxar" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">relatore per parere della commissione per i problemi economici e monetari. – Signor Presidente, concordiamo tutti sulla necessità di predisporre un meccanismo finanziario permanente per i paesi dell'area euro, teso a mobilizzare il credito, a condizioni rigorose, a beneficio di quei paesi che stanno attraversando notevoli difficoltà finanziarie, allo scopo di salvaguardare la stabilità dell'euro. Il punto è che, sebbene tutti siano a favore di questa iniziativa, la proposta del Consiglio non la contempla: essa illustra le motivazioni e i possibili finanziatori di tale meccanismo, ma non specifica chi ne beneficerà. Il Parlamento colma le lacune lasciate dal Consiglio: stabilisce infatti chiaramente chi sono i beneficiari e specifica che tale meccanismo deve valere per tutti gli Stati membri e non soltanto per i paesi della zona euro. Che cosa accadrebbe se un paese piccolo si trovasse coinvolto in una crisi, pur senza che le sue dimensioni possano influire negativamente sulla stabilità dell'euro? Nella formulazione attuale, la bozza di proposta del Consiglio non prevede alcuna garanzia giuridica che, in un caso simile, questo paese avrebbe accesso al meccanismo di stabilità. Gli Stati membri più piccoli si troveranno a contribuire a un fondo senza però potervi accedere in caso di crisi finanziaria: una situazione inaccettabile, che vanificherebbe il principio di solidarietà incarnato dall'Unione europea. Sarebbe come pagare il premio ad un'assicurazione che non rimborserà mai. Sostengo dunque la relazione, poiché afferma chiaramente che nessuno Stato membro dell'area euro che contribuisca a questo fondo può essere escluso per motivi legati alle sue dimensioni. Vi è inoltre la questione dei tassi d'interesse, che non dovrebbero essere proibitivi come in Irlanda e in Grecia. Il Consiglio dovrebbe pertanto esaminare la questione alla luce del paragrafo 14 e prendere in considerazione i programmi della Commissione, come lo strumento di sostegno alla bilancia dei pagamenti e lo strumento di sostegno macrofinanziario. Mi preoccupa che su una questione tanto importante venga adottata unicamente un'impostazione intergovernativa. Occorre coinvolgere la Commissione, affinché elabori norme che regolino, applichino e verifichino tale meccanismo. Sono molto soddisfatto del lavoro svolto dal Parlamento su questa proposta e ritengo importante che il Consiglio l'accetti così com'è stata concordata dalle due commissioni parlamentari.</p>
    </intervention>
    <intervention id="3-083-000" speaker_id="96903" name="Paulo RANGEL" is_mep="True" mode="spoken" nationality="Portugal" birth_date="18-02-1968" m_state="PT">
      <p sl="pt">a nome del gruppo PPE. – Signor Presidente, il primo punto da sottolineare fa seguito alle dichiarazioni dell'onorevole Brok riguardo al coinvolgimento delle istituzioni comunitarie e a ciò che il Parlamento, con questa relazione, chiede al Consiglio, ossia di coinvolgere le istituzioni dell'UE e applicare il metodo comunitario per risolvere la questione del meccanismo di stabilità permanente del fondo per la stabilità. La relazione è apertamente a favore di questo coinvolgimento, rispettando al contempo il ruolo della Commissione. È un punto fondamentale per il Parlamento, e sono convinto che lo sia anche per il meccanismo stesso.</p>
      <p sl="pt">Il secondo punto, per noi molto importante, è che il fondo di stabilità costituisce soltanto uno tra vari fattori. La governance economica e, potenzialmente, le questioni comunitarie sono ulteriori elementi che contribuiscono a risolvere la crisi economica e finanziaria che attualmente colpisce alcuni degli Stati membri dell'area dell'euro. Il Consiglio dovrebbe pertanto comprendere che il fondo, di per sé, non basta a risolvere tutto e va integrato con meccanismi di governance economica e con la strategia Europa 2020.</p>
      <p sl="pt">Detto questo, della relazione vorrei sottolineare tre paragrafi particolarmente rilevanti: il paragrafo 6, che coinvolge tutti gli Stati membri, a prescindere dalle dimensioni; il paragrafo 12, secondo il quale nessuno Stato membro può essere escluso dall'accesso al meccanismo di stabilità a causa delle sue dimensioni; il paragrafo 14, a mio avviso il più importante, in cui si stabilisce che dovrebbero essere offerte condizioni favorevoli per i tassi d'interesse praticati, affinché non si ripeta ciò che sta avvenendo in Grecia e in Irlanda, i cui problemi non sono stati risolti né dagli aiuti UE né dal Fondo monetario internazionale. Per risolvere la crisi finanziaria negli Stati membri più vulnerabili è essenziale assicurare condizioni favorevoli e una modalità "back to back" senza margini né oneri finanziari.</p>
    </intervention>
    <intervention id="3-084-000" speaker_id="96768" name="Enrique GUERRERO SALOM" is_mep="True" mode="spoken" nationality="Spain" birth_date="28-08-1948" birth_place="Carcaixent" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">a nome del gruppo S&amp;D. – Signor Presidente, desidero sottolineare l'importanza del parere che il Parlamento si accinge ad emettere. Questa è la prima riforma del trattato di Lisbona da quando è stato approvato ed è entrato in vigore: è un passo verso una governance economica dell'Unione, e probabilmente rappresenta un primo esempio di come alcuni elementi di questo governo economico potranno essere ripresi da eventuali riforme future.</p>
      <p sl="es">A mio avviso, il Parlamento deve compiere un passo necessario, ossia istituire questo meccanismo di stabilità finanziaria, contribuire a metterlo in atto assicurando, al contempo, che tutto si svolga nel migliore dei modi.</p>
      <p sl="es">Occorre un meccanismo stabile, efficace nel prevenire e scoraggiare le speculazioni e capace di rispondere nelle modalità e con la tempestività necessarie. Dovrebbe essere sicuro, disporre del fondamento giuridico che invece manca al meccanismo attuale, nonché della portata economica sufficiente.</p>
      <p sl="es">Sono dunque a favore della procedura semplificata, sebbene sia preferibile che rimanga una modalità eccezionale, che le riforme assumano forma diversa, che l'impostazione intergovernativa includa elementi propri dell'UE, con un ruolo centrale per la Commissione; è infine opportuno che il Parlamento abbia modo di pronunciarsi in merito alla responsabilità.</p>
      <p sl="es">In seguito all'approvazione della nostra relazione da parte della commissione per gli affari costituzionali, auspichiamo che il Consiglio si mostri sensibile alla nostra richiesta, poiché crediamo possa rafforzare questo meccanismo di stabilità permanente e dunque contribuire alla governance economica dell'Unione.</p>
    </intervention>
    <intervention id="3-085-000" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, il Primo Ministro ci invita a intraprendere ogni provvedimento necessario per stabilizzare l'euro, ma di fatto questo passo rappresenta soltanto il minimo indispensabile.</p>
      <p sl="en">Il gruppo dei Liberali lo considera, infatti, il primo di una serie di provvedimenti che alla fine porteranno alla creazione di un sistema di governance economica coerente e affidabile. L'elemento chiave consiste ovviamente nel progettare il meccanismo in maniera tale da poterlo integrare pienamente, in futuro, nel sistema dell'Unione europea. È importante che la Commissione faccia parte dell'organo decisionale di questo meccanismo e, soprattutto, che le regole per il suo funzionamento, compresi i termini della rigorosa condizionalità, siano definiti da un regolamento proposto dalla Commissione e codeciso dal Parlamento e dal Consiglio.</p>
      <p sl="en">Si tratta della prima concreta modifica al trattato di Maastricht sull'unione economica e monetaria, pertanto è fondamentale che vada a buon fine. Confido che gli onorevoli Brok e Gualtieri porteranno avanti i negoziati a nome del Parlamento prima del 24 marzo.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento.)"/>
    </intervention>
    <intervention id="3-086-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signor Presidente, vorrei chiedere all'oratore qual è il mandato dell'UE e della Commissione rispetto alla governance economica. Non concorda che, in assenza di tale mandato, il partito che egli rappresenta non può dirsi né liberale né democratico?</p>
    </intervention>
    <intervention id="3-087-000" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, vorrei ricordare al Conte Dartmouth che il mandato per l'istituzione di un'unione economica e monetaria era stato chiaramente definito dal trattato di Maastricht, negoziato da un governo britannico conservatore e successivamente confermato a più riprese dal parlamento di Westminster. Gli eurodeputati britannici commettono un grave errore se pensano di poter parlare con tanta leggerezza del futuro della moneta unica.</p>
    </intervention>
    <intervention id="3-088-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, onorevoli colleghi, ritengo in tutta serietà che l'Europa si trovi oggi davanti a un bivio, dove due gravi situazioni di crisi richiedono contemporaneamente il nostro intervento.</p>
      <p sl="de">La prima è la crisi economica e finanziaria e, con essa, anche la crisi dell'euro che, a mio modo di vedere, altro non sono che la conseguenza di un modello di sviluppo sbilanciato e insostenibile, basato sul debito e la deregolamentazione, che negli Stati membri e in tutta Europa ha spazzato via la sostenibilità e la coesione sociale, nonché il potenziale dei bilanci pubblici che sta alla base di tutto ciò.</p>
      <p sl="de">L'altra grande emergenza, di cui sembriamo non renderci pienamente conto, a mio avviso è una crisi della democrazia e della legittimità, legata al fatto che sempre più spesso si possono prendere decisioni non all'interno dello Stato ma al di là dei confini nazionali, e dal momento che ciò comporta non un incremento, bensì una riduzione della democrazia, in questo modo perdiamo il consenso e l'accettazione dei cittadini. Dovremmo pertanto riflettere molto attentamente sulle nostre azioni.</p>
      <p sl="de">Siamo convinti della necessità di un meccanismo di stabilità, ma crediamo che quello proposto non vada sufficientemente a fondo e si limiti a curare i sintomi anziché le cause. L'intervento unilaterale influisce sulla spesa pubblica, le retribuzioni, le pensioni e lo stato sociale, ma non si interviene sugli ingenti profitti della speculazione passata e presente e sulla divisione sempre più iniqua della ricchezza e del reddito in Europa. A meno che non chiediamo di mettere mano al portafogli a coloro che si sono arricchiti in questo modo, la nostra azione non va abbastanza in profondità.</p>
      <p sl="de">Stiamo istituendo un meccanismo al di fuori dell'assetto comunitario, eppure l'Europa rappresenta proprio un modello di come questa spontanea collaborazione tra Stati possa basarsi sulla coesione sociale e su maggiore democrazia. Il trattato di Lisbona prometteva che le future revisioni sarebbero passate attraverso una convenzione, in modo da sottoporle a un intenso dibattito democratico. Oggi, in occasione della prima revisione del trattato, stiamo facendo esattamente l'opposto. Vogliamo senz'altro un meccanismo di stabilità, ma non certo a scapito della democrazia europea, della partecipazione dei cittadini, del metodo comunitario. Non lo vogliamo sotto forma di una ritirata verso un'Europa intergovernativa, bensì come un ulteriore passo verso un'Europa comune, con sempre più partecipazione e democrazia.</p>
      <p sl="de">A tal fine abbiamo presentato una serie di emendamenti relativi sia ai contenuti che alla metodologia. Siamo in stretto contatto con i relatori e abbiamo deciso di non dare un voto definitivo, oggi. Mi auguro che i progressi compiuti negli ultimi giorni ci portino, alla fine, a dare il consenso; tuttavia sarà possibile soltanto se questo patto ci porta avanti, non se significa tornare sui nostri passi nella costruzione di un'Europa comune, democratica e sociale.</p>
    </intervention>
    <intervention id="3-089-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, il mio gruppo accoglie con favore la modifica del trattato proposta dagli Stati membri: vogliamo che l'euro sopravviva e auguriamo prosperità ai paesi che lo hanno adottato come propria valuta. Il Regno Unito è lieto di non far parte dell'area euro, ma auguriamo il meglio a tutti voi.</p>
      <p sl="en">Pur sostenendo la modifica al trattato, non siamo a favore della relazione, che non rappresenta altro se non una lista di modifiche superflue arrangiata all'ultimo minuto. È un vero peccato che il Parlamento si comporti in questo modo.</p>
      <p sl="en">Tanta ostentazione ci lascia ancor più increduli dal momento che voteremo questo parere appena qualche ora prima dell'approvazione formale della modifica al trattato da parte del Consiglio europeo. Qualcuno s'illude davvero che il Consiglio ci presti ascolto? Se il Parlamento vuol essere preso sul serio, dobbiamo smettere di darci tante arie e agire invece nell'interesse dei cittadini dei nostri Stati membri.</p>
    </intervention>
    <intervention id="3-090-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, sono colpito dal fatto che la maggioranza dei gruppi di quest'Aula provi disagio rispetto all'approvazione della procedura rapida per la modifica dell'articolo 136 del trattato sul funzionamento dell'Unione europea. Questa relazione conferma chiaramente che, come europarlamentari, ci aspettiamo che eventuali futuri meccanismi di gestione delle crisi non creino strutture parallele al di fuori dell'Unione, e che il controllo democratico del Parlamento venga mantenuto in ogni fase. Trovo però alquanto difficile credere in questa possibilità.</p>
      <p sl="de">Ieri il Presidente Barroso ha dichiarato di sostenere sia l'obiettivo della coesione sociale all'interno dell'Unione, sia il metodo comunitario, e tutti gli oratori hanno concordato con lui. Finora, però, tutto ciò non si è tradotto in una proposta di risoluzione e questo mi colpisce, perché manca qualcosa, mentre ciò che c'era, o forse no, era il patto Merkel-Sarkozy, che suscita in me sfiducia e una certa dose di scetticismo.</p>
      <p sl="de">Per il mio gruppo è chiaro che non possiamo approvare una politica che miri a consolidare il bilancio imponendo ulteriori tagli alla sfera sociale. Il Parlamento europeo deve innanzi tutto poter votare sulle specifiche proposte relative alla futura politica economica e monetaria dell'Unione e i relativi meccanismi, dal momento che, in ultima analisi, è di questo che si tratta. A sua volta, questa decisione è talmente importante che non può essere presa sulla base di un' "Europa per legge", ma soltanto applicando il metodo della convenzione previsto dal trattato.</p>
      <p sl="de">Il mio gruppo non può dunque esprimere voto favorevole a questa relazione, seppure sia, sotto numerosi aspetti, positiva. Nonostante si continui a ripetere il contrario, una simile decisione ovviamente creerebbe un precedente.</p>
    </intervention>
    <intervention id="3-091-000" speaker_id="28513" name="Godfrey BLOOM" is_mep="True" mode="spoken" nationality="United Kingdom" birth_date="22-11-1949" birth_place="London" p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, sono qui da sei anni e mezzo e, santo cielo, ne ho sentite di sciocchezze, ma mai quante ne ho sentite oggi.</p>
      <p sl="en">Diversi anni fa tenevo un corso all'università di Cambridge su questo argomento e vi raccomanderei di dare un'occhiata alle mie vecchie dispense. Nessuno di voi, a quanto pare, sembra conoscere il concetto di valuta internazionale. L'intervento dell'onorevole Brok - che, da quando è entrato, non si è mai staccato dal telefono se non per ascoltare se stesso – è stato alquanto interessante. Ha aperto questa discussione dichiarando che l'euro è stato un enorme successo. Viene da chiedersi su quale pianeta viva, dal momento che l'euro, perdio, è una catastrofe totale.</p>
      <p sl="en">Se crede che sia un tale successo, gli consiglio di parlare con i milioni di disoccupati, soprattutto giovani, nella Penisola iberica, nell'Italia meridionale e nel resto d'Europa, che scontano le conseguenze di questa vergognosa, falsa e ingannevole valuta che è stata imposta ai cittadini europei contro la loro volontà.</p>
      <p sl="en">Non c'è nessun mandato, onorevole Duff. Non c'è nessun mandato, con il suo cartellino blu appeso lassù, lasci che glielo dica. Non c'è nessun mandato per questo. I cittadini britannici né nessun altro ha potuto votare su questo carrozzone di Unione europea. C'è soltanto un modo in cui questa ridicola valuta condivisa da tante economie differenti, su uno sfondo di ideali falliti, può sopravvivere – e se capisse qualcosa di politiche monetarie internazionali lo comprenderebbe – ossia con una politica fiscale e finanziaria centrale e statalizzata. Se crede di avere un mandato per questo, è un cialtrone e si dovrebbe vergognare.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento.)"/>
    </intervention>
    <intervention id="3-092-000" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, vorrei sapere dall'onorevole Bloom com'è stata accolta la sua invettiva a Cambridge. Non riesco a immaginare come un corso di economia possa tollerare sciocchezze inutili e incontrollate come queste. Un'altra domanda: non ritiene che ci sia disoccupazione nel Regno Unito? Non è forse al corrente del debito del suo paese? Non gli importa che in Gran Bretagna l'inflazione sia più alta che nella zona euro e che la sterlina sia una valuta fragile?</p>
    </intervention>
    <intervention id="3-093-000" speaker_id="28513" name="Godfrey BLOOM" is_mep="True" mode="spoken" nationality="United Kingdom" birth_date="22-11-1949" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, devo dire all'onorevole Duff che all'epoca, parliamo della metà degli anni Novanta, parte del corso accolse le mie posizioni con un certo scetticismo. Ancora oggi, quando ci ritroviamo, la maggior parte dei miei studenti viene da me e mi dice: "Santo cielo, Godders, avevi ragione".</p>
      <p sl="en">Ho ragione eccome, perdio! Avevo ragione da vendere, non è così?</p>
      <a text="(Applausi)"/>
    </intervention>
    <intervention id="3-094-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, noi inglesi abbiamo la tentazione di considerare il meccanismo di stabilità come qualcosa che non ci riguarda, semplicemente perché non facciamo parte della zona euro. Sarebbe un grave errore.</p>
      <p sl="en">Senza dubbio, sono numerosi i politici britannici che, qui e nel nostro paese, vorrebbero che la Gran Bretagna adottasse l'euro. Tutti i partiti avevano chiesto un referendum sull'adesione alla moneta unica, ma sappiamo tutti quanto valgano le promesse referendarie in Gran Bretagna. Sia il partito laburista che quello conservatore avevano promesso il voto sul trattato di Lisbona. Il primo ha svicolato accampando la scusa che il trattato che istituisce una Costituzione per l'Europa e il trattato di Lisbona erano due cose distinte, mentre il secondo ha aggirato l'ostacolo con la scusa che il trattato di Lisbona era già stato ratificato, e dunque sarebbe stato impossibile indire un referendum. L'attuale governo ha inoltre deciso di non sottoporre questa modifica del trattato al voto referendario.</p>
      <p sl="en">La proposta di modifica al trattato prevede una costosa partecipazione al meccanismo di stabilità per i paesi che non fanno parte dell'area dell'euro. L'intero meccanismo di stabilità ovviamente costituisce un'ammissione dell'errore di fondo dell'esperimento-euro. Il valore di una valuta dovrebbe rispecchiare il valore relativo delle importazioni ed esportazioni di un paese, ossia lo stato della sua economia. La moneta unica non può rispecchiare accuratamente lo stato di 17, o addirittura 27, economie diverse. La nostra priorità dev'essere evitare in tutti i modi che questo disastroso esperimento venga mai esteso al Regno Unito.</p>
    </intervention>
    <intervention id="3-095-000" speaker_id="988" name="Carlo CASINI" is_mep="True" mode="spoken" nationality="Italy" birth_date="04-03-1935" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la particolarità della proposta del Consiglio è che, una volta adottata, essa dà il via libera alla creazione di un meccanismo permanente di stabilità attraverso uno strumento di diritto internazionale e quindi senza un diretto legame con il sistema istituzionale dell'Unione.</p>
      <p sl="it">Questo fatto ha molto preoccupato la commissione che presiedo, che ha il compito di vegliare sulla coerenza del quadro istituzionale dell'Unione. La proposta di modifica semplificata ha perciò suscitato un dibattito vivo, nel quale si sono confrontati gli argomenti basati sui saldi principi del processo di integrazione europea con gli argomenti del pragmatismo e del realismo politico.</p>
      <p sl="it">In sintesi, la commissione per gli affari costituzionali considera che il Parlamento europeo, per deliberare sulla proposta di modifica del trattato, deve valutare il contesto di governance economica nella quale la proposta si inserisce. Dobbiamo saper meglio come il futuro meccanismo si coniuga con le strutture istituzionali esistenti. Sarebbe sbagliato creare doppie strutture che alla lunga comporterebbero il rischio di una frattura dell'Unione.</p>
      <p sl="it">Le proposte e i suggerimenti della relazione Brok e Gualtieri hanno l'obiettivo di costruire opportuni ponti tra il sistema istituzionale dell'Unione e il nuovo meccanismo. Sottolineo peraltro che occorre che questi punti siano considerati come essenziali dal Consiglio per un'armoniosa cooperazione fra le istituzioni europee.</p>
      <p sl="it">Invito quindi con molta forza il Consiglio europeo a prendere atto della necessità e della considerazione che ci deve dare, prima della nostra votazione del 24 marzo. Attendiamo un utile segnale e ringrazio sentitamente i relatori Brok e Gualtieri per il grandissimo lavoro che hanno svolto.</p>
    </intervention>
    <intervention id="3-096-000" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, non dubito affatto che all'Europa serva un meccanismo di stabilità permanente. Ho combattuto molte battaglie politiche e referendum a favore dei procedimenti decisionali comunitari legittimati dalla democrazia e nutro pertanto profonde riserve sul meccanismo del trattato proposto dai capi di Stato per istituire e gestire il meccanismo europeo di stabilità.</p>
      <p sl="en">Invito i capi di Stato a riflettere molto attentamente sulle conseguenze per l'Europa nel caso in cui rifiutassero l'ampio consenso di questo Parlamento direttamente eletto. Occorre una decisione tempestiva, certo, ma per una questione così importante non che nessuno ammette è che una formulazione diversa o il passaggio alla procedura ordinaria potrebbe spingere l'Irlanda a indire un referendum. Da democratico, devo dire che non vedo in questo alcun problema: rispetto i cittadini, non li temo. Credo che l'Irlanda sia una democrazia matura capace di riconoscere che il nostro principale interesse coincide con quello dell'Europa.</p>
    </intervention>
    <intervention id="3-097-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, la reazione agli aspetti legati alla sovranità in questa crisi economica è stata lenta. Inizialmente i mercati hanno penalizzato le risposte inadeguate, recentemente c'è stata una tregua e ora i tassi d'interesse per alcune obbligazioni stanno nuovamente risalendo a livelli insostenibili.</p>
      <p sl="en">Gli accordi che sono stati presi per gli interventi di salvataggio hanno avuto bisogno di modifiche e, anche con la migliore volontà, dubito che il prossimo tentativo sarà corretto al cento per cento e tantomeno in grado di durare in futuro.</p>
      <p sl="en">Occorre pertanto un meccanismo di finanziamento permanente che sia flessibile, non ultimo per consentire un intervento tempestivo se questo dovesse essere il rimedio più efficace. Non è un'idea tanto campata in aria: l'FMI lo fa, ma ovviamente ci devono essere limiti, priorità e controllo.</p>
      <p sl="en">Occorre dunque una modifica al trattato che favorisca lo sviluppo e che non porti ad essere legati a ciò che s'intende con la definizione "indispensabile all'area dell'euro nel suo complesso", che come minimo risente di una discriminazione in base alle dimensioni.</p>
      <p sl="en">Persino i paesi forti della zona euro hanno bisogno del meccanismo di stabilità, per i legami reciproci che caratterizzano il sistema bancario e il debito sovrano. Non a caso, la BCE chiede un fondo sufficientemente ampio da poter gestire la ricapitalizzazione delle banche della zona euro.</p>
      <p sl="en">Per quanto riguarda i tassi d'interesse, occorre trovare un equilibrio tra sostenibilità e rischio morale, ma la conclusione non può essere che gli Stati membri realizzino un profitto ben superiore ai costi.</p>
    </intervention>
    <intervention id="3-098-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Signor Presidente, la modifica del trattato è una questione delicata per il mio paese dove, nonostante le promesse, il trattato di Lisbona è stato approvato senza referendum. Comprendo, tuttavia, che la crisi nell'area dell'euro richiede la creazione di un meccanismo di stabilità permanente, e seppure il Regno Unito non faccia parte della zona euro, auspichiamo il meglio per le vostre economie. Per questi motivi, il governo del mio paese ha dichiarato che non bloccherà la modifica al trattato necessaria per poter istituire tale meccanismo. Questa risoluzione tuttavia si spinge oltre, e l'esperienza ci insegna che utilizzare un linguaggio vago porta all'insicurezza.</p>
      <p sl="en">Nei considerando compare il concetto degli eurobond, seppure in maniera vaga e senza fornire dettagli. I membri del mio gruppo sono preoccupati: si intende, in questo modo, rinunciare al diritto sovrano di gestire il Tesoro nazionale? E che dire delle questioni legate al rischio morale?</p>
      <p sl="en">In sostanza, non voteremo contro la formulazione del trattato concordata dagli Stati membri, che mira specificamente a consentire l'istituzione di questo meccanismo, ma non possiamo avallare questa risoluzione fintantoché contiene concetti vaghi e abbozzati.</p>
    </intervention>
    <intervention id="3-099-000" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">Signor Presidente, il trattato di Lisbona è entrato in vigore da poco più di un anno e già ci apprestiamo a modificarlo per la seconda volta. Trovo molto interessante che il trattato evidentemente sia così incompleto da richiedere costanti adeguamenti. Perché lo stiamo modificando e come intendiamo procedere? Non applicando la modalità consueta, bensì con la procedura rapida. Per quale motivo? Forse perché la modifica al trattato non è rilevante? No, anzi. Cionondimeno, si vuole procedere tanto rapidamente da non avere concretamente l'opportunità di coinvolgere i cittadini in un dibattito approfondito.</p>
      <p sl="da">Al momento di vendere il trattato di Lisbona ai cittadini, si assicurava che avrebbe dato più peso al Parlamento europeo. Ciononostante, la modifica proposta prevede la possibilità di prendere decisioni importanti a livello UE senza che il Parlamento europeo abbia voce in capitolo. Quale sarà, dunque, il risultato della modifica al trattato? A questo proposito, concordiamo pienamente con la Confederazione europea dei sindacati (CES): in tutta Europa questa modifica aprirà la strada ad attacchi guidati dall'alto contro i contratti collettivi e quindi a un peggioramento delle condizioni per i lavoratori. Qualcuno crede davvero che sia questo il modo di conquistare il sostegno dei cittadini per un progetto europeo congiunto? Grazie per avermi dato la parola.</p>
    </intervention>
    <intervention id="3-100-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Signor Presidente, la mia prima reazione nel leggere la relazione e questa modifica al trattato è che si tratta di un insulto bello e buono, un insulto agli elettori che ora, per la seconda volta, vengono completamente ignorati in merito al trattato, senza che siano mai stati interpellati per sapere se lo volevano o meno. È un insulto ai contribuenti, specie quelli dell'Europa settentrionale, che devono pagare per le spese eccessive di numerosi paesi dell'Europa del Sud. È altresì un insulto alle economie dell'Europa meridionale, che possono avere l'impressione che in questi paesi manchino i fondi necessari. Non è questo il caso: il problema di questi paesi sono le lacune strutturali. Dovrebbero avviare una serie di riforme strutturali, se vogliono rientrare nel modello che l'euro richiede e a cui aspira. Soltanto se renderanno la loro politica finanziaria più simile a quella della Germania, questi paesi riusciranno a far ripartire le loro economie. Tanto vale dire le cose come stanno: continuare a erogare a questi paesi fondi e prestiti a condizioni sempre più vantaggiose non farà che prolungarne l'agonia. Grazie, signor Presidente.</p>
    </intervention>
    <intervention id="3-101-000" speaker_id="97170" name="Francisco SOSA WAGNER" is_mep="True" mode="spoken" nationality="Spain" birth_date="10-06-1946" birth_place="Alhucemas" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, concordo con le opinioni dei deputati che sono intervenuti stamane, insistendo sul rispetto per il Parlamento e la Commissione.</p>
      <p sl="es">Ecco perché il mio modesto voto a favore dipenderà dalla disponibilità del Consiglio europeo ad accettare il ruolo di queste istituzioni. Il nuovo meccanismo oggetto della discussione dev'essere una componente significativa della governance economica, trainata da un'Unione europea capace di assicurare coerenza tra la politica economica comune – che fissi obiettivi chiari, precisi e definiti – e lo strumento di stabilità. In altri termini, a tutti i costi dobbiamo assicurare che lo sforzo in cui siamo coinvolti non imbocchi il vicolo cieco dell'approccio intergovernativo né finisca per essere controllato da una manciata di paesi, ostacolando così la riforma.</p>
      <p sl="es">Onorevoli colleghi, l'Europa si costruisce un mattone alla volta e questo mattone renderà più forte ed equilibrato l'intero edificio.</p>
    </intervention>
    <intervention id="3-102-000" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, in questa discussione non dobbiamo dimenticare che si tratta di una revisione semplificata del trattato ai sensi dell'articolo 136 e che per noi, che costituiamo questo Parlamento – a prescindere dal meccanismo adottato – è prevista una partecipazione molto più intensa. Questo è il punto di partenza e sono state presentate varie proposte in questo senso. Concordo pienamente con l'onorevole Brok quando sostiene che dev'essere prevista la partecipazione della Commissione e del Parlamento. È per questo che si sta svolgendo questa discussione e non prenderemo una decisione fino al 24 marzo, in modo da permettere al Consiglio realizzare concretamente questa partecipazione.</p>
      <p sl="de">Il pieno coinvolgimento della Commissione solleva interrogativi, dal momento che in passato non sempre ha assolto il proprio compito di custode dei trattati, omettendo di avviare procedimenti giudiziari. Anche gli Stati membri, da parte loro, sono venuti meno ai loro obblighi. È dunque assolutamente necessario, in questa revisione semplificata del trattato, muoversi verso il completamento dell'unione economica e monetaria.</p>
      <p sl="de">Per realizzare tale obiettivo propongo di affidare alla Commissione la preparazione di tutti i documenti, comprese proposte e bozze, a nome del Consiglio, che sarà quindi obbligato – come avviene nel dialogo monetario con l'indipendente Banca centrale europea – a renderne conto e a discuterne con questo Parlamento. Questa sarebbe un'impostazione sensata.</p>
    </intervention>
    <intervention id="3-103-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signor Presidente, dal punto di vista giuridico, la modifica al trattato è fondamentale ai fini dell'introduzione di un eurobond fisso e dell'istituzione di un meccanismo di stabilità nell'area dell'euro.</p>
      <p sl="sk">Se costituito in maniera adeguata, un meccanismo di assistenza reciproca rafforzerebbe la coesione all'interno dell'UE e porterebbe maggiore integrazione e solidarietà tra gli Stati membri. Non dovremmo, tuttavia, limitarci a questo: affinché il meccanismo abbia un senso, occorre migliorare il coordinamento nell'ambito economico, come pure sulle politiche sociali.</p>
      <p sl="sk">D'altro canto, non vedo con favore la volontà di creare un meccanismo di stabilità al di fuori dell'assetto istituzionale dell'UE: un meccanismo di natura intergovernativa, se non addirittura assimilabile al diritto privato, rischia infatti di riportare indietro di diversi anni il progetto di integrazione europea.</p>
      <p sl="sk">Invito pertanto non solo la Commissione, ma soprattutto i rappresentanti degli Stati membri ad abbandonare queste posizioni. Se vogliamo trarre almeno qualcosa di positivo da questa crisi, dobbiamo considerarla un'opportunità per incrementare la mobilità, anziché per separarci. L'istituzione e la gestione di un meccanismo di stabilità permanente dovrebbe avvenire nel pieno rispetto del quadro del diritto UE e secondo procedure istituzionali tese a incoraggiare la cooperazione.</p>
      <p sl="sk">Concludo con l'auspicio che soltanto i segnali positivi lanciati da questa proposta vadano a buon fine.</p>
    </intervention>
    <intervention id="3-104-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, il fatto che ci apprestiamo a modificare il trattato di Lisbona, approvato non molto tempo fa, dovrebbe farci riflettere sul fatto che il trattato, tanto declamato come una sorta di panacea per tutti i problemi dell'Europa, di fatto è stato ampiamente sopravvalutato.</p>
      <p sl="pl">La crisi oggi pone un serio problema all'Unione e richiede ovviamente provvedimenti decisi. Resta soltanto da capire se le proposte avanzate dalla Commissione e dal Consiglio rappresentino effettivamente una soluzione valida. La questione non riguarda infatti soltanto l'area dell'euro, ma coinvolge anche paesi che non ne fanno parte, come la Polonia, e che per di più si vedranno imporre decisioni prese senza il loro consenso. Non è un segnale positivo per i cittadini, a cui era stato promesso che il trattato di Lisbona avrebbe finalmente risolto tutti i problemi.</p>
    </intervention>
    <intervention id="3-105-000" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signor Presidente, vorrei commentare tre punti. Primo, i deficit non sono causati dalle valute, ma dai governi e dalla spesa eccessiva. Probabilmente non sarà d'accordo l'onorevole Bloom, che è intervenuto prima, perché se avesse ragione e la colpa fosse delle valute, questa sarebbe una pessima notizia per la sterlina e il dollaro, valute dei paesi che oggi registrano il maggior debito a livello mondiale. La responsabilità è dei governi.</p>
      <p sl="en">È importante, dunque, assicurare e progettare il meccanismo di stabilità in maniera tale da aiutare gli Stati membri a uscire dalle difficoltà ma, al tempo stesso, anche a non incorrere in questo genere di problemi. Il finanziamento del meccanismo di stabilità dovrebbe essere strutturato in maniera tale per cui i paesi che ci espongono ai rischi maggiori, in ragione dei maggiori deficit che scontano, dovrebbero essere tenuti a contribuire in misura maggiore. In tal modo si verrebbe ad applicare un principio analogo a quello "chi inquina paga" e il meccanismo di stabilità potrebbe contare anche su un'azione preventiva che contribuirebbe alla stabilità complessiva dell'euro.</p>
      <p sl="en">Dobbiamo dunque discutere non soltanto della struttura formale del meccanismo di stabilità, ma anche delle modalità di finanziamento, al fine di garantire la stabilità sia sul lungo che sul breve periodo.</p>
    </intervention>
    <intervention id="3-106-000" speaker_id="96930" name="Vital MOREIRA" is_mep="True" mode="spoken" nationality="Portugal" birth_date="08-11-1944" birth_place="Anadia" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">La mia posizione può essere sintetizzata in tre punti. Primo, l'idea di un meccanismo di stabilità permanente per l'euro contribuisce in maniera determinante a rafforzare la moneta unica, incentiva l'integrazione monetaria all'interno dell'UE e rende più stabili i mercati del debito pubblico. Dovremmo pertanto appoggiarla senza riserve.</p>
      <p sl="pt">Secondo, è possibile creare un meccanismo di stabilità permanente all'insegna della sicurezza e della certezza giuridica soltanto se previsto esplicitamente dai trattati. Dovremmo pertanto sostenere l'attenta modifica al trattato sul funzionamento dell'Unione europea.</p>
      <p sl="pt">Terzo, sarebbe ovviamente preferibile che il suddetto meccanismo fosse creato e gestito dalle stesse istituzioni europee, anziché come un'iniziativa di tipo intergovernativo per l'area dell'euro. Cionondimeno, sappiamo tutti che ciò è impossibile, per le obiezioni sollevate da taluni Stati membri, e basta una sola di queste obiezioni a impedire l'approvazione della modifica al trattato. Dovremmo pertanto sostenere la proposta del Consiglio relativa alle modifiche al trattato nella sua attuale formulazione.</p>
    </intervention>
    <intervention id="3-107-000" speaker_id="96773" name="Rafał TRZASKOWSKI" is_mep="True" mode="spoken" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="en">Signor Presidente, innanzi tutto ringrazio i relatori per l'ottimo lavoro svolto. È incoraggiante constatare che, come Commissione europea, siamo in grado di parlare con una sola voce. Vorrei ringraziarli soprattutto per aver difeso le prerogative di quest'Aula. Ai colleghi del gruppo dei Conservatori e Riformisti europei vorrei dire che non si tratta di ostentazione, quanto di affermare legittimamente il nostro ruolo in questo processo.</p>
      <p sl="en">Nei momenti di difficoltà occorrono soluzioni efficaci, stabilità e prevedibilità, tutti elementi che riusciamo a sfruttare al meglio quando ci appoggiamo alle istituzioni comunitarie.</p>
      <p sl="en">Alla lunga, le soluzioni intergovernative non ci porteranno da nessuna parte. Se davvero intendiamo contrastare la crisi economica e recuperare competitività, dobbiamo essere uniti, a prescindere se uno Stato membro faccia parte della zona euro o meno.</p>
      <p sl="en">Mi rallegro dunque che nella nostra posizione – su cui si è votato ieri in commissione per gli affari costituzionali – sia stato deciso di aprire il meccanismo a tutti i paesi che desiderano parteciparvi, accantonando così gli infondati timori di un'Europa a due velocità.</p>
    </intervention>
    <intervention id="3-108-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, signor Commissario, onorevoli colleghi e colleghe, il trattato di Lisbona, i cui lavori preparatori sono durati tanto a lungo, si prefiggeva due chiari obiettivi: rafforzare il metodo comunitario, riservando un ruolo centrale alla Commissione, e intensificare la partecipazione del Parlamento europeo, allo scopo di consolidare la democrazia.</p>
      <p sl="de">A poco più di un anno dalla sua entrata in vigore, lo spirito del trattato di Lisbona già viene calpestato: la modifica proposta dal Consiglio europeo è infatti palesemente contraria ai messaggi contenuti nel trattato. Anziché rafforzare il metodo comunitario, si va verso la rinazionalizzazione e l’approccio intergovernativo per un aspetto tanto importante della futura politica comunitaria, nonché verso la completa esclusione delle istituzioni comunitarie. È una svolta inaccettabile, a cui il Parlamento deve opporsi. Sono sorpreso che la Commissione, in quanto custode dei trattati, non si sia pronunciata con maggiore chiarezza e che sia invece il Parlamento, in un certo senso, a farle da rappresentante. Dobbiamo spingere la Commissione ad attivarsi, come già avrebbe dovuto fare.</p>
      <p sl="de">Si sta costituendo un rischioso precedente. La crisi economica sta dimostrando che l’unione monetaria, da sola, non può esistere. L'arrivo dei profughi dal Nord Africa e la situazione incerta dei paesi a noi vicini ci spingono a cercare altre politiche UE e a respingere la rinazionalizzazione. Mi auguro che i relatori possano apportare ulteriori miglioramenti, altrimenti non mi sarà possibile votare la modifica del trattato.</p>
    </intervention>
    <intervention id="3-109-000" speaker_id="96876" name="Frank ENGEL" is_mep="True" mode="spoken" nationality="Luxembourg" birth_date="10-05-1975" birth_place="Luxembourg" p_group="Group of the European People's Party (Christian Democrats)" m_state="LU">
      <p sl="fr">Signor Presidente, il meccanismo di stabilità proposto è stato progettato sulla base di precedenti situazioni di emergenza, ed è pertanto un sistema di salvataggio. Alla lunga, tuttavia, gli Stati non possono essere salvati, né dovrebbero esserlo. Dovremmo piuttosto puntare a perfezionare l’unità economica dell’Europa e creare un’area di bilancio capace di sostenere gli Stati membri e la moneta unica.</p>
      <p sl="fr">A tale scopo, occorre guardare oltre le emergenze attuali. Le istituzioni europee devono prendere in mano la situazione e porre fine alla dipendenza dalle iniziative intergovernative, siano esse guidate da Francia e Germania o da altri.</p>
      <p sl="fr">Nel suo progetto, che può essere considerato come il fondamento dell’euro, Pierre Werner aveva previsto il concetto di un centro decisionale europeo che risponda al Parlamento. Oggi, questo centro decisionale per le questioni economiche non può che essere costituito dalla Commissione e dal Parlamento.</p>
      <p sl="fr">Una volta apportata questa piccola modifica al trattato, su cui ci apprestiamo a votare, il passo successivo sarà dunque tornare indietro di quarant’anni e far avverare finalmente il desiderio di Pierre Werner.</p>
    </intervention>
    <intervention id="3-110-000" speaker_id="96915" name="Sergio Gaetano COFFERATI" is_mep="True" mode="spoken" nationality="Italy" birth_date="30-01-1948" birth_place="Sesto ed Uniti " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, la modifica di un trattato è sempre materia complessa e delicata, la prima poi lo è anche di più perché può creare un precedente al quale ci si riferisce negli interventi successivi.</p>
      <p sl="it">Anche per questa ragione, credo che il lavoro di Elmar Brok e di Roberto Gualtieri sia stato molto attento, equilibrato e del tutto condivisibile. Ci sono tre questioni che vorrei sottolineare nel testo che loro ci hanno presentato.</p>
      <p sl="it">Il primo punto è che il meccanismo permanente non può e non deve essere fuori dal quadro istituzionale dell'Europa. Per questa ragione, la presenza della Commissione nel board sarà la chiave di volta per dare questo tratto di comunità al rapporto tra il quadro istituzionale attuale e il meccanismo che verrà modificato.</p>
      <p sl="it">Il secondo tema è quello della piena continuità con la situazione in essere delle misure temporanee, guai se questa venisse meno. Da ultimo, e decisivo per lo sviluppo futuro della governance economica, il rapporto con le istituzioni economiche. Dobbiamo evitare di creare modelli duali che porterebbero danni invece che vantaggi.</p>
    </intervention>
    <intervention id="3-111-000" speaker_id="1873" name="Íñigo MÉNDEZ DE VIGO" is_mep="True" mode="spoken" nationality="Spain" birth_date="21-01-1956" birth_place="Tetuan " p_group="Group of the European People's Party (Christian Democrats)" m_state="ES">
      <p sl="es">Signor Presidente, non procederemo alla votazione sulla relazione Brok-Gualtieri stamattina, bensì durante la sessione di Bruxelles, in modo tale da concedere ai relatori il tempo di negoziare le condizioni per applicare l’articolo 136 con il Consiglio europeo.</p>
      <p sl="es">Procederemo in questo modo perché, come ricordava l’onorevole Leinen, il Parlamento europeo è anche der Hüter der Verträge – il custode dei trattati – e perché vogliamo che l’euro funzioni con il coinvolgimento e l'impegno di tutti. In ultima analisi, signor Presidente, vogliamo che il nostro intervento sia efficace.</p>
      <p sl="es">È questo che avevamo chiesto. Non si tratta di uno scontro tra istituzioni né di conquistare il potere per il Parlamento, ma di pervenire a un risultato, a un meccanismo che sia efficace per i cittadini europei.</p>
    </intervention>
    <intervention id="3-112-000" speaker_id="96781" name="Danuta JAZŁOWIECKA" is_mep="True" mode="spoken" nationality="Poland" birth_date="19-05-1957" birth_place="Opole" p_group="Group of the European People's Party (Christian Democrats)" m_state="PL">
      <p sl="pl">Signor Presidente, un anno fa, viste le difficoltà al momento della ratifica del trattato di Lisbona, nessuno immaginava lontanamente l’eventualità di modificarne le disposizioni. Alla luce della situazione economica in Europa, ciò che appena un anno fa sembrava impossibile, oggi è diventato fattibile, addirittura con il consenso della maggior parte degli Stati membri.</p>
      <p sl="pl">La crisi economica e finanziaria non solo ci sta dando una lezione di solidarietà, ma evidenzia anche i forti rapporti economici tra i singoli Stati membri. Non basta essere al di fuori della zona euro per evitare il rischio della crisi di bilancio che colpisce i paesi che ne fanno parte. Dal momento che, di fatto, le difficoltà finanziarie dei paesi della zona euro si ripercuotono negativamente su tutta l’UE, il meccanismo permanente per la stabilità finanziaria dovrebbe essere aperto a tutti gli Stati membri, anche a quelli la cui moneta non è l'euro. Se gli Stati che non fanno parte dell’area euro faranno un passo indietro, anche rispetto a una più forte integrazione economica e sociale, come proposto dal patto franco-tedesco per la competitività, si accentuerà il divario in un’Europa a due velocità, che non contribuirà a costruire un'Unione forte, coesa e competitiva, capace di un’intensa collaborazione come auspicato dall’onorevole Brok. Grazie.</p>
    </intervention>
    <intervention id="3-113-000" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Signor Presidente, conosciamo tutti l’attuale crisi economica e i rischi che essa pone alla nostra esistenza e, in particolare, all’euro, elemento essenziale del progetto politico ed economico europeo. La stabilità della zona euro va salvaguardata, in ragione del principio di responsabilità e solidarietà verso tutti gli Stati membri in difficoltà. Detto questo, ci sono tre questioni che vorrei sottolineare.</p>
      <p sl="en">Anche quando situazioni di emergenza richiedono provvedimenti urgenti e procedure semplificate, alla lunga, non si può ignorare la trasparenza, il controllo del Parlamento e la responsabilità democratica. Il meccanismo di stabilità dovrebbe rappresentare la prima parte di un complesso approccio e di provvedimenti permanenti tesi a realizzare una governance economica europea. Una volta attuato, il meccanismo permanente di stabilità non dovrebbe collocarsi al di fuori dell'assetto istituzionale dell’Unione.</p>
      <p sl="en">Ringrazio, infine, i relatori per l’eccellente lavoro svolto su una questione tanto rilevante, urgente e complessa. Anche senza informazioni dettagliate, il meccanismo di stabilità merita di essere inserito nel sistema istituzionale UE. Mi rallegro per l’imminente visita del Presidente ungherese a questo Parlamento.</p>
    </intervention>
    <intervention id="3-114-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, tre anni fa ci era stato detto che questo trattato sarebbe stato l'ultimo e non sarebbe stato modificato. Oggi, il pragmatismo ci ha portato a rivederlo. Con il trattato di Lisbona, per la prima volta al Parlamento europeo sono effettivamente attribuiti poteri sulla modifica dei trattati. La proposta oggetto della discussione ignora i diritti di questo Parlamento e delinea un meccanismo intergovernativo per gestire la politica monetaria, che costituisce un ambito di pertinenza comunitaria.</p>
      <p sl="fr">Sono pervenuta a due conclusioni. Primo, mi auguro che i colleghi che condurranno i negoziati per nostro conto saranno in grado di modificare il più possibile la proposta che ci è stata presentata, al fine di riportare il meccanismo entro l'ambito di azione comunitario. Spero inoltre che questa modifica al trattato sia l'ultima ad essere conclusa senza l'accordo né il coinvolgimento del Parlamento europeo.</p>
      <p sl="fr">Questo Parlamento intende presentare proposte e sappiamo che sulla modifica al trattato e su una migliore cooperazione dovremo spingerci oltre, se vogliamo che la zona euro sopravviva.</p>
    </intervention>
    <intervention id="3-115-000" speaker_id="96730" name="Sven GIEGOLD" is_mep="True" mode="spoken" nationality="Germany" birth_date="17-11-1969" birth_place="Las Palmas" m_state="DE">
      <p sl="de">Signor Presidente, onorevoli deputati, ci sono stati presentati tre diversi pacchetti di governance economica: le sei proposte della Commissione, il patto per la competitività – attualmente in corso di negoziazione sotto la guida dei presidenti Van Rompuy e Barroso – e la proposta di modifica al trattato con la conseguente istituzione di un meccanismo di stabilità europeo. Appare chiaro, alla luce di questa discussione, che tutto deve avvenire sotto la supervisione del parlamento e sulla base di una proposta della Commissione.</p>
      <p sl="de">Si dà il caso, tuttavia, che in base ai trattati, il Parlamento goda di diritti diversi rispetto a ciascuno dei tre pacchetti, i quali a loro volta si sovrappongono. Dal punto di vista politico, che cosa dovremmo fare, dunque? A mio avviso, è essenziale che al nostro consenso alle sei proposte della Commissione corrisponda il via libera alle richieste che abbiamo avanzato in altri ambiti, al fine di ottenere un pacchetto equilibrato, nell'interesse dei cittadini.</p>
    </intervention>
    <intervention id="3-116-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, una serie di Stati membri dell'UE hanno concordato di istituire e adottare la moneta unica. Ciononostante, la disparità di potenziale economico ha portato a una situazione in cui, per alcuni Stati membri, l'euro rende più complicato l'impiego delle procedure standard per gestire l'insolvenza. Tutti i paesi che utilizzano la moneta unica hanno dunque deciso di creare un meccanismo che consenta di risolvere i loro problemi finanziari ed evitare che si ripresentino in futuro.</p>
      <p sl="sk">La soluzione concordata dai paesi interessati richiede tuttavia la modifica e l'integrazione dell'articolo 136 del trattato sul funzionamento dell'Unione europea, nonché il consenso di tutti gli Stati membri. Cionondimeno, la responsabilità della moneta unica attualmente è affidata principalmente ai 17 paesi dell'Unione monetaria europea ed è dunque logico che il meccanismo europeo di stabilità debba avere carattere intergovernativo, e la posizione di semplice osservatore per la Commissione europea è, a mio avviso, sufficiente.</p>
    </intervention>
    <intervention id="3-117-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. – Signor Presidente, come già detto in precedenza, se la Commissione vuole farsi sentire, talvolta deve alzare la voce. Ed è questo che mi accingo a fare.</p>
      <p sl="en">Innanzi tutto ringrazio i relatori per l'ottima collaborazione e i deputati che hanno preso parte a questa importante discussione. Ritengo condivisibili numerosi punti che sono emersi dal dibattito, in particolare la necessità di un'azione decisa a livello europeo e di un futuro meccanismo che sia quanto più vicino possibile allo spirito e al metodo comunitario.</p>
      <p sl="en">Quanto ai commenti sull'assistenza alla Grecia e all'Irlanda, credo che la nostra esperienza dimostri chiaramente la necessità di cercare costantemente un delicato equilibrio tra la necessità di mantenere la sostenibilità del debito, da una parte, ed evitare rischi morali, dall'altra. Le dichiarazioni rilasciate dal Commissario Rehn negli ultimi giorni dimostrano chiaramente che l'esperienza ci sta insegnando qualcosa.</p>
      <p sl="en">Non dobbiamo peraltro dimenticare che le circostanze in cui viviamo sono assolutamente eccezionali. La crisi non è ancora passata, la ripresa è debole e i mercati sono in fibrillazione, come dimostrano le continue oscillazioni degli spread . I paesi europei subiscono inoltre pressioni inaccettabili e vedono il futuro gravato da tassi d'interesse elevati sul rispettivo debito.</p>
      <p sl="en">Dobbiamo abbandonare ogni esitazione e passare all'azione. Dobbiamo dimostrarci determinati e istituire quanto prima il meccanismo permanente.</p>
      <p sl="en">Ciò che veramente conta – e su cui la Commissione ha fortemente insistito – è che tutto ciò avvenga nel quadro dei trattati. Sono d'accordo con l'onorevole Gauzès: bisogna agire tempestivamente, perché serve certezza giuridica. Concordo anche con l'onorevole Guerrero Salom, quando dice che dobbiamo evitare di creare un precedente; posso assicurare che la procedura utilizzata e il genere di collaborazione proposta non è vista assolutamente come un precedente da parte della Commissione.</p>
      <p sl="en">Devo informarvi che la Commissione è attivamente coinvolta nella fase preparatoria e consideriamo essenziale anche la nostra partecipazione alla creazione e alla gestione di questo meccanismo. Come afferma il secondo allegato alle conclusioni del Consiglio europeo, alla Commissione spetta un ruolo centrale nella predisposizione delle analisi e dei programmi per i paesi che in futuro ne faranno parte, ma riteniamo che il ruolo cardine della Commissione vada sottolineato con maggiore enfasi.</p>
      <p sl="en">Quanto alle critiche rivolte al metodo scelto, devo dire che in passato ha portato a risultati positivi, come Schengen e il terzo pilastro.</p>
      <p sl="en">Un ultimo commento per concludere. Durante la stesura del trattato di Lisbona questo genere di cooperazione era considerato troppo ambizioso per gli Stati membri; tuttavia oggi, la vita reale e l'esperienza concreta dell'interdipendenza e della cooperazione economica dimostrano chiaramente che questa importante problematica europea richiede una soluzione a livello UE, e siamo certi che la troveremo.</p>
    </intervention>
    <intervention id="3-118-000" speaker_id="photo_generic" is_mep="True" mode="spoken" role="Presidente">
      <p sl="unknown">Grazie Vicepresidente, do la parola all'on. Gualtieri con una forte raccomandazione a stringere in un minuto.</p>
    </intervention>
    <intervention id="3-119-000" speaker_id="96892" name="Roberto GUALTIERI" is_mep="True" mode="spoken" role="relatore" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signor Presidente, onorevoli colleghi, è stato un dibattito importante che mi sembra abbia messo chiaramente in evidenza l'esistenza di un largo consenso dei gruppi politici sull'analisi e sulla linea indicate nella relazione.</p>
      <p sl="it">Il Parlamento sta davvero parlando, con poche eccezioni, con una voce sola e questo è importante. Diciamo sì al meccanismo permanente di stabilità, non nascondiamo perplessità e preoccupazione, peraltro condivise – come abbiamo appreso – dalla Commissione, anche se avremmo avuto piacere di leggere queste perplessità nel parere della Commissione sulla procedura prescelta.</p>
      <p sl="it">Siamo disponibili a mostrare realismo e senso di responsabilità nel prendere atto che non ci sono le condizioni politiche per definire oggi un meccanismo comunitario e, tuttavia, abbiamo mostrato, stiamo mostrando determinazione nella volontà di contribuire a collocare il meccanismo nel quadro del diritto e delle procedure dell'Unione, rispettando i trattati.</p>
      <p sl="it">Le proposte che abbiamo fatto sono chiare, il punto cruciale adesso mi sembra un altro, però. È disponibile il Consiglio europeo ad aprire una reale discussione con il Parlamento sulle sue proposte ed è disponibile la Commissione ad avere un ruolo attivo in questa discussione?</p>
      <p sl="it">Vorrei sottolineare che il Parlamento ha preso una decisione che definirei rituale di rinviare il voto al 24. Credo sia un segnale importante, siamo un Parlamento responsabile, ma credo sia necessario che anche il Consiglio europeo mostri lo stesso senso di responsabilità nel prendere in considerazione le proposte del Parlamento europeo.</p>
    </intervention>
    <intervention id="3-121-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-122-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Alla luce dell'attuale crisi economica, la proposta di introdurre un meccanismo di stabilità finanziaria risponde all'urgente bisogno di solidarietà tra gli Stati membri e rappresenta un passo positivo. Ciononostante, modificare il trattato sulla base dell'attuale proposta potrebbe portare alla creazione di un meccanismo riservato esclusivamente a un numero limitato di Stati membri, escludendo così i paesi che non adottano l'euro. Affinché questo meccanismo possa dirsi a tutti gli effetti europeo, dev'essere iscritto nel quadro istituzionale dell'UE, deve coinvolgere Commissione e Parlamento e prevedere la partecipazione di tutti e 27 gli Stati membri. Non dobbiamo dimenticare che le fluttuazioni economiche negli Stati membri che non fanno parte della zona euro influiscono sulla stabilità economica e finanziaria di tutta l'Unione.</p>
    </intervention>
    <intervention id="3-123-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Le reazioni alla proposta di modifica al trattato di Lisbona dimostrano che le dichiarazioni dei leader UE rispetto all'importanza dei parlamenti nazionali e di quello europeo, il rafforzamento della democrazia e la sostenibilità del trattato stesso non erano che propaganda.</p>
      <p sl="pt">A poco più di un anno dall'entrata in vigore del trattato di Lisbona, tutti si vedono messi da parte per la stesura di un emendamento secondo un meccanismo del trattato stesso che non solo permette di apportare una modifica senza alcuna partecipazione democratica – sulla scorta del rifiuto opposto ai referendum nazionali per l'approvazione del trattato – ma crea altresì un meccanismo che permette di esercitare un controllo permanente sulle economie degli Stati membri.</p>
      <p sl="pt">Questa relazione si muove nella medesima direzione, in quanto presenta determinati emendamenti alla proposta della Commissione relativa alla modifica del trattato sul funzionamento dell'Unione europea per quanto riguarda un meccanismo di stabilità per gli Stati membri la cui moneta è l'euro.</p>
      <p sl="pt">In sostanza, tutto mira a rafforzare lo slancio che si intende imprimere a questa governance economica con la creazione del "semestre europeo": inasprimento delle sanzioni per la mancata osservanza del patto di stabilità e di crescita, degli indirizzi di politica economica e di eventuali indicatori che potrebbero essere adottati. Si sta tentando di imporre agli Stati membri una vera e propria camicia di forza.</p>
    </intervention>
    <intervention id="3-124-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">A maggio del 2010, lo squilibrio fiscale a lungo termine della Grecia aveva reso necessario un pacchetto di salvataggio del valore di 720 miliardi di euro, finanziato dall'UE e dal Fondo monetario internazionale. Sebbene il fondo europeo di stabilità finanziaria (FESF) sia stato creato per i paesi della zona euro, con risorse fino a 440 miliardi di euro, non si può dire che sia servito a risolvere tutti i problemi dell'UE. La conclusione del FESF è inoltre prevista a fine 2012, e tra gli investitori circola un senso di incertezza su che cosa accadrà al debito dei paesi problematici della zona euro dopo tale data, o una volta che si esauriranno le garanzie prestate. Per questo motivo è auspicabile modificare l'articolo 136 del trattato, allo scopo di creare un meccanismo di stabilizzazione dopo il 2013, nell'interesse della futura stabilità finanziaria e fiscale dell'UE. Cionondimeno, dobbiamo tenere presente che questo meccanismo non sarà una panacea per l'effettiva protezione dei bilanci dei paesi problematici (o periferici), e occorre prendere in esame anche una soluzione di ampio respiro a questo problema, capace di ridurre il debito pubblico, rinnovare la fiducia nel settore bancario e attuare riforme strutturali, ivi compreso il consolidamento fiscale degli stati periferici, al fine di incrementarne la competitività. Nel complesso, ritengo che la relazione degli onorevoli Brok e Gualtieri offra un'analisi accurata della questione, come pure riferimenti alle norme pertinenti del diritto comunitario e il parere della commissione per i bilanci; raccomando pertanto l'approvazione della modifica all'articolo 136 del trattato così com'è stata presentata.</p>
    </intervention>
    <intervention id="3-125-000" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Negli ultimi anni l'euro ha subito svariati contraccolpi che, con ogni probabilità, sarebbero stati fatali per un'altra moneta. Per quanto non sempre tempestive o determinate, le iniziative dei leader UE sono riuscite a difendere l'euro. La situazione è ancora alquanto difficile, ma sono certa che l'Europa riuscirà a superare questa crisi e ad uscirne economicamente più forte. La crisi ha messo in evidenza i punti deboli dell'UE e ha indicato le modifiche necessarie alla normativa europea, incluso il trattato sul funzionamento dell'Unione europea, per quanto riguarda il meccanismo di stabilità per i paesi della zona dell'euro. Sono convinta che la creazione del meccanismo europeo di stabilizzazione finanziaria rappresenti una delle iniziative più significative da intraprendere affinché l'UE eviti in futuro serie meccanismo a risolvere tutti i problemi: ecco perché è importante che i governi riconoscano la propria responsabilità nell'osservare i criteri di Maastricht e attuino una politica economica e monetaria sensata, ponderata e fondata su obiettivi a lungo termine. Non possiamo permettere che si ripeta la situazione di questi ultimi anni, durante i quali gli Stati membri hanno premuto l'acceleratore sulle politiche economiche, accantonando i criteri di Maastricht e infrangendo altre leggi fondamentali dell'economia. L'euro non è soltanto una moneta, ma un patto politico che dimostra la capacità dell'UE di mostrarsi unita nella diversità. L'euro è garanzia della stabilità, della crescita e dell'unità europea: non dubito minimamente che sapremo agire con saggezza e adottare una visione chiara per superare questa crisi e imprimere nuovo slancio allo sviluppo.</p>
    </intervention>
  </section>
  <section id="creitem8" title="8. Turno di votazioni">
    <intervention id="3-127-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
    <intervention id="3-128-000" speaker_id="4537" name="Sir Robert ATKINS" is_mep="True" mode="spoken" nationality="United Kingdom" birth_date="05-02-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, mi trovo nuovamente a dover protestare contro la gestione delle tempistiche in seno al Parlamento. Sia ieri che oggi sono state fissate determinate tempistiche per le votazioni e, ancora una volta, non siamo riusciti a rispettarle. Senza dubbio è funzionante e ben gestito un Parlamento capace di gestire le proprie attività in maniera adeguata e nel rispetto delle tempistiche assegnate. Le sarei grato qualora invitasse le autorità a intervenire in merito, altrimenti saremo trattati con il disprezzo che meritiamo.</p>
    </intervention>
    <intervention id="3-129-000" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">Signor Presidente, il mio richiamo al regolamento riguarda le prime due votazioni in programma per oggi sul calendario per l’anno prossimo e il successivo. Desidero sollevare due questioni, se mi è concesso. In primo luogo, queste votazioni non fanno altro che mettere a nudo l’effettiva impotenza del nostro Parlamento. Tutti qui credono di acquisire un potere e un’influenza sempre maggiori, quando invece questi emendamenti servono soltanto ad aggirare il problema delle 12 tornate che siamo costretti a tenere …</p>
      <a text="(Il Presidente interrompe l’oratore)"/>
    </intervention>
    <intervention id="3-130-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevole Clark, il suo è un richiamo al regolamento, non un intervento. Purtroppo sono costretto a interromperla. Passiamo ora al turno di votazioni.</p>
    </intervention>
    <intervention id="3-131-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Signor Presidente, in condizioni normali non mi appellerei al regolamento. In qualità di Vicepresidente, rispetto la Presidenza.</p>
      <p sl="en">Ai gruppi, tuttavia, è stato detto che le votazioni in calendario, che sono molto brevi – credo che gli emendamenti siano due – si terranno all’inizio del turno di votazioni e non dopo l’intervento del Presidente Schmitt. Ritengo che sia poco rispettoso nei suoi confronti lasciare andar via i colleghi per poi chiedere loro di rientrare per due sole votazioni dopo il suo intervento.</p>
      <p sl="en">Le chiedo dunque di mettere ai voti la proposta di modificare l’ordine del giorno affinché tutte le votazioni previste per oggi si tengano prima dell’intervento del Presidente Schmitt, cosicché le votazioni in calendario possano costituire la base per l’inizio dei lavori.</p>
      <a text="(Applausi)"/>
    </intervention>
    <intervention id="3-132-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevole McMillan-Scott, posso risponderle direttamente dicendole che l’Assemblea ha già votato sull’ordine del giorno lunedì scorso. Se lo controlla, infatti, vedrà che il Parlamento ha deciso che le votazioni sul calendario sono previste tra le 12:30 e le 13:30. È una decisione che il Parlamento ha preso lunedì.</p>
    </intervention>
    <intervention id="3-133-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Signor Presidente, mi spiace dover insistere ma, come di consueto, tutti i gruppi hanno avuto modo di consultare le liste di voto. Se c’è stato un errore va coretto. È ridicolo, nonché irrispettoso nei confronti del Presidente di uno dei nostri Stati membri che attualmente riveste la Presidenza di turno, richiamare gli eurodeputati in Parlamento, in quest’Aula, dopo il suo intervento. Facciamolo subito in base all’ordine previsto dalla scheda. Non c’è motivo di cambiare nuovamente.</p>
      <a text="(Applausi)"/>
    </intervention>
    <intervention id="3-134-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Questa è la procedura. Ogni lunedì votiamo sull’ordine del giorno. Mi ascolti. Lasci stare i mormorii di sorpresa e di dissenso. Se vuole cambiare i regolamenti può farlo, ma quelli in vigore prevedono che ogni lunedì si voti l’ordine del giorno. E così abbiamo fatto, con gli eurodeputati presenti in Aula. Il Presidente, tuttavia, ha il diritto di rimettere ai voti l’ordine del giorno qualora la maggioranza degli europarlamentari lo richieda. Mi appello dunque alla mia discrezione e vi chiedo: volete votare per modificare l’ordine del giorno della giornata odierna? Voti favorevoli alla votazione per modificare l’ordine del giorno? Voti contrari? Astenuti?</p>
      <a text="(Applausi)"/>
      <p sl="unknown">Detto questo, onorevoli colleghi, vi ricordo che se volete avere voce in capitolo in merito all’ordine del giorno dovete essere presenti di lunedì.</p>
      <p sl="unknown">L’onorevole McMillan-Scott ha proposto di votare sul calendario prima dell’intervento del Presidente della Repubblica di Ungheria – sempre che le tempistiche ce lo consentano – poiché, come potete vedere, stiamo effettivamente perdendo tempo. Vista l’ora, mi aspetto che siano molte le votazioni successive all’intervento del Presidente. Quindi: voti favorevoli alla votazione sul calendario prima dell’intervento del Presidente della Repubblica di Ungheria, qualora le tempistiche ce lo consentano? Voti contrari? Astenuti?</p>
      <p sl="unknown">Quindi faremo così: qualora le tempistiche ce lo consentano, voteremo sul calendario prima dell’intervento del Presidente della Repubblica di Ungheria.</p>
      <a text="(Obiezioni)"/>
      <p sl="unknown">Onorevoli colleghi, non fa alcuna differenza; continueremo comunque le votazioni dopo l’intervento del Presidente.</p>
      <a text="(Mormorii di dissenso)"/>
      <p sl="unknown">Mi appellerò alla mia discrezione. Per mettere fine a tale assurdità, considererò la votazione sul calendario come prima votazione. Va bene a tutti adesso?</p>
      <a text="(Applausi)"/>
      <p sl="unknown">Perfetto, rimarrete qui per le votazioni anche dopo l’intervento del Presidente. Ora però passiamo alla votazione sul calendario per il 2012.</p>
    </intervention>
  </section>
  <section id="creitem9" title="8.1. Calendario delle tornate del Parlamento europeo – 2012 (votazione)"/>
  <section id="creitem10" title="8.2. Calendario delle tornate del Parlamento – 2013 (votazione)"/>
  <section id="creitem11" title="8.3. Orientamenti per il bilancio 2012 – Altre sezioni (A7-0049/2011, José Manuel Fernandes) (votazione)"/>
  <section id="creitem12" title="8.4. Strategia dell'UE nella regione atlantica (votazione)"/>
  <section id="creitem13" title="9. Seduta solenne – Ungheria">
    <intervention id="3-141-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Presidente Schmitt, illustri ospiti, onorevoli deputati. Presidente Schmitt, la accogliamo in quest’Aula come una persona che, non molto tempo fa, ne faceva parte. Oggi lei è qui con noi, ma il ruolo che riveste è completamente diverso. Ha occupato più volte questo posto, Presidente, e ha presieduto i lavori del nostro Parlamento. Siamo molto lieti che lei stia attualmente appoggiando la Presidenza ungherese e che si stia adoperando al fine di creare un clima amichevole per il Parlamento europeo in Europa, perché lei sa bene quanto quest’Aula sia importante per quanti vivono nel nostro paese e per le decisioni che vengono adottate in seno all’Unione europea.</p>
      <p sl="unknown">Oggi voteremo sulla relazione presentata dall’onorevole Járóka. Si tratta di una questione importante per tutti noi, poiché la minoranza rom è la più perseguitata in Europa, oltre a essere la più numerosa. Disponiamo sia della volontà, sia dei mezzi, per risolvere gradualmente il problema e la relazione Járóka fornirà un enorme contributo in questo senso. Ne siamo certi.</p>
      <p sl="unknown">È altrettanto importante constatare che ci stiamo aprendo verso gli Stati dei Balcani. Ricordiamo bene, signor Presidente, che nei sei anni in cui ha lavorato con noi, ha sempre attribuito notevole importanza all’allargamento dell’Unione ai Balcani occidentali. Effettivamente sono ancora molte le questioni irrisolte in quelle zone. I paesi coinvolti devono prepararsi, ma poi la loro partecipazione all’interno dell’Unione europea aiuterà anche noi a risolvere molti problemi. Desideriamo ringraziarla per il lavoro svolto anche in questo senso.</p>
      <p sl="unknown">Forse i miei colleghi ricordano quando, molti anni fa, ha vinto le medaglie d’oro ai Giochi olimpici. Successivamente ha dedicato anima e corpo al movimento olimpico e ora, come uomo di Stato, rappresenta il suo paese e l’Unione europea, sia al suo esterno, sia in Europa. Per questo la ringraziamo. Attendiamo con molto interesse il suo intervento.</p>
    </intervention>
    <intervention id="3-142-000" speaker_id="photo_generic" name="Pál Schmitt" is_mep="True" mode="spoken">
      <p sl="hu">Presidente della Repubblica di Ungheria. – Parlerò nella mia lingua madre, l’ungherese. Signor Presidente, onorevoli deputati, sono molto lieto e onorato di trovarmi qui dinanzi a voi. È un piacere tornare in un luogo che è stato tanto importante per una parte della mia vita e della mia carriera, rivedere amici e colleghi, tornare al Parlamento europeo, di cui sono stato membro per sei anni. Grazie per avermi invitato.</p>
      <p sl="hu">Signor Presidente, cosa avrei dato un anno fa per avere un tempo di parola di venti minuti! Questo è un luogo influente, un luogo in cui qualsiasi politico, qualsiasi attore pubblico può imparare molto. Credo non sia un caso che molti Presidenti e ministri vengano proprio da questi banchi. È una buona notizia per l’Europa, perché significa che può contare su politici di spicco formatisi nella non sempre facile scuola del dialogo europeo, che vedono le questioni nazionali in una dimensione comunitaria e che non solo riescono a rappresentare determinati interessi, ma hanno anche imparato a conciliarli. Questo è il lascito della civiltà del continente europeo nonché la sua attuale missione.</p>
      <p sl="hu">Il Parlamento europeo è la dimostrazione più eloquente dell’importanza del ruolo svolto dal parlamentarismo e dalla cultura del dibattito pubblico nella riflessione europea. Il Parlamento, dotato di maggiori poteri dall’entrata in vigore del trattato di Lisbona, è il garante del processo decisionale democratico. La chiarezza di idee e un’attenzione reciproca aperta si addicono alle sue tradizioni. L’Ungheria, che detiene la Presidenza di turno del Consiglio dell’Unione europea, collabora strettamente con il Parlamento, perché esso non è un banale insieme di leggi; è molto di più: se mi consentite l’espressione, è l’anima dell’Europa.</p>
      <p sl="hu">Onorevoli deputati, effettivamente l’Europa non è dotata soltanto di un mercato, di una valuta, di politiche e normative comuni, ma è anche provvista di un’anima e di uno spirito. So perfettamente che le attività quotidiane qui hanno a che vedere principalmente con questioni di carattere pratico. Le crisi recenti, tuttavia, hanno anche dimostrato cosa può accadere quando la sorte delle persone è in balìa di un approccio puramente finanziario o tecnocratico e quando si perdono di vista gli obiettivi principali, ovvero i principi su cui tutto si regge.</p>
      <p sl="hu">All’epoca Jean Monnet, che veneriamo in quanto uno dei padri della cooperazione postbellica e che, pur essendo un economista, non sognava un’unità meramente economica per l’Europa, pronunciò queste parole: “Servono sforzi concreti da parte dell’Europa. Noi non coalizziamo Stati: noi uniamo uomini”. Le idee espresse successivamente da Jean Monnet sono ancora attuali sebbene siano state formulate sessant’anni fa: “Siamo qui per compiere un’opera comune, non per negoziare sui nostri vantaggi, ma per ricercarli nel beneficio comune. Soltanto se riusciamo ad eliminare dalle nostre discussioni qualsiasi sentimento individualista, si potrà trovare una soluzione. Dipenderà da noi qui riuniti, dalla facoltà di cambiare i nostri metodi, se lo stato d’animo di tutti gli europei potrà cambiare a sua volta”.</p>
      <p sl="hu">Sono passati più di sessant’anni da allora, ma queste riflessioni che ci hanno indicato con serietà la retta via sono ancora valide? Fin dal primo momento quest’alleanza è stata più di una comunità del carbone e dell’acciaio. I suoi padri fondatori le hanno dato vita come una promessa di pace, una missione volta a creare un’Europa forte. Ammetto che non è facile trovare un denominatore comune al mezzo miliardo di persone che fanno attualmente parte dell’Europa allargata, un’Europa costituita da 27 Stati membri. Se posso permettermi, ravvedo una particolare fortuna nel fatto che l’Ungheria abbia avuto la possibilità di rivestire la Presidenza di turno proprio in un momento caratterizzato da dilemmi seri, battaglie difficili e questioni di importanza capitale, perché è proprio in momenti come questo che maggiormente servono le qualità che possiede il mio paese.</p>
      <p sl="hu">È vero, lo spirito dei nostri antenati non può mai combattere le battaglie del presente per noi. Ciononostante noi ungheresi abbiamo motivo di essere orgogliosi del fatto che – per citare un compositore ungherese, Ferenc Liszt, nato 200 anni fa – “siamo figli di un popolo intrinsecamente libero”. Viviamo in un paese che, grazie al re santo Stefano d’Ungheria, ha dato vita a una comunità tollerante, accogliente, multietnica e cristiana; un paese dotato di una statualità più che millenaria e che ha dato prova del suo profondo senso di libertà attraverso le rivoluzioni. Dal momento che la festa nazionale ungherese, il 15 marzo, è ormai prossima, è nostro dovere ricordare le numerose battaglie combattute dagli ungheresi, come ad esempio la rivoluzione e la guerra d’indipendenza del 1848 e, certamente, la rivoluzione e la lotta per la libertà del 1956 che alcuni di voi, soprattutto i più anziani, forse ricordano ancora e, in forza della quale, ci siamo guadagnati una certa condizione di diritto e di rispetto qui in Europa. Ciononostante, non abbiamo mai perso di vista la fratellanza e la solidarietà. Noi ungheresi abbiamo lottato troppo per rimanere indifferenti alle battaglie altrui e ignorare i problemi degli altri senza intervenire.</p>
      <p sl="hu">Per questi motivi, seguiamo con particolare partecipazione emotiva gli episodi quanto sta accadendo a sud, nel mondo arabo. Manifestiamo la nostra comprensione per il desiderio di libertà del popolo, un tratto distintivo che risiede, senza dubbio, nel cuore di ogni individuo e di ogni nazione. Non c’è da meravigliarsi, anzi, c’era da aspettarsi che sarebbe successo. Il desiderio di libertà, di qualunque nazione si tratti, non si può reprimere per sempre. Prima o poi esplode. È un dovere condiviso dell’Unione europea proteggere gli interessi dei suoi cittadini e assolvere ai propri obblighi umanitari. Con i mezzi di cui dispone, deve promuovere la transizione pacifica dei paesi interessati e la prosperità dei paesi di origine.</p>
      <p sl="hu">Onorevoli deputati, o se mi è concesso, colleghi e amici, stiamo parlando di solidarietà; consentitemi quindi di elencare alcuni concetti illustrati nel piano Schuman, quali ad esempio la “solidarietà di fatto”, gli “sforzi creativi”, “la fusione di interessi” e una “comunità più profonda”. Credo, in tutta onestà, che queste espressioni, che possiamo incontrare leggendo un qualsiasi documento o intervento comunitario, non abbiano perso il loro significato. Sono certo che si tratta di emozioni profonde su cui un tempo potevano reggersi l’unità europea e la ricostruzione postbellica e che alla fine sono riuscite a riportare qui, in seno a questa comunità, i paesi dell’Europa orientale e centrale oppressi da regimi dittatoriali.</p>
      <p sl="hu">Ogni singolo punto del programma della Presidenza ungherese riafferma questi valori di base quali obiettivi da raggiungere. Quanto programmiamo e a cui lavoriamo si può riassumere in due parole, due parole che si usano spesso ma che non hanno per nulla perso di intensità: responsabilità e solidarietà. Lasciate che mi soffermi su un paio di punti. Cosa intendiamo per responsabilità e solidarietà? La solidarietà è richiesta a livello finanziario. Sappiamo che proteggere l’euro è il primo dei nostri compiti condivisi. È una questione che riguarda tutti gli Stati membri, lo ripeto, tutti gli Stati membri, perché la competitività dell’Unione europea è importante sia per i paesi che fanno parte dell’area euro sia per quelli che non vi hanno aderito. È una questione che dipende da noi, nel nostro complesso.</p>
      <p sl="hu">Già adesso l’Ungheria sta dando il buon esempio con l’inserimento di un vincolo giuridico sull’indebitamento dello Stato nella costituzione attualmente in fase di stesura. L’Ungheria ha deciso di adottare severe misure per ridurre le spese e alleggerire, di conseguenza, i suoi debiti attuali per portare il deficit di bilancio al di sotto della media europea.</p>
      <p sl="hu">Attendiamo, con rispetto, che i paesi che utilizzano l’euro riacquistino fiducia nella valuta comune. L’introduzione del semestre europeo è finalizzata alla competitività comune: consentirà agli Stati membri di scambiarsi informazioni in merito ai propri piani di bilancio prima dell’approvazione nazionale e ci permetterà di definire obiettivi su misura per ciascun paese. Personalmente, sarei lieto se venisse introdotto durante la Presidenza di turno ungherese e, volendo, potremmo addirittura chiamarlo il semestre di Budapest.</p>
      <p sl="hu">Consentitemi di riprendere ancora una volta le parole di Jean Monnet, il quale riteneva che fosse un'importante virtù nonché obiettivo dell’impegno comunitario che le nazioni – e lo cito – “invece di scontrarsi si lascino influenzare reciprocamente, per poi passare con naturalezza al dialogo, all’azione comune”. So che vi sono ancora degli aspetti controversi in merito all’azione comune, ma spero vivamente che questi vengano chiariti in modo definitivo prima delle discussioni economiche e finanziarie in programma a breve.</p>
      <p sl="hu">La parola magica è prevenzione. Potrebbe contribuire affinché le crisi finanziarie dei singoli Stati membri non colgano l’Unione europea impreparata e renderebbe possibile una reazione adeguata, dal momento che è più semplice evitare una crisi che superarla.</p>
      <p sl="hu">Dobbiamo assumerci la responsabilità di eliminare il divario esistente in termini di sviluppo. Anche in una comunità di queste dimensioni, solidarietà può significare prestare attenzione alla sorte dei singoli individui, da un lato, e a quella delle comunità più piccole, più grandi, o di regioni intere, dall’altro. I cittadini dell’Unione europea meritano pari opportunità, aspetto che si può promuovere attraverso una buona Politica di coesione, i cui pilastri principali sono già stati definiti congiuntamente. È fondamentale che l’Europa non sia divisa neanche dal punto di vista della competitività.</p>
      <p sl="hu">Il ricorso alla solidarietà e all’unità nel mercato energetico e gli sforzi volti a sviluppare un mercato unico dell’energia sono strettamente collegati al concetto di coesione. Il loro obiettivo è ridurre la dipendenza e la vulnerabilità energetiche, nonché’assicurare l’approvvigionamento illimitato di gas e di energia elettrica in Europa. Quanto sta accadendo in Nord Africa dimostra l’importanza di ridurre la dipendenza unilaterale e congiungere reti energetiche non ancora collegate fra loro. Servono sviluppi per portare a termine il mercato unico dell’energia, servono fondi per questi sviluppi e serve un accordo di ampia portata per ottenere i fondi.</p>
      <p sl="hu">È necessaria un’assunzione di responsabilità a livello macroregionale. Così come il Processo di Barcellona nell’Europa meridionale e la strategia per il Mar Baltico nell’Europa settentrionale offrono un quadro per l’armonizzazione degli sviluppi regionali, anche i paesi dell’Europa centrale e orientale stanno ora cercando nuove opportunità per una cooperazione più efficiente. La strategia per la regione del Danubio sta prendendo forma con la partecipazione di 14 paesi a una quarantina di programmi, prova evidente del fatto che l’essere vicini – spesso ritenuto un limite geografico – può anche essere un vantaggio geopolitico. Guardiamo con grande interesse al Danubio in quanto confine naturale del nostro paese nonché fiume della nostra eterna dipendenza reciproca, che ci consentirà di registrare progressi grazie alla strategia che verrà attuata, da programma, a giugno; il Danubio ci aiuterà in quanto corridoio verde, potenziale economico, forza motrice delle imprese comuni, via di trasporto in fase di sviluppo nonché, effettivamente, punto di incontro culturale. L’Ungheria riveste il ruolo di iniziatore nella progettazione della strategia e, per quanto concerne i compiti di carattere pratico, sta organizzando il lavoro in materia di gestione comune delle risorse idriche e di protezione ambientale.</p>
      <p sl="hu">Dobbiamo assumerci la responsabilità ai nostri confini. L’Europa deve essere in grado di reagire ai rapidi cambiamenti che avvengono nel mondo. Non esiste comunque cambiamento che giustifichi un’azione contraria ai nostri interessi: sarebbe come correre da un lato all’altro della nave, aumentando ancor di più l’oscillazione causata dalle onde, già di per se molto alte.</p>
      <p sl="hu">So che molti ritengono che dovremmo scegliere se dedicarci solo alla questione dei vicini meridionali o solo a quella dei vicini orientali, sostenendo che la situazione attuale ci impone di concentrare tutta la nostra attenzione sui confini meridionali dell’Unione. Potremo comunque rispondere in modo adeguato alle nuove e mutate circostanze – e dobbiamo ammettere che situazioni di questo tipo esisteranno sempre – soltanto se manterremo i piedi ben saldi a terra su tutti i fronti. Se l’Unione europea se ne dimentica, agisce contro se stessa e si indebolisce. Gli imprevisti sorgono più facilmente laddove non stiamo al passo con gli eventi e viceversa: ogni nuovo problema può essere gestito meglio laddove sussistono relazioni ben funzionanti.</p>
      <p sl="hu">Il Partenariato orientale non è una priorità né ungherese né polacca. Per quanto questo sembri essere solamente il nostro approccio alla situazione, in realtà si tratta di una strategia ben più lungimirante. Nulla lo dimostra più chiaramente del fatto che ospiteremo il vertice del Partenariato orientale assieme ai nostri amici polacchi nel corso della loro Presidenza di turno.</p>
      <p sl="hu">Dobbiamo anche parlare della nostra solidarietà nei confronti di quanti attendono l’allargamento. L’alleanza di Stati che ha fondato l’Unione europea ha sempre mantenuto le porte aperte, affermando che qualunque Stato democratico che intenda accedervi liberamente e che accetti i principi di base dell’Unione europea può diventarne membro. Da un lato, questo significa che vi sono regole ben definite che disciplinano l’appartenenza all’alleanza; dall’altro, abbiamo anche una responsabilità nei confronti dei paesi che non fanno parte dell’Unione europea, ovvero tutti quegli Stati che aspirano ad entrare nell’UE e si stanno impegnando al massimo per riuscirci. L’ambizione di accedervi merita risposte chiare, requisiti definiti e un programma e una prospettiva ben delineate, e questo vale non soltanto per i paesi dei Balcani occidentali, ma anche per la Turchia e per l’Islanda.</p>
      <p sl="hu">Per quanto concerne la responsabilità nei confronti delle minoranze, consentitemi di citare l'articolo 3 del trattato di Lisbona: “L'Unione si fonda sui valori del rispetto della dignità umana, della libertà, della democrazia, dell'uguaglianza, dello Stato di diritto e del rispetto dei diritti umani, compresi i diritti delle persone appartenenti a minoranze”. La diversità culturale è l’essenza dell’Europa, la fonte della sua vitalità. Per affermarlo a livello nazionale, in Ungheria, in occasione della prossima assemblea nazionale – le cui dimensioni, fra parentesi, verranno ridotte della metà a partire dal 2014 – tutte le minoranze del paese verranno rappresentate in parlamento.</p>
      <p sl="hu">Il modo in cui l’Ungheria si fa portavoce sorte del destino degli ungheresi che vivono all’estero riflette pienamente questo principio. Ci troviamo in una situazione insolita: abbiamo l’obbligo costituzionale di difendere i diritti delle minoranze delle comunità indigene ungheresi residenti in altri paesi, il loro diritto a utilizzare la loro lingua madre nonché il loro diritto all’autogoverno. Potremmo definirci buoni europei se non lo facessimo? È proprio l’Unione europea che mette a nostra disposizione un quadro giuridico e intellettuale che ha permesso la risoluzione di questo problema. Abbiamo finalmente l’occasione di sconfiggere le ingiustizie storiche – senza piangere la nostra separazione geografica – e di festeggiare la nostra comunanza spirituale e intellettuale senza alcun tipo di pretesa a livello territoriale. Abbiamo persino trasposto questo principio in una legge. Se concede diritti alle minoranze, uno Stato si rafforza non si indebolisce; così facendo, verrà ripagato con la lealtà, la soddisfazione e la fierezza dei suoi cittadini, i quali – aspetto non trascurabile – promuovono e danno un tocco di colore alla diversità con la loro cultura e le loro tradizioni.</p>
      <p sl="hu">In conclusione, permettetemi ci citare la strategia per i rom, come già fatto dall’onorevole Buzek. La Presidenza Ungherese ritiene che presentare all’Unione europea una strategia efficace e fattibile per i rom sia uno dei suoi compiti principali. L’onorevole Járóka l’ha già fatto. Sono convinto questo piano d’azione comune sia necessario. Per eliminare la povertà, tuttavia, oltre alle misure di natura sociale, sono fondamentali anche una decisa opposizione ai pregiudizi e la creazione di fondamenta a livello di cultura e istruzione. Non è una questione che ha a che fare primariamente con accordi e denaro, bensì con la nostra umanità e la nostra ingenuità.</p>
      <p sl="hu">Signor Presidente, onorevoli deputati, sappiamo tutti che la Presidenza di turno ha come primario priorità l’ulteriore sviluppo dei processi in corso. Per farlo servono due caratteristiche apparentemente contrapposte: l’umiltà e la tenacia. L’umiltà nelle preoccupazioni comuni e la tenacia nel rappresentarle sono qualità che potrebbero portare al successo. Alla fine del nostro mandato, saranno due i modi in cui potremo valutare il nostro operato: o ci saremo allontanati dal percorso segnato, oppure saremo riusciti a riportare il dialogo su questioni essenziali, importanti e costruttive.</p>
      <p sl="hu">La missione della nostra Presidenza è essere il motore dei processi in atto, essere un componente della squadra: il concetto di troika delle Presidenze intende rappresentare anche questo. È possibile raggiungere buoni risultati a livello individuale solamente se si rimane concentrati sull’obiettivo di servire gli interessi della comunità, o meglio, della squadra. Vanno riconsiderate molte cose perché è ormai evidente che non abbiamo costruito la nostra nuova vita europea su fondamenta abbastanza solide. Anche l’epoca della ricerca della retta via sembra ormai giunta al capolinea in Europa. Sono propenso a credere che vi sia una congiunzione astrale favorevole. L’Unione europea può contare sulla Presidenza di turno di un paese che sta dando seguito ai grandi cambiamenti strutturali che attendono anche la stessa UE. I sistemi grandi e scarsamente funzionanti un tempo ritenuti immutabili vanno rivisti e riorganizzati. Servono, però, condizioni migliori per superare le crisi, condizioni che siano in grado di promuovere lo sviluppo e di proteggere la competitività.</p>
      <p sl="hu">Il fatto che oggigiorno in Ungheria tutto ruoti intorno alla necessità di cambiamento e di rinnovamento non fa altro che renderci ancor più ricettivi nella definizione del futuro comune europeo. L’esperienza ci insegna che dobbiamo tornare a rappresentare in modo efficace gli interessi della comunità. Gli ungheresi si aspettano che i loro leader e i loro politici – ai quali lo scorso anno è stato conferito il potere sovrano in una misura senza precedenti in Europa – definiscano un quadro che renda possibile una vita nuova ed esprimano i principi fondamentali per il nostro futuro attraverso leggi severe e una costituzione degna di tale nome. Di tutto ciò saranno chiamati a rendere conto. Il nostro principio guida è sempre stato quello di emanare delle leggi che plasmino il nostro futuro nel rispetto degli standard comunitari, della tradizione europea e delle libertà civili.</p>
      <p sl="hu">La storia della costituzione ungherese attualmente in vigore, se mi è concesso soffermarmi sull’argomento, è iniziata nel 1949. Era l’anno in cui, nella parte più fortunata d’Europa, aveva già preso piede l’idea di mercato comune e la sua attuazione era ormai a portata di mano. Lo stesso anno, il regime comunista ungherese si è autoespulso dall’Europa con i processi farsa. Il paese ha perso l’indipendenza in seguito all’assorbimento nella sfera di influenza sovietica, che sarebbe poi durata decenni. Siamo stati tagliati fuori dall’Europa vera, dalla comunità di cui avevamo sempre fatto parte in virtù delle nostre tradizioni. Ci è stata oscurata persino la vista del sole.</p>
      <p sl="hu">Gli ungheresi hanno mantenuto, come nazione, i valori che uno Stato costruito sulla menzogna avrebbe potuto perdere. Per questo credo sia importante, nonché ovvio, che in futuro la costituzione ungherese porti il segno dell’anno in corso. Porterà il segno del 2011 proprio quando, come una specie di regalo della storia o una sorta di ricompensa, siamo noi ad aver assunto, per la prima volta, la Presidenza di turno dell'Unione europea. È la prima volta che possiamo davvero dare prova del nostro impegno democratico con il nostro strenuo lavoro in un contesto di pace e costruttivo e abbiamo finalmente la possibilità di mettere la determinazione ungherese al servizio della comunità.</p>
      <p sl="hu">Ritengo che nella vita di una nazione, il momento giusto per la redazione della costituzione si presenti quando il paese è abbastanza forte da ammettere i propri errori del passato e da appoggiare verità che rimarranno valide per decenni, ovvero quando è abbastanza determinato da portare a termine quanto iniziato. È altrettanto importante reggersi su fondamenta europee. Vi assicuro e vi garantisco che considereremo la Carta dei diritti fondamentali dell’Unione europea lo standard di riferimento per il capitolo sui diritti umani della nuova costituzione ungherese.</p>
      <p sl="hu">Onorevoli deputati, io sono uno schermitore, disciplina con cui mi sono presentato ai giochi olimpici, quindi il rumore metallico delle spade che si scontrano non mi è nuovo. Ciononostante, non credo che sulla scena politica europea attuale si debba fare a gara per vedere chi riesce a prevalere sull’altro con la forza. La storia non ci ha conferito un mandato per giocare a scacchi con la politica o per prendere parte a sciocche battaglie tattiche per la gloria. Dobbiamo perorare una causa, rafforzare la coesione e creare consenso.</p>
      <p sl="hu">Gli europei hanno bisogno di un’Europa di successo, trionfante e forte, di un’Europa fondata sulla comunione di interessi e di valori, un’Europa in cui hanno valore anche le singole nazioni che la compongono. L’ambizioso programma che chiamiamo Europa 2020 verte proprio su questo.</p>
      <p sl="hu">Onorevoli deputati, consentitemi di concludere il mio intervento con una riflessione sull’Europa di Sándor Márai, uno scrittore ungherese dalla meritata fama: “Dobbiamo sviluppare ulteriormente questo stile di vita. Dobbiamo arricchirlo di tutto ciò che è moderno e custodirvi internamente tutto ciò che è eterno. Abbiamo tutto quello che ci serve, ovvero la fiducia e un’ostinata forza di volontà, la fiducia nel ruolo che rivestiamo e la volontà di lottare contro la tirannia della stupidità e della collera. Dove inizia il lavoro di un europeo? E quello di un ungherese? Credo che sia già iniziato”. Fine della citazione. L’unica cosa che posso aggiungere è: e così sia.</p>
      <p sl="hu">Grazie per l’attenzione.</p>
    </intervention>
    <intervention id="3-143-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Presidente Schmitt, ha pronunciato parole importanti, e molto importante è anche la definizione che ha proposto. Parlamento europeo non significa soltanto legislazione semplice: è l’anima stessa dell’Europa. Le citazioni di Jean Monnet sullo spirito di integrazione, sul dialogo, sull’attività comune e sulle azioni condivise sono per noi molto significative. È fondamentale ricordare il piano Schuman, basato sulla solidarietà, innanzi tutto, agli albori dell’Unione europea e successivamente negli anni Novanta; incentrato, nel secolo scorso, sull’Europa centrale e orientale, oggi sui mercati finanziari e, nel prossimo futuro, sulla regione mediterranea. La ringrazio per le osservazioni sulle attività e sulle sfide attuali che l’Unione europea si trova dinanzi. Grazie per il suo intervento. Terremo a mente le sue parole e le sue osservazioni.</p>
      <a text="(Applausi)"/>
    </intervention>
  </section>
  <section id="creitem14" title="10. Turno di votazioni (proseguimento)">
    <intervention id="3-146-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Proseguiamo con il turno di votazioni.</p>
    </intervention>
  </section>
  <section id="creitem15" title="10.1. Relazione 2010 sui progressi realizzati dalla Turchia (B7-0156/2011&#10;) (votazione)">
    <intervention id="3-148-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="en">Signor Presidente, le comunico quanto segue. Ho raggiunto un accordo con i relatori ombra in merito al mio emendamento orale al paragrafo 18. Questo significa che l’onorevole Flautre ritirerà l’emendamento n. 26 al paragrafo 18 e invito quindi il mio gruppo a esprimere voto favorevole all’emendamento n. 29 a questo paragrafo.</p>
    </intervention>
    <intervention id="3-150-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="en">Signor Presidente, ho un emendamento orale da aggiungere al paragrafo 18: “è preoccupato per la mancanza di progressi in dette indagini e osserva che la recente detenzione di giornalisti molto noti come Nedim Şener e Ahmet Şık potrebbe condurre ad una perdita di credibilità di tali processi i quali dovrebbero, al contrario, rafforzare la democrazia”.</p>
    </intervention>
  </section>
  <section id="creitem16" title="10.2. Processo d'integrazione europea del Montenegro (B7-0157/2011&#10;) (votazione)"/>
  <section id="creitem17" title="10.3. Strategia dell'UE per l'inclusione dei rom (A7-0043/2011, Lívia Járóka) (votazione)"/>
  <section id="creitem18" title="10.4. Politica industriale per l'era della globalizzazione (A7-0022/2011, Bernd Lange) (votazione)">
    <intervention id="3-155-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Con questo si conclude il turno di votazioni. Onorevoli deputati, abbiamo cinquanta dichiarazioni di voto. Sapete bene cosa significa. Andrò molto rapidamente. Vi interromperò puntualmente allo scadere del minuto. Mi scuso per questo, ma dobbiamo rispettare le tempistiche.</p>
    </intervention>
  </section>
  <section id="creitem19" title="11. Dichiarazioni di voto">
    <intervention id="3-159-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, desidero esprimere una dichiarazione di voto sul calendario per il 2012. Senza dubbio abbiamo votato una totale assurdità, dal momento che non affronta il problema dei tre diversi parlamenti: Strasburgo, Bruxelles e, ovviamente, Lussemburgo, di cui si dimenticano tutti. I costi totali sostenuti, se non vado errato, sono dell’ordine dei 250 milioni di euro al mese.</p>
      <p sl="en">Vorrei avanzare un suggerimento costruttivo: anziché incontrarci in dodici diverse occasioni a Strasburgo, potremmo organizzare sempre dodici sessioni a Strasburgo, ma tutte nel corso della stessa settimana: primo giorno – tre sessioni; secondo giorno – tre sessioni; terzo giorno – tre sessioni; quarto giorno – tre sessioni. Così facendo dovremmo trascorrere qui soltanto una settimana all’anno. Possiamo trascorrere il resto del tempo a Bruxelles, se necessario, con un enorme risparmio in termini di costi e disagi.</p>
    </intervention>
    <intervention id="3-160-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, vi è un che di straordinario nel pellegrinaggio mensile di quest’Assemblea da una sede all’altra del Parlamento. Predichiamo la rettitudine fiscale eppure continuiamo a spendere centinaia di milioni di sterline al mese per spostare interpreti, personale delle commissioni e tutti gli eurodeputati. Parliamo di riscaldamento globale, eppure emettiamo migliaia di tonnellate di gas a effetto serra con i camion che trasportano avanti e indietro la documentazione necessaria.</p>
      <p sl="en">So che alcuni membri di questo Parlamento argomentano la questione appellandosi al significato simbolico di Strasburgo, all’idea storica che sottende e così via, e io stesso sono favorevole all’idea che l’Unione europea, in quanto club di nazioni, debba distribuire le proprie istituzioni sul territorio piuttosto che concentrare tutto a Bruxelles. Ma scegliamo una sede, questa o quella. Perché non mettiamo al voto in Parlamento la proposta di incontrarci sempre qui, in questa meravigliosa città dell’Alsazia, oppure sempre a Bruxelles?</p>
      <p sl="en">Comunque sia, riduciamo gli sprechi e cerchiamo, in questo periodo di austerità, di restituire alcuni risparmi ai nostri contribuenti, già soggetti a una forte pressione fiscale.</p>
    </intervention>
    <intervention id="3-161-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, il voto espresso, seppur a maggioranza, in realtà, è una mossa che rischia di minare la lettera dei trattati, la quale è perfettamente chiara e stabilisce che devono svolgersi a Strasburgo 12 tornate. Per eliminarne una, si sta ipotizzando che due diverse tornate potrebbero svolgersi nel corso della stessa settimana. È anche un modo per aggirare la chiarissima sentenza interpretativa emessa dalla Corte di giustizia proprio quando quest’Assemblea voleva passare da 12 a 11 tornate.</p>
      <p sl="fr">Da vent’anni assistiamo a tentativi fraudolenti per privare Strasburgo del suo ruolo di sede dell’Unione europea. È vero – e i miei colleghi hanno ragione – che la situazione attuale è insostenibile, ma non siamo obbligati a fare di Bruxelles la Washington DC dell’Unione europea. Avremmo potuto convogliare tutte le attività del Parlamento a Strasburgo, ma per farlo sarebbe servito ben altro che la costante negligenza delle autorità francesi.</p>
    </intervention>
    <intervention id="3-162-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, quanto accaduto oggi non rappresenta una vittoria dello schieramento di Bruxelles su quello di Strasburgo visto che abbiamo eliminato una delle sessioni previste a Bruxelles. Il risultato finale, dunque, è: Bruxelles 1 – Strasburgo 1. Ciononostante, onorevoli colleghi, abbiamo votato contro la legge: la decisione di svolgere le plenarie di agosto e di ottobre in una settimana è illegale, poiché il trattato prevede che si svolgano sessioni plenarie mensili.</p>
      <p sl="de">Analogamente, non è nemmeno giustificabile in virtù del risparmio, dal momento che i costi – che, fra parentesi, ammontano a 70 milioni di euro, una cifra enorme – non dipendono da Strasburgo, ma piuttosto dal fatto che le attività vengono costantemente dirottate, contrariamente a quanto previsto dal trattato, verso i meandri della burocrazia di Bruxelles.</p>
      <p sl="de">Basando il nostro lavoro a Strasburgo risparmieremmo denaro e avremmo un volto democratico e indipendente in Europa!</p>
    </intervention>
    <intervention id="3-164-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, ho chiesto di intervenire sui negoziati di bilancio perché ritengo che il Parlamento non sempre riceva un trattamento equo a questo proposito. In qualità di eurodeputati, dobbiamo promuovere la riduzione dei costi, ma dobbiamo anche assumerci le nostre responsabilità in modo adeguato. L’aumento di bilancio proposto per il Parlamento europeo, che è ben al di sotto rispetto al tasso di inflazione, non è una mossa ragionevole. Non tiene conto, ad esempio, dell’aggiunta di 18 membri a quest’Assemblea, del fatto che dobbiamo finanziare l’accesso della Croazia, né di tutti gli altri investimenti che dobbiamo realizzare.</p>
      <p sl="de">In conclusione, si dovrà raggiungere un valido compromesso sulla questione.</p>
    </intervention>
    <intervention id="3-166-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la Turchia, come tutti sappiamo, è un partner strategico per l'Unione europea e la sua posizione è baricentrica rispetto agli interessi economici e politici dell'Unione stessa e le attribuisce un ruolo importante nella promozione dell'azione europea nell'area del Mar Nero, così come nella promozione delle relazioni di pace in Medio Oriente.</p>
      <p sl="it">La relazione del 2010 sull'andamento del negoziato di adesione della Turchia all'Unione europea evidenzia però la lentezza del processo e la resistenza delle forze politiche turche rispetto ad alcune delle disposizioni fondamentali dell'accordo di associazione. Credo, Presidente, che su giustizia, diritti fondamentali, libertà di informazione, libertà religiosa, immigrazione, le autorità turche non abbiano fatto rilevanti progressi, nonostante la spinta in tale direzione proveniente dai cittadini.</p>
      <p sl="it">Gli interessi economici nella regione non possono renderci indulgenti su diritti e libertà fondamentali. La risoluzione del Parlamento affronta tale quadro con un approccio determinato, invitando la Commissione e il Consiglio a non perdere i risultati positivi conseguiti dal 2005 e soprattutto a non vanificare l'accordo bilaterale già esistente attraverso un'ipotesi di partenariato privilegiato.</p>
      <p sl="it">La mia preoccupazione è che questa ipotesi di partenariato possa compromettere l'accelerazione del processo di adesione, che invece deve rimanere il nostro obiettivo principale.</p>
    </intervention>
    <intervention id="3-167-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, l’acqua ricopre gran parte del nostro pianeta. Non sempre, tuttavia, apprezziamo il potenziale e il significato dei mari e degli oceani per lo sviluppo economico.</p>
      <p sl="pl">La regione atlantica è particolarmente importante per la pesca, i trasporti e l’energia. Rappresenta la fonte di quasi il 50 per cento delle catture mondiali e dispone di una gran varietà di depositi minerari, fra cui, ad esempio, metalli, petrolio e gas. In quella zona si scatenano, inoltre, fenomeni atmosferici di una certa rilevanza, che possono avere effetti catastrofici per le regioni costiere. È quindi fondamentale delineare la strategia giusta per la regione atlantica, una strategia che promuova la buona gestione e contribuisca alla tutela dell’ambiente e a offrire una vita migliore ai suoi abitanti.</p>
    </intervention>
    <intervention id="3-169-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il quadro nel quale dovremmo ambientare la discussione di questa risoluzione è quello tracciato dalla direttiva 2008/56, la cosiddetta direttiva quadro sulla strategia per l'ambiente marino.</p>
      <p sl="it">Così come ha detto il collega che è intervenuto prima, il quadro è quello della tutela dell'ambiente marino, perché la direttiva citata stabilisce principi comuni sulla base dei quali gli Stati membri devono elaborare le proprie strategie, in collaborazione anche con gli Stati terzi per il raggiungimento di un buono stato ecologico nelle acque marine di cui sono responsabili.</p>
      <p sl="it">Questo è il quadro, quindi, in cui avrebbe dovuto essere ambientata la strategia per la regione dell'Atlantico, sulla base anche delle indicazioni del Consiglio dell'Unione europea del 14 giugno scorso, così come ha ricordato anche il Commissario intervenendo in Aula.</p>
      <p sl="it">La risoluzione presentata al voto del Parlamento, invece, esula da tale perimetro proponendo, ben al di là di quanto emerga dalle consultazioni svolte dalla stessa Commissione, una strategia per una macroregione che affronti questioni territoriali, oltre che marittime.</p>
      <p sl="it">Tale indirizzo anticipa i tempi di una decisione diversa. Auspico che la comunicazione della Commissione in coerenza con quanto anticipato in Aula riporti l'iniziativa nel perimetro della direttiva sulla strategia marittima integrata che, in quanto tale, sostengo. Ecco perché il mio voto di astensione.</p>
    </intervention>
    <intervention id="3-171-000" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Signor Presidente, sono soddisfatta dei risultati della votazione relativa alla Turchia. Sono convinta che tutti gli sforzi volti a trasformare la Turchia in una democrazia pluralistica a pieno titolo, dove vengono rispettati i diritti umani e su cui si basano le libertà fondamentali, meritino sostegno.</p>
      <p sl="pl">Negli ultimi anni, abbiamo potuto notare che l’impegno della Turchia per diventare uno Stato membro dell’Unione europea sta producendo effetti positivi. Gli Stati membri dell’Unione europea dovrebbero continuare ad appoggiare la Turchia nelle riforme che sta attuando. È fondamentale concentrarsi in modo particolare sulle questioni più problematiche, come ad esempio, la riforma costituzionale, la libertà di stampa, i diritti delle donne e la protezione delle minoranze nazionali. Desidero altresì richiamare l’attenzione sulla questione dell’attuazione del protocollo aggiuntivo all’accordo di associazione CE-Turchia.</p>
    </intervention>
    <intervention id="3-172-000" speaker_id="96865" name="Debora SERRACCHIANI" is_mep="True" mode="spoken" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, ho dato voto favorevole alla risoluzione sulla Turchia perché la riforma della Costituzione che è avvenuta lo scorso 12 settembre è stata riconosciuta unanimemente come un importante passo compiuto dalla Turchia verso l'Europa.</p>
      <p sl="it">Naturalmente, sono ancora molti i passi da compiere ed esprimo in questo senso preoccupazione per i numerosi arresti dei giornalisti. Sottolineo che la Turchia è il settimo partner commerciale dell'Unione europea, che l'Unione europea è il principale partner commerciale della Turchia e che gli scambi commerciali, correttamente interpretati da secoli, hanno favorito la compenetrazione e la conoscenza pacifica dei popoli.</p>
      <p sl="it">Plaudo perciò ai notevoli progressi sul fronte dell'impulso ai collegamenti tra l'Unione europea e la Turchia, in particolare a quelli attraverso le autostrade del mare che attraversano il Nord Adriatico e il Nord Tirreno, su cui si muove oramai un flusso superiore ai 250 000 TIR annui nelle due direzioni, in connessione a un importante collegamento ferroviario camion TIR su vagone da porto a destinazione interna europea. In tal modo si è potuto eliminare un cospicuo transito del resto di camion su strada e auspico che si continui su quella via.</p>
    </intervention>
    <intervention id="3-173-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la Turchia è un paese vicino all’Unione europea molto importante e la relazione presentata per il 2010 mette in luce i significativi cambiamenti che ha realizzato. Senza ombra di dubbio, i cambiamenti costituzionali hanno un forte impatto e contribuiscono in modo essenziale alla democratizzazione della vita in Turchia.</p>
      <p sl="pl">Rimangono, tuttavia, delle aree in cui vorremmo vedere progressi maggiori. Una questione fondamentale a questo proposito è, chiaramente, la promozione delle relazioni di vicinato. Se non risolviamo il problema di Cipro, esse rimarranno bloccate in modo permanente. La situazione è analoga per quanto concerne le libertà fondamentali, ivi inclusa la libertà di religione. Mi auguro che le conclusioni della relazione consentano di registrare progressi in Turchia e di riconoscere che il paese sta cambiando non soltanto in termini economici, ma anche in ambiti fondamentali dal punto di vista dei diritti civili e della libertà.</p>
    </intervention>
    <intervention id="3-174-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, in qualità di membro della delegazione parlamentare in Turchia dello scorso anno, ho avuto la possibilità di vedere in prima persona i progressi che il paese sta compiendo nell’ambito del processo di integrazione nell’Unione europea. Dobbiamo apprezzare, senza dubbio, il modo in cui le autorità turche hanno affrontato le questioni relative alla libertà religiosa, ai diritti delle donne, ai diritti sindacali, alla riforma del settore giudiziario, alla revisione della legislazione su radio e televisione, nonché i progressi registrati nel quadro delle relazioni tra sfera civile e sfera militare. Credo sia essenziale migliorare i rapporti tra il governo e l’opposizione, rispettare la libertà dei mezzi di comunicazione, Internet compreso, registrare progressi nell’ambito dei diritti civili e del diritto di riunione, nonché portare a termine una scrupolosa riforma del sistema elettorale. Un altro aspetto allarmante è il problema sempre più diffuso della violenza domestica e dei cosiddetti delitti d’onore. Dovremmo concentrarci di più sulle questioni relative all’apertura dei confini fra Turchia e Armenia e al sostegno dei negoziati sulla stabilizzazione della situazione a Cipro. Appoggio la risoluzione poiché ritengo che l’allargamento dell’Unione europea alla Turchia sia nell’interesse particolare di alcuni Stati membri, inclusa la Polonia.</p>
    </intervention>
    <intervention id="3-175-000" speaker_id="28224" name="Markus PIEPER" is_mep="True" mode="spoken" nationality="Germany" m_state="DE">
      <p sl="de">Signor Presidente, mi sono astenuto dalla votazione sulla relazione sui progressi compiuti dalla Turchia non perché non condivida l’analisi in essa contenuta – nonostante alcune riforme, la critica della censura sulla stampa, le violazioni dei diritti umani, il sistema elettorale turco e la libertà di religione parlano da sé. Il motivo per cui ho scelto di astenermi, è che ritengo che il Parlamento europeo debba avere una reazione più determinata.</p>
      <p sl="de">Se la Turchia si rifiuta di attuare riforme chiave, dobbiamo mettere fine ai negoziati di adesione. È giunto il momento che quest’Assemblea chieda la cessazione dei negoziati di adesione.</p>
    </intervention>
    <intervention id="3-176-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, è innegabile che la Turchia ha registrato progressi negli ultimi anni. Rispetto ai criteri di Copenaghen per l’adesione all’Unione europea, tuttavia, alla Turchia resta ancora molto da fare. Possiamo prevedere che questo paese non entrerà a far parte dell’Unione europea prima della fine di questa generazione; nello specifico, deve fare ancora molto rispetto alla nostra concezione di base sui diritti umani e sui diritti delle dome e dei bambini. Si tratta di aspetti centrali per l’Unione europea e per questa comunità di valori.</p>
      <p sl="fi">È altresì fondamentale considerare la situazione di Cipro. Se la Turchia vuole occupare metà Cipro, uno Stato membro dell’Unione europea, dobbiamo dimostrarci fermi e decisi in merito. Non possiamo accettare una simile situazione, dove al momento la Turchia sta tenendo un piede in due scarpe portando avanti due programmi distinti. A questo proposito, dovremmo sì spingere la Turchia verso uno sviluppo democratico e chiarire al contempo in modo inequivocabile che l’Unione europea non intende rinunciare ai propri valori, facendo sì che ciò non avvenga neanche in questa circostanza.</p>
    </intervention>
    <intervention id="3-177-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, l’atteggiamento dell’Unione europea nei confronti della Turchia verrà considerato, un giorno, come un errore generazionale e di natura etica. Sarebbe stato ragionevole scegliere solo una delle due politiche: avremmo potuto lavorare con impegno verso un’eventuale adesione oppure, dire fin dall’inizio “l’adesione non si realizzerà mai, quindi troviamo una soluzione alternativa”. Noi, invece, abbiamo promesso una possibile adesione incrociando le dita dietro alla schiena. Abbiamo fatto promesse che non abbiamo nessuna intenzione di mantenere.</p>
      <p sl="en">Ora, vediamo la questione dal punto di vista di Ankara. Sarebbero mai scesi a una serie di compromessi così difficili e dolorosi in materia di radiodiffusione, di laicismo, e su Cipro in particolare, dove i turchi ciprioti hanno votato a favore del piano europeo e dove gli isolati greci ciprioti che l’hanno respinto sono stati premiati?</p>
      <p sl="en">Li abbiamo umiliati per via dei massacri subiti dalle popolazioni armene, abbiamo imposto decine di migliaia di pagine sull’acquis comunitario e poi, alla fine di questo percorso, gli voltiamo le spalle così, dal giorno alla notte!</p>
      <p sl="en">Così rischiamo di dar vita ai nostri timori: uno Stato alienato e antioccidentale proprio alle porte di casa nostra. I turchi hanno difeso i confini europei dall’espansione bolscevica per 50 anni. Un giorno potremmo dovergli chiedere di fare lo stesso con l’estremismo jihadista. Si meritano più di questo.</p>
    </intervention>
    <intervention id="3-178-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, per quanto condivida le preoccupazioni espresse dall’onorevole Pieper, ho votato a favore della relazione in oggetto, poiché abbiamo chiarito nuovamente, all’inizio della relazione, che per noi i negoziati sono un processo lungo e senza un risultato necessariamente predefinito. Abbiamo respinto la mozione presentata dal gruppo Verde/Alleanza libera europea che tentava di definire l’adesione, come abbiamo fatto con mozioni simili presentate dai socialisti in passato. Quest’Aula ha quindi trovato la retta via.</p>
      <p sl="de">Dovremmo presto compiere il prossimo passo, dicendo alla Turchia in tutta onestà che, come ha affermato l’onorevole Pieper, a nostro avviso la sua adesione è fuori discussione poiché sarebbe una responsabilità eccessiva per il paese e un impegno spropositato per l’Unione. Un’Europa politicamente integrata che include la Turchia fra i suoi membri è impensabile. Si tratta di una grande illusione da cui dobbiamo allontanarci definitivamente.</p>
      <p sl="de">Per quanto concerne i progressi, compierli è nell’interesse della Turchia stessa, che è un membro del Consiglio d’Europa e della NATO, oltre a essere il nostro alleato più vicino.</p>
    </intervention>
    <intervention id="3-180-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, desidero riprendere il dibattito che ha avuto luogo in quest’Aula sull’integrazione del Montenegro nell’Unione europea. Durante la discussione, avevo chiesto al rappresentante della Commissione e del Consiglio un calendario del processo e quando si prevede che il Montenegro possa diventare a pieno titolo un paese candidato per l’adesione all’Unione europea. Sfortunatamente non ho ricevuto risposta a quella domanda specifica, ma ho comunque votato a favore dell’adozione della risoluzione in oggetto da parte del Parlamento perché credo che vi siano buone motivazioni: si tratta innanzi tutto di una risoluzione importante per la Croazia. In secondo luogo, costituisce una guida per tutti gli altri paesi che fanno attualmente parte dei Balcani. Credo, tuttavia, che vi sia un terzo motivo molto rilevante: si tratta di una risoluzione positiva, che dimostra che i valori dell’Unione europea esercitano ancora il proprio fascino.</p>
    </intervention>
    <intervention id="3-181-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, quando si tratta di politica di allargamento credo serva almeno una sorta di quadro normativo. Dobbiamo concludere i negoziati con la Croazia entro giugno, come da programma, e avviare il relativo processo di adesione in autunno con una nostra votazione. Vogliamo che la Croazia faccia parte dell’Unione europea entro l’anno prossimo o, al massimo, quello successivo.</p>
      <p sl="de">Le cose devono procedere, dunque, ma come? Dobbiamo ancora integrare quella piccola, ma difficile zona dell’Europa sudorientale che comprende, innanzi tutto, la Macedonia e il Montenegro. È un segnale a tutti gli altri Stati della regione che, se soddisfano i criteri, c’è un posto anche per loro fra le nostre file. A differenza della Turchia, questi Stati sono europei nella loro essenza e, in quanto tali, spetta loro naturalmente un posto in seno alla nostra comunità.</p>
      <p sl="de">Il Montenegro, in particolare, è un paese di piccole dimensioni ma con una notevole tradizione europea. Attendo con impazienza fin da ora i negoziati con il Montenegro!</p>
    </intervention>
    <intervention id="3-183-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, resta ancora molto da fare nel campo della lotta contro la discriminazione in Europa. Concordo con la nostra relatrice quando afferma che, per quanto la discriminazione per motivi etnici possa considerarsi ad oggi eliminata, l'esclusione sociale ed economica della maggior parte della popolazione rom continua ad esistere e resta una delle maggiori sfide che saremo chiamati ad affrontare nei prossimi anni.</p>
      <p sl="it">Ciò a causa di tutta una serie di fattori specifici quali gli svantaggi geografici, i bassi livelli d'istruzione o il crollo delle economie pianificate che attira una moltitudine di forza lavoro scarsamente qualificata.</p>
      <p sl="it">Una strategia destinata a favorire la loro inclusione socioeconomica non comprometterà affatto le leggi antidiscriminazione, bensì andrà ad integrarle. Una parte significativa dei rom europei, infatti, deve affrontare condizioni talmente precarie e sfavorevoli che le misure destinate a favorire la loro inclusione sociale devono essere considerate come azioni volte a colmare una delle maggiori lacune esistenti in relazione al rispetto dei diritti costituzionali e dei diritti umani in Europa.</p>
    </intervention>
    <intervention id="3-184-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, è sempre motivo di turbamento parlare della questione dei rom qui in Parlamento. C’è un gruppo che sostiene che in realtà non dovremmo fare nulla, perché il problema non riguarda l’Unione europea, mentre per altri non si potrebbero impiegare comunque risorse sufficienti, neanche se fossero impiegate male. Nessuno dei due approcci al problema risulta particolarmente utile e, ad ogni modo, non stiamo comunque risolvendo i problemi legati ai rom. È un bene, quindi, che ci sia questa relazione, perché adesso abbiamo deciso di prendere in considerazione i risultati raggiunti grazie ai cospicui finanziamenti stanziati a favore dell’integrazione dei rom. Prima di definire una strategia adeguata, dobbiamo capire quali progetti hanno apportato benefici all’integrazione, garantendo, in questo modo, il corretto impiego dei fondi. Per queste ragioni il Venstre, Danmarks Liberale Parti (partito liberale danese) ha votato a favore della relazione in oggetto, che muove nella giusta direzione per i rom. Grazie, signor Presidente.</p>
    </intervention>
    <intervention id="3-185-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, con l'approvazione odierna della relazione d'iniziativa il Parlamento ha fatto un passo concreto verso una reale inclusione dei rom nelle comunità che li ospitano.</p>
      <p sl="it">È doveroso il superamento della marginalizzazione delle comunità rom attraverso il pieno riconoscimento dei diritti fondamentali, quali l'assistenza sanitaria, l'istruzione e la tutela delle categorie vulnerabili. Accogliamo con favore anche un miglior coordinamento con gli enti locali e regionali, così come si è migliorato il testo nella parte nella quale si prevedono verifiche concrete sulla coerenza e l'efficacia dei finanziamenti rispetto al risultato atteso e nella parte in cui si introducono criteri di premialità a favore degli Stati membri, che garantiscono l'uso appropriato delle risorse attribuite.</p>
      <p sl="it">Tuttavia si poteva fare probabilmente di più in materia di riconoscimento di diritti e doveri reciproci, perché è doveroso ritenere la concorrente responsabilità delle comunità rom per rendere effettiva la loro inclusione.</p>
    </intervention>
    <intervention id="3-186-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Signor Presidente, onorevoli colleghi, tutti noi condividiamo la necessità di una strategia europea per l'integrazione dei rom e certamente non vanno sottovalutate possibili discriminazioni nei loro confronti, ma non possono esistere diritti senza doveri, non può esistere integrazione senza legalità.</p>
      <p sl="it">Baraccopoli non autorizzate in condizioni igienico-sanitarie spaventose, fortissima dispersione scolastica, attività illegali come il furto, la ricettazione, l'induzione alla prostituzione femminile e minorile, l'accattonaggio molesto, il rifiuto di ogni percorso di integrazione e di accompagnamento al lavoro proposto dalle autorità locali: è questa la realtà di molte comunità rom nel mio paese e in altri paesi europei. Ed è un po' ipocrita sostenere che le responsabilità siano sempre e solo in capo alle istituzioni e mai in capo a chi ha scelto di far ricadere questa condotta sulle spalle della collettività.</p>
      <p sl="it">Infine mi rammarico che in questo testo non si sia voluto fare riferimento a una corretta applicazione della direttiva 2004/38/CE, che prevede requisiti stringenti per la permanenza dei cittadini comunitari in un altro Stato membro e l'allontanamento per motivi di pubblica sicurezza. Per queste ragioni ho votato in dissenso nel mio gruppo.</p>
    </intervention>
    <intervention id="3-187-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la relazione della collega Járóka riveste un'importanza particolare al momento e costituirà, insieme alla comunicazione che la Commissione è in procinto di adottare, la base per le successive discussioni della riunione della Piattaforma europea per i rom a Budapest, in programma per i prossimi 7 e 8 aprile.</p>
      <p sl="it">Condivido il richiamo all'introduzione di norme minime vincolanti a livello di Unione europea nei settori dell'istruzione, dell'occupazione, degli alloggi e dell'assistenza sanitaria. In particolare, credo vada rivolta una maggiore attenzione all'istruzione primaria, cruciale per una piena integrazione della minoranza rom.</p>
      <p sl="it">È sicuramente condivisibile il fermo invito rivolto da Francia, Romania, Bulgaria e Finlandia alla Commissione europea. È necessario che la Commissione si faccia però maggiormente carico di un ruolo attivo di guida e di indirizzo nell'elaborazione dell'attuazione di un'efficace strategia di inclusione dei rom. È evidente la necessità di individuare precisi doveri che le comunità nomadi dovranno assumersi.</p>
    </intervention>
    <intervention id="3-188-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, il mio gruppo appoggia la relazione in oggetto perché ritiene che costituisca un passo nella giusta direzione, invocando una strategia a livello comunitario e una tabella di marcia per l’inclusione dei rom.</p>
      <p sl="en">La relazione si fonda sulla profonda consapevolezza dell’estrema eterogeneità degli aspetti culturali delle diverse comunità rom in Europa. Allo stesso tempo, appoggia l’introduzione di standard minimi e vincolanti a livello comunitario, necessari per avviare una politica di integrazione vera e propria. La strategia dell’Unione europea affronta tutte le forme di violazione dei diritti fondamentali del popolo rom e invoca il loro effettivo accesso al mercato del lavoro, mettendo a disposizione della libera professione e dell’imprenditoria lo strumento del microcredito. Il mio gruppo accoglie in modo particolare l’accento posto sull’istruzione dei bambini rom, ovvero sull’abolizione della segregazione nelle classi grazie all’impiego di mediatori rom e all’aumento del numero di insegnanti rom.</p>
    </intervention>
    <intervention id="3-189-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, questa importante relazione d'iniziativa afferma con forza l'esigenza di predisporre una strategia europea per l'inclusione sociale dei rom. Bisogna infatti combattere la discriminazione economica e sociale delle comunità rom presenti in Europa, che è aumentata a seguito dell'attuale crisi economica.</p>
      <p sl="it">L'Unione europea deve elaborare un nuovo quadro giuridico ed evitare di continuare ad affrontare questa problematica attraverso legislazioni di natura non vincolante, perché insufficienti e non idonee a raggiungere lo scopo. Altrettanto importante è mantenere la task force per i rom quale organo permanente e iniziare a pensare ad un meccanismo analogo a quello utilizzato per la valutazione del mercato interno anche per questa tematica.</p>
      <p sl="it">Infine, l'Europa deve fare ogni sforzo per assicurare ai propri cittadini, in particolare quelli delle fasce più deboli, la protezione di tutti i diritti umani legati alla dignità umana. In fondo l'inclusione globale dei rom è essenzialmente una questione di diritti fondamentali, anche se dobbiamo chiedere alla comunità rom di volersi integrare e non di chiudersi in una loro realtà dove non rispettano le norme europee e nazionali.</p>
    </intervention>
    <intervention id="3-190-000" speaker_id="97193" name="Antonello ANTINORO" is_mep="True" mode="spoken" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, abbiamo con il voto di oggi, dato un ulteriore impulso alla, come dire, soluzione definitiva di questo problema, ma non abbiamo votato la migliore soluzione possibile.</p>
      <p sl="it">Infatti, voglio ricordare che gli oltre trecento emendamenti presentati alla relazione sono stati trasformati in trentotto emendamenti di compromesso, tutti adottati, che mirano a definire meglio i settori prioritari della strategia, ossia gli obiettivi di questa strategia. La Commissione, con la task force permanente, dovrà garantire la raccolta e la diffusione di dati statistici e di buone prassi, e gli Stati membri dovrebbero nominare un funzionario, speriamo di alto livello, del governo, che funga da punto di contatto per l'attuazione della strategia.</p>
      <p sl="it">Ma avremmo potuto essere ancor più, come dire, incisivi e meno ipocriti se nella relazione avessimo puntato agli obblighi e ai doveri che la comunità rom dovrebbe comunque rispettare nei paesi di accoglienza. Questo è il mio auspicio, ovvero che si trovino presto delle soluzioni che permettano una migliore convivenza di questa comunità in tutti gli Stati membri.</p>
    </intervention>
    <intervention id="3-191-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, mai più bambini che non vanno a scuola, mai più bambini costretti all'accattonaggio o sfruttati. Questi sono alcuni degli obiettivi della relazione Járóka, che rappresenta una risposta politica importante.</p>
      <p sl="it">Al di là delle dichiarazioni di principio, attendiamo la proposta della Commissione europea, prevista per aprile, affinché ci sia una responsabilità e un coordinamento più chiaro e condiviso tra Stati membri e istituzioni europee sulle politiche sui rom. L'obiettivo deve essere quello di utilizzare al meglio le risorse disponibili, a cominciare dai fondi comunitari ed evitare che siano le amministrazioni locali a farsi carico di tutti i problemi e ad affrontare le continue emergenze.</p>
      <p sl="it">Auspico infine che si apra un dibattito sulla direttiva 38. La direttiva prevede specifiche condizioni – lavoro, risorse economiche sufficienti, assicurazione sanitaria – per il mantenimento del diritto di soggiorno ma, al tempo stesso, presenta delle lacune rispetto all'eventualità in cui questi requisiti non siano rispettati. È una mancanza che va colmata al più presto.</p>
    </intervention>
    <intervention id="3-192-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore di questa relazione e voglio complimentarmi per il lavoro svolto con la collega Járóka, che ha saputo sintetizzare le diverse posizioni stabilendo con chiarezza obiettivi e priorità della strategia, quali la previsione di misure specifiche contro il nomadismo e le garanzie relative all'assistenza sanitaria di base, così come la parità di accesso all'educazione primaria, secondaria e superiore e il diritto di alloggio.</p>
      <p sl="it">La strategia mira infatti all'inclusione, e non alla semplice integrazione, ed è evidente che il ruolo della Commissione e delle autorità locali sarà fondamentale, soprattutto con riferimento al controllo ed alla gestione dei fondi comunitari.</p>
      <p sl="it">L'unico limite di questa relazione è la mancanza di strumenti di verifica dell'effettiva volontà di integrazione di alcune comunità rom e le conseguenze che dovrebbero discendere da una indisponibilità in termini di permanenza sul territorio di un paese membro, come di prosecuzione dei trattamenti e dei programmi di assistenza e welfare che non possono certo essere prorogati all'infinito senza risultati.</p>
    </intervention>
    <intervention id="3-193-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, ho votato a favore della relazione Járóka, ma desidero illustrare la mia posizione più in dettaglio. La questione dei rom è paradossale per l’Europa, da molti punti di vista: da un lato sfida i valori e gli ideali alla base dell’Unione europea a livello pratico, e dall’altro ha comunque avuto origine da un diritto di base, la libertà di movimento, che costituisce il modo di vivere tradizionale di una nazione. Ci sono rom anche in Finlandia; lì il problema riguarda principalmente il basso livello di istruzione e la conseguente disoccupazione. Per questo dobbiamo investire in modo particolare nell’istruzione.</p>
      <p sl="fi">Il diritto e le misure non vincolanti non bastano più. Serve una legislazione coerente e misure pratiche vincolanti per tutti. Tutti gli Stati membri e le istituzioni comunitarie ne sono responsabili. Kali sarakosti : buona quaresima a tutti.</p>
    </intervention>
    <intervention id="3-194-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, stiamo parlando di questioni legate all’integrazione dei rom. I rom vivono in molti paesi europei, sia orientali sia occidentali.</p>
      <p sl="sk">È interessante osservare che, sebbene la libertà e la democrazia siano radicate nei paesi dell’Europa occidentale da più tempo rispetto ai paesi dell’Europa centrale e orientale, fra cui vi è anche il mio paese nonché i nostri vicini ungheresi, riscontriamo gli stessi problemi da entrambe le parti. Non siamo ancora riusciti a superare queste differenze.</p>
      <p sl="sk">Si parla dell’integrazione dei rom per offrire loro buone possibilità nel mercato del lavoro e per renderlo un popolo più sano. In base alla legislazione attualmente in vigore, l’accesso all’istruzione e all’assistenza sanitaria è garantito ovunque ed è triste notare che spesso le famiglie rom non mandano a scuola i propri figli affinché possano ricevere l’istruzione.</p>
    </intervention>
    <intervention id="3-195-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, efharisto , grazie. La relazione presentata dall’onorevole Járóka è davvero eccellente. Credo che tutti, in quest’Aula, convengano che è ormai giunto il momento di agire a livello comunitario per garantire a tutti la parità dei diritti umani, perché purtroppo, per quanto riguarda i rom, questi non sono ancora attuati.</p>
      <p sl="fi">Una buona relazione non è sufficiente, serve anche l’azione. È giunto il momento di formulare una domanda essenziale: come procediamo d’ora in poi per evitare che la relazione resti un sogno ingenuo o una commistione di diverse opinioni e funzioni invece a livello pratico, per consentirci di vedere un miglioramento significativo della situazione dei rom all’interno dell’Unione europea?</p>
      <p sl="fi">È altresì fondamentale organizzare il follow-up alla relazione. Forse avremmo bisogno di un difensore civico per le questioni rom a livello comunitario, qualcuno che faccia il punto sulle misure che abbiamo concordato e che ne garantisca il funzionamento a livello pratico. È questo il modo di affrontare la questione in modo adeguato e con successo.</p>
    </intervention>
    <intervention id="3-197-000" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la recente e profonda crisi economica che ha colpito l'industria europea, ne ha al contempo evidenziato l'importanza per l'economia dell'Unione europea.</p>
      <p sl="it">Essa è rimasta spesso incentrata sull'idea che i mercati dovrebbero autoregolarsi e ciò è stato finora prevalentemente realizzato attraverso singole misure senza praticamente alcun coordinamento tra gli Stati membri. La strategia Europa 2020, per la prima volta, riconosce invece la necessità di un nuovo approccio, con la presentazione di un'iniziativa faro. È tempo che l'Unione europea sfrutti appieno le opportunità comuni per il rinnovo sostenibile e l'ulteriore sviluppo della base industriale con posti di lavoro di qualità.</p>
      <p sl="it">L'industria europea dovrebbe mantenere la leadership nei settori chiave, non ritrovandosi al seguito. È il momento per l'Unione di scegliere la sua strada per l'industria del futuro. Dobbiamo assicurarci che il valore aggiunto sia creato all'interno del nostro mercato europeo.</p>
      <p sl="it">A tal fine, risulta imprescindibile un coordinamento distintivo macroeconomico delle politiche economiche, fiscali e di bilancio per la crescita e l'occupazione, ad esempio attraverso l'armonizzazione fiscale delle imposte sulle società.</p>
    </intervention>
    <intervention id="3-198-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la relazione Lange affronta un problema molto attuale, il problema di reagire alla crisi economico-finanziaria che ha colpito gravemente il nostro sistema produttivo.</p>
      <p sl="it">Credo che la risposta contenuta in questa risoluzione sia una risposta estremamente positiva, perché riesce a mettere insieme tutte le variabili necessarie a costruire un buon progetto di rilancio economico. L'idea di puntare su innovazione e ricerca, tenendo conto del dato dimensionale del nostro tessuto imprenditoriale è molto importante e credo che suggerisca uno stimolo valido alla posizione forse un po' più conservatrice della Commissione.</p>
      <p sl="it">Esprimo apprezzamento per il lavoro del relatore, che è riuscito a far sintesi degli oltre 500 emendamenti, mettendo giù una risoluzione che complessivamente dà un grosso contributo al lavoro che ci attende. Il quadro che emerge è quello di una politica industriale centrata rispetto alla politica europea, trasversale ai diversi settori e soprattutto partecipata attraverso l'utilizzazione di modelli di monitoraggio dal basso e dall'alto.</p>
      <p sl="it">Resta un unico punto controverso, che è quello del brevetto europeo. Su questo mantengo la mia totale opposizione, ma questo non mi ha impedito di votare a favore di una relazione estremamente positiva.</p>
    </intervention>
    <intervention id="3-199-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, questa relazione mette in evidenza molti aspetti positivi e rispecchia le considerazioni e le esigenze espresse dalle varie associazioni industriali nazionali. Per questo non posso non condividere l'assetto generale della relazione del collega Lange.</p>
      <p sl="it">Sono emerse, tuttavia, alcune criticità che non sono state affrontate e risolte, quali la richiesta di nuove misure legislative in materia di efficienza delle risorse e soprattutto il tema della cooperazione rafforzata in materia di brevetti. È importante ora affrontare la questione della disciplina europea del marchio di origine, a mio parere strumento indispensabile per rafforzare e migliorare l'industria europea e la sua competitività.</p>
      <p sl="it">Ho dato il mio voto favorevole alla relazione Lange perché auspico che l'approvazione di questa relazione induca tutte le istituzioni ad adoperarsi per realizzare l'ambizioso programma delineato, traducendo quest'ultimo in azioni politiche concrete.</p>
    </intervention>
    <intervention id="3-200-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, l’industria si sta sviluppando a livello mondiale a una velocità straordinaria. Per non perdere terreno rispetto alla Cina o all’India serve un cambiamento immediato. L’Europa, sicuramente più piccola in confronto, non dovrebbe, tuttavia, offrire al mondo solo fabbriche più tossiche. Per questo credo sia giusto investire nelle nuove tecnologie, nello sviluppo della medicina e della farmacologia nonché in soluzioni innovative in settori che già conosciamo bene, fra cui l’agricoltura. Non sto pensando a enormi allevamenti, bensì alla definizione di soluzioni nuove che rendano più semplice la coltivazione, l’allevamento, la produzione di cibo ecologico, nonché per ricavare energia da fonti alternative. All’economia moderna servono investimenti di questo tipo. Le soluzioni innovative rappresentano anche una risposta ai cambiamenti demografici che si stanno realizzando in un’Europa che invecchia giorno dopo giorno. Grazie.</p>
    </intervention>
    <intervention id="3-201-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, la politica industriale, in quanto parte della politica economica, deve puntare a una crescita sostenibile, a una maggiore occupazione e a una qualità della vita dignitosa per tutti i cittadini europei.</p>
      <p sl="sk">L’industria europea è soggetta a una pressione concorrenziale molto forte da parte dei paesi in via di sviluppo. L’Unione europea deve quindi mantenere una politica proattiva per sostenere e rafforzare l’industria europea in quanto forza motrice della crescita economica. Il funzionamento del mercato interno va adeguatamente garantito non soltanto negoziando condizioni favorevoli nell’ambito degli accordi commerciali con i paesi terzi, ma anche proteggendolo dalla concorrenza sleale, dalle violazioni delle norme di concorrenza e dei diritti di proprietà industriale e intellettuale da parte dei paesi terzi.</p>
      <p sl="sk">L’Unione europea dispone di un potenziale enorme per garantire un vantaggio competitivo nel settore delle risorse umane altamente qualificate e nella creazione di tecnologie innovative, aspetti necessariamente legati a ulteriori investimenti nella ricerca e nello sviluppo.</p>
    </intervention>
    <intervention id="3-202-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, i prodotti industriali rappresentano quasi i tre quarti delle esportazioni europee e danno occupazione a 57 milioni di cittadini, senza contare gli ulteriori posti di lavoro nei servizi dell’indotto. Per questi motivi, l’industria è fondamentale per la nostra economia e influisce su tutti gli altri settori correlati. Man mano che impariamo la lezione dalla recente crisi economica e dalla crescente concorrenza nei mercati mondiali, è fondamentale intraprendere qualunque azione si renda necessaria per mantenere l’industria europea in una posizione forte nonché proseguirne lo sviluppo sistematico.</p>
      <p sl="pl">A questo proposito, la strategia Europa 2020 sembra un approccio nuovo, un approccio che sfrutta appieno le opportunità per l’ammodernamento sostenibile e per lo sviluppo della base industriale degli Stati membri e che garantisce, al contempo, un’elevata qualità del lavoro. Questo offre all’Europa l’opportunità di mantenere la leadership nei settori chiave dell’economia. La politica industriale integrata, volta a realizzare una graduale transizione sostenibile da un'industria prevalentemente produttiva verso un’industria basata sulla conoscenza, sembra particolarmente promettente. Per questo, appoggio pienamente la risoluzione.</p>
    </intervention>
    <intervention id="3-203-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, sarebbe inconcepibile che un settore che rappresenta nell'Unione cinquantasette milioni di addetti, tre quarti delle esportazioni europee di beni industriali e circa un terzo del valore aggiunto lordo dell'Unione europea non fosse sorretto da adeguate politiche settoriali finalizzate alla crescita e allo sviluppo.</p>
      <p sl="it">Non può esserci una politica commerciale competitiva senza un'attività industriale innovativa e di qualità. Sottoscrivo i suggerimenti forniti dalla commissione per il commercio internazionale e in particolare quelli che sottolineano l'importanza di un sistema di difesa commerciale efficace ricorrendo, se fosse il caso, agli strumenti previsti.</p>
      <p sl="it">Difendere l'interesse dell'Unione nel quadro dei negoziati futuri, al fine di proteggere l'industria e l'occupazione, è una necessità imprescindibile per contribuire a superare la crisi e assicurare che, con il settore manifatturiero, si privilegi l'economia reale nei confronti di quella finanziaria, evitando quelle bolle speculative che hanno portato a tanto disastro.</p>
    </intervention>
    <intervention id="3-204-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, credo sia fondamentale discutere sulla relazione in oggetto e metterla ai voti oggi. Sarebbe meglio, ovviamente, se le crisi non ci fossero, ma sarebbe molto peggio non trarne alcun insegnamento. È proprio perché abbiamo imparato la lezione dall’ultima crisi che ci troviamo ad affrontare nuovamente la questione della politica industriale in seno all’Unione europea, soprattutto dal momento che, prima dell’ultima crisi, molti pensavano che fosse facile guadagnare denaro con altro denaro. La politica economica e industriale è centrale per la prosperità dell’Unione europea. Credo, dunque, che sia fondamentale aver iniziato ad affrontare questo argomento.</p>
      <p sl="de">È positivo, ovviamente, essere coinvolti nel campo dell’innovazione e di una politica industriale orientata al futuro, ma credo sia altrettanto importante che la relazione abbia messo in luce la nostra industria tradizionale. Ne sono particolarmente lieto e mi auguro che continueremo la discussione in merito.</p>
    </intervention>
    <intervention id="3-205-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, ho votato a favore di questa eccellente relazione; effettivamente era ora che ci concentrassimo su una politica industriale per l’Unione europea. Senza dubbio negli ultimi anni abbiamo perso terreno rispetto ai più grandi paesi del mondo, ma spero che riusciremo ad avanzare spediti in futuro.</p>
      <p sl="en">Signor Presidente, nonostante abbia appoggiato la relazione, desidero esprimere la mia preoccupazione in merito a un punto della motivazione, che, a pagina 32, invoca l’armonizzazione dell’imposta sulle società. Il mio paese non è d’accordo su questo punto. L’imposta sulle società o sulle imprese è molto importante per noi e spetta a ogni singolo paese definirne il tasso. In effetti, si sa che alcuni paesi hanno un’imposta sulle società dichiaratamente alta, ma che nella realtà pagano molto meno.</p>
      <p sl="ga">Ad ogni modo questa relazione è buona e sono lieto di appoggiarla.</p>
    </intervention>
    <intervention id="3-208-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la risoluzione frutto della discussione sull’economia reale merita un nostro maggiore sostegno. L’ultimo periodo è stato caratterizzato principalmente dalla sfida che la globalizzazione ha rappresentato per la politica industriale europea e per la produzione effettiva in Europa. Come raggiungere gli obiettivi della strategia Europa 2020, in modo particolare creare occupazione e resistere alla delocalizzazione della politica industriale, è una questione fondamentale che è stata trattata durante la discussione sull’oggetto della risoluzione. Per rispondere alla domanda sull’ipotesi che l’Europa debba perdere le proprie industrie tradizionali direi che questo non deve accadere, come la discussione sulle piccole e medie imprese tenutasi nel corso dell’ultima tornata ha dimostrato.</p>
      <p sl="pl">La disponibilità di materie prime, incluse le materie prime per la produzione di energia, è una sfida seria. Dobbiamo prestare molta attenzione alle innovazioni e all’impiego dei risultati della ricerca scientifica a livello industriale. Un altro compito importante consiste nello sfruttare le sinergie esistenti fra le diverse aree della politica dell’Unione europea, ivi incluse quelle che sussistono fra la politica industriale/agricola e, ad esempio, quella commerciale. Grazie.</p>
    </intervention>
    <intervention id="3-209-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, ho votato a favore di questa iniziativa perché l’Unione europea deve impegnarsi fermamente nell’ambito della politica industriale e affrontare i rischi della crisi, la concorrenza da parte dei paesi terzi e la globalizzazione con finanziamenti pubblici maggiori, come previsto dal futuro programma quadro.</p>
      <p sl="es">Perché? Ai fini dell’attività di ricerca e sviluppo, per promuovere gli investimenti privati e incentivare la collaborazione fra settore pubblico e privato. In questo modo potremo creare occupazione qualificata.</p>
      <p sl="es">Dobbiamo sfruttare le competenze scientifiche e tecnologiche delle regioni, che hanno creato reti di innovazione e poli di competitività e la cui innovazione ed efficacia superano quelle dei paesi che le ospitano. È questo il caso dell’Euskadi, ovvero dei Paesi Baschi.</p>
      <p sl="es">Sfruttate la conoscenza delle regioni. Non continuate a vivere senza considerare questa realtà europea, poiché riconoscerla e accettarla ci consentirà di consolidare la nostra posizione dominante nell’ambito della politica industriale dinanzi alle minacce attuali.</p>
    </intervention>
    <intervention id="3-212-000" speaker_id="96951" name="Diane DODDS" is_mep="True" mode="written" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Vorrei chiedere agli onorevoli colleghi di immaginare per un momento di essere titolari di un’attività imprenditoriale. Attualmente avete due fabbriche ma, tenendone solamente una, potreste aumentare la produttività diminuendo i costi di 150 milioni di sterline e proteggendo al contempo l’ambiente. Questo è quanto gli azionisti vogliono. Quale imprenditore sano di mente manterrebbe entrambe le fabbriche? Ebbene, cari colleghi, anche noi siamo titolari di un’attività imprenditoriale: l’attività del governo e, aspetto fondamentale, di controllo degli esborsi di denaro dei nostri elettori, ovvero i nostri azionisti.</p>
      <p sl="en">Ogni anno sprechiamo 150 milioni di sterline per le 11 tornate qui a Strasburgo. Laddove regna l’ossessione per una politica verde, c’è qualcuno che decide di riversare inutilmente 20 000 tonnellate di monossido di carbonio nell’ambiente. Mi congratulo per il lavoro svolto dall’onorevole Fox nel tentativo di adottare per lo meno un briciolo di buonsenso nel 2012 e nel 2013.</p>
    </intervention>
    <intervention id="3-214-000" speaker_id="96788" name="Krzysztof LISEK" is_mep="True" mode="written" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ho votato a favore dell’emendamento n. 1 alla bozza del calendario delle tornate del Parlamento europeo per il 2012 e per il 2013. Per quanto riconosca la natura simbolica delle sessioni plenarie nella sede di Strasburgo del Parlamento europeo e considerando la difficile situazione finanziaria attuale in Europa, dobbiamo puntare al risparmio; questo è il punto centrale dell’emendamento. Svolgere due tornate nella stessa settimana è soprattutto un gesto nei confronti dei cittadini europei, perché sono le loro tasse che servono a pagare gli spostamenti, costosi in termini di tempo e di denaro, non solo degli eurodeputati, ma anche dei funzionari e degli assistenti.</p>
    </intervention>
    <intervention id="3-215-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore dell’emendamento n. 1 che elimina la tornata proposta per la settimana n. 40 del 2012. Lo considero un piccolo passo avanti nel taglio agli sprechi dovuti agli spostamenti da Bruxelles a Strasburgo.</p>
    </intervention>
    <intervention id="3-216-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In quanto cofirmatario dell’emendamento chiave, sono lieto che sia stato adottato. Il calendario delle tornate previste per il 2012 andrebbe ora modificato come segue: eliminare la tornata prevista per la settimana n. 40 (1-4 ottobre); dividere la tornata di ottobre II (22-25 ottobre) in due tornate separate: tornata n. 1: 22-23 ottobre; tornata 2: 25-26 ottobre.</p>
    </intervention>
    <intervention id="3-217-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Con l'esito di questa votazione si pone un fondamentale precedente lungo la strada che, mi auguro, un giorno possa portare a concentrare tutte le attività del Parlamento europeo in un'unica sede.</p>
      <p sl="it">Non ritengo infatti più tollerabile lo spreco di risorse pubbliche e l'inquinamento atmosferico causato dalla doppia sede parlamentare, che ogni mese costringe migliaia di persone a lunghe e difficili trasferte fra Bruxelles e Strasburgo. Accorpando nel calendario ufficiale del 2012 le due sessioni plenarie di ottobre si dà un segnale molto forte e sono ottimista che la strada intrapresa sia quella più giusta e vicina ai cittadini.</p>
    </intervention>
    <intervention id="3-218-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ho respinto questi emendamenti e intendo avviare un procedimento per inadempimento dinanzi alla Corte di giustizia dell’Unione europea insieme al mio collega, l’onorevole Posselt.</p>
    </intervention>
    <intervention id="3-219-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il diritto comunitario prevede 12 sessioni plenarie all’anno presso la sede di Strasburgo del Parlamento europeo. La votazione relativa alla modifica del calendario per far sì che due di queste sessioni di Strasburgo si svolgano nella stessa settimana dimostra la nostra volontà, in quanto eurodeputati, di tagliare i costi e le emissioni di CO2 . La trasferta a Strasburgo è costosa e spostamenti più frequenti causano maggiori emissioni di CO2 . Per questo appoggio la relazione, che ci consentirà di svolgere le 12 sessioni plenarie previste in 11 settimane, riducendo così i costi e l’impatto del nostro lavoro sull’ambiente. In quanto eurodeputato, desidero rappresentare i migliori interessi, in termini economici e ambientali, dei miei elettori. Invito il governo del Regno Unito a sollevare la questione con altri Stati membri, poiché si tratta di una responsabilità del Consiglio.</p>
    </intervention>
    <intervention id="3-220-000" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ho votato a favore dell’emendamento n. 1 che propone di accorpare le due tornate di ottobre nella stessa settimana in occasione della sessione del Parlamento europeo prevista per il 2012. Sono contrario allo smistamento del lavoro del Parlamento fra le tre sedi. L’emendamento implica un risparmio in termini di tempo e denaro, nonché migliaia di tonnellate in meno di CO2 rilasciata nell’atmosfera. Dobbiamo risparmiare: grazie all’emendamento, si sposteranno a Strasburgo 11 volte anziché 12 non soltanto gli eurodeputati, ma migliaia di funzionari del Parlamento che normalmente lavorano a Bruxelles, giornalisti, lobbisti, nonché il personale della Commissione europea e delle amministrazioni dei vari Stati membri. In questo modo si ridurranno la spese di trasporto, di soggiorno, i rimborsi spese, ecc.</p>
    </intervention>
    <intervention id="3-222-000" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Quest’oggi il Parlamento ha votato sul calendario per il 2012 e il 2013. Per la prima volta nel corso della mia esperienza come eurodeputato, gli emendamenti sono stati approvati dalla maggioranza dei votanti. Questo significa che gli onorevoli colleghi non dovranno trasferirsi a Strasburgo 12 volte all’anno, bensì 11, per svolgere le 12 sessioni in quella sede. Quella sorta di “circo itinerante” mensile fra Bruxelles e Strasburgo è diventato sinonimo di spreco, dei 200 milioni di euro spesi a questo proposito e delle 20 000 tonnellate di CO2 rilasciate nell’atmosfera.</p>
      <p sl="en">Gli eurodeputati non possono scegliere dove sedersi, ma possono decidere quante volte il Parlamento debba trasferirsi da una città all’altra. Circa 350 eurodeputati hanno appoggiato l’emendamento che consentirebbe l’accorpamento di due sessioni nella stessa settimana, con un risparmio in termini di costi, tempo ed energia per i viaggi, e manderà inoltre un segnale positivo al nostro elettorato. Mi auguro, altresì, che possa servire come base per l’eventuale definizione di un calendario che preveda lo svolgimento di 12 sessioni in 6 settimane. Non approvo, tuttavia, l’aver messo ai voti anche il calendario per il 2013 in questa plenaria. È una chiara manovra per impedire l’ulteriore estensione di questo procedimento nel corso di questa legislatura.</p>
    </intervention>
    <intervention id="3-223-000" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Nella votazione sul calendario delle tornate del Parlamento europeo per il 2012 e per il 2013, il 58 per cento degli eurodeputati ha approvato un emendamento che abolisce una delle due tornate di ottobre a Strasburgo. Quell’emendamento costituisce una violazione dei trattati, che prevedono Strasburgo sia la sede del Parlamento europeo e stabiliscono che ogni anno si debbano svolgere lì 12 tornate. In ottobre sono previste due tornate per recuperare sul lavoro rimasto fermo nel mese di agosto. Al di là di queste tornate di Strasburgo, tutte le riunioni delle commissioni parlamentari e le tornate straordinarie si svolgono a Bruxelles. Nel 1997, la Corte di giustizia ha stabilito chiaramente che il Parlamento europeo deve riunirsi ogni mese a Strasburgo. I trattati non lasciano spazio a dubbi: Strasburgo non è la seconda sede del Parlamento europeo; è piuttosto l’unica sede di questa istituzione. Il gruppo anti-Strasburgo si sta organizzando e sta mostrando i muscoli in maniera sempre più evidente, nel tentativo di far credere che il Parlamento sia unanimemente contrario a Strasburgo. I sostenitori della sede alsaziana devono farsi sentire di più. Hanno dalla loro la legittimità del diritto e cinquant’anni di storia di integrazione europea.</p>
    </intervention>
    <intervention id="3-224-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho votato a favore della modifica del calendario per risparmiare il denaro dei nostri contribuenti, ridurre le emissioni di CO2 e diminuire lo scompiglio che la trasferta mensile a Strasburgo comporta per le attività del Parlamento.</p>
    </intervention>
    <intervention id="3-225-000" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">I trattati europei sanciscono chiaramente che Strasburgo deve essere l’unica sede del Parlamento europeo nonché la sede delle 12 tornate annuali previste. Si è tuttavia tenuta una votazione in proposito questa settimana, nella speranza di accorpare due delle tornate previste a Strasburgo nella stessa settimana, a ottobre 2012 e a ottobre 2013. Gli eurodeputati democratici hanno votato contro questa decisione; la Francia, dal canto suo, ha già annunciato che a breve rinvierà la questione alla Corte di giustizia dell’Unione europea. In effetti, la decisione adottata è una violazione palese dello spirito e della lettera dei trattati, dal momento che non bisogna dimenticare che le disposizioni contenute nei testi possono essere modificate solamente per decisione unanime degli Stati membri.</p>
    </intervention>
    <intervention id="3-226-000" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Questa settimana abbiamo votato sul calendario delle tornate del Parlamento europeo per il 2012 e il 2013. Con mio grande rammarico, la maggioranza degli eurodeputati ha votato a favore di un emendamento (che io contesto fermamente) che accorpa le due tornate di ottobre in una sola, nel corso della stessa settimana. Personalmente ritengo che questa votazione violi pienamente lo spirito dei trattati dell’Unione europea, che stabiliscono esplicitamente che Strasburgo deve essere la sede del Parlamento europeo e delle 12 tornate annuali previste. La discussione in merito alla sede del Parlamento europeo riaffiora continuamente e quello di oggi è un nuovo attacco alla sede del Parlamento europeo di Strasburgo. Sono molti, tuttavia, i riferimenti storici a questa sede, citata nei testi giuridici e che non dovrebbe essere messa in discussione da simili molteplici attacchi. La Francia ha recentemente annunciato che avrebbe rinviato la questione alla Corte di giustizia dell’Unione europea, decisione che condivido e che appoggerò.</p>
    </intervention>
    <intervention id="3-230-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari Colleghi, ho votato a favore delle modifiche del calendario ufficiale del Parlamento europeo per il 2012 ed il 2013, perché ritengo giusto cercare di limitare lo spreco di risorse economiche e non nello svolgimento del nostro mandato parlamentare. La decisione di accorpare le due sessioni plenarie di ottobre all'interno della stessa settimana consente, infatti, di evitare una doppia trasferta a Strasburgo, con quel che ne deriva in termini di risparmio di risorse. Ritengo, infine, che questa decisione sia in linea con quanto accade già oggi, con la concentrazione di due sessioni plenarie nel mese di settembre.</p>
    </intervention>
    <intervention id="3-227-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore delle modifiche proposte per il calendario delle Sessioni Plenarie del Parlamento europeo a Strasburgo per il 2012 e il 2013 perché ritengo che, nel pieno rispetto dei trattati, sia comunque possibile sintetizzare due tornate del Parlamento in una sola settimana evitando di doversi recare a Strasburgo 2 volte in uno stesso mese. Questo permetterà di risparmiare sui costi delle istituzioni europee ed evitare spreco di denaro e di tempo. Ciò richiederà un maggiore impegno nell'organizzazione dei lavori sia da parte mia che dei colleghi, ma mostrerà anche all'opinione pubblica un maggiore impegno per evitare uno spreco inutile di denaro pubblico.</p>
    </intervention>
    <intervention id="3-228-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ritengo non sia necessario svolgere due sessioni plenarie separate a ottobre. I trattati dell’Unione europea prevedono che il Parlamento debba svolgere 12 sessioni a Strasburgo ogni anno, ma consentono di svolgere due sessioni nella stessa settimana. Mettendo fine all’usanza di trasferirsi a Strasburgo due volte al mese, il Parlamento può dare il buon esempio, riducendo le proprie emissioni di CO2 e risparmiando denaro pubblico.</p>
    </intervention>
    <intervention id="3-231-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore dell’emendamento n. 1 che elimina la tornata proposta per la settimana n. 40 nel 2013. Così come la decisione in merito al calendario per il 2012, anche questo contribuisce al taglio dei costi del Parlamento.</p>
    </intervention>
    <intervention id="3-232-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In quanto cofirmatario dell’emendamento chiave, sono lieto che sia stato adottato. Il calendario delle tornate previste per il 2013 andrebbe ora modificato come segue: eliminare la tornata prevista per la settimana n. 40 (30 settembre-3 ottobre); dividere la tornata di ottobre II (21-24 ottobre) in due tornate separate: tornata n. 1: 21-22 ottobre; tornata 2: 24-25 ottobre.</p>
    </intervention>
    <intervention id="3-233-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Con l'esito di questa votazione si pone un fondamentale precedente lungo la strada che, mi auguro, un giorno possa portare a concentrare tutte le attività del Parlamento europeo in un'unica sede.</p>
      <p sl="it">Non ritengo infatti più tollerabile lo spreco di risorse pubbliche e l'inquinamento atmosferico causato dalla doppia sede parlamentare, che ogni mese costringe migliaia di persone a lunghe e difficili trasferte fra Bruxelles e Strasburgo. Accorpando nel calendario ufficiale del 2013 le due sessioni plenarie di ottobre si dà un segnale molto forte e sono ottimista che la strada intrapresa sia quella più giusta e vicina ai cittadini.</p>
    </intervention>
    <intervention id="3-234-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ho respinto questi emendamenti e intendo avviare un procedimento per inadempimento dinanzi alla Corte di giustizia dell’Unione europea. La Conferenza dei presidenti non avrebbe dovuto permettere che questa mozione venisse messa ai voti.</p>
    </intervention>
    <intervention id="3-236-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Approvo la presente relazione che rispetta il principio in base a cui le istituzioni devono avere risorse sufficienti per essere gestite con rigore ed efficienza. In un periodo di crisi economica e finanziaria in Europa, in cui i cittadini sono costretti a tagliare le proprie spese, sia le istituzioni europee che quelle nazionali dovrebbero fare altrettanto. Questo fatto, però, non deve bloccare i necessari investimenti pubblici che portano a un guadagno a medio e lungo termine. Sottolineo che nel 2012 dovrebbero stabilizzarsi gli effetti dell’entrata in vigore del trattato di Lisbona sulla rubrica 5, anche se l’adesione della Croazia prevista per il 2013 avrà un impatto sul bilancio 2012.</p>
      <p sl="pt">Con questa situazione alcune istituzioni potrebbero registrare difficoltà nel mantenere il bilancio in pareggio. Per renderlo possibile concordo con le misure di sana gestione per le risorse amministrative e i piani di riduzione dei costi, adattando le tecnologie efficienti ed ecocompatibili. Infine, il Parlamento non può pregiudicare le condizioni necessarie per garantire a tutti gli Stati membri, allo stesso modo, buone condizioni di lavoro.</p>
    </intervention>
    <intervention id="3-237-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato contro la relazione Fernandes sulle priorità di bilancio per il 2012 perché il Parlamento europeo chiederà ancora un aumento del 5 per cento del bilancio, mentre le altre istituzioni europee si limiteranno all’1 per cento. Il costo dell’UE è di fatto insostenibile per le nazioni europee, e deve assolutamente essere ridotto. Sono esterrefatta per l’approvazione, in questo documento, della Casa della storia europea: si tratta di un progetto pretenzioso di 70 milioni di euro e più, in assoluto contrasto con le presunte pretese di austerità.</p>
    </intervention>
    <intervention id="3-238-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore della presente risoluzione che definisce il quadro generale e le priorità del bilancio 2012 per i finanziamenti alle istituzioni europee. Con la crisi economica che persiste è molto importante garantire una sana gestione finanziaria per adottare i principi dell’economia, dell’efficienza e dell’efficacia. Concordo con l’opinione del relatore secondo cui, con l’applicazione di questi principi, le istituzioni dovrebbero presentare piani di riduzione dei costi, specificando e giustificando chiaramente ogni spesa sostenuta. Il Parlamento e le altre istituzioni dovrebbero presentare relazioni semestrali sull’esecuzione dei rispettivi bilanci, dando informazioni dettagliate sull’esecuzione di ciascuna linea di bilancio. Credo quindi che essi debbano rispettare la disciplina di bilancio e i limiti autoimposti. Accolgo con favore la creazione di una nuova sezione X nel bilancio dell’Unione europea per il Servizio europeo per l’azione esterna, con una dotazione di 464 milioni di euro. Faccio comunque appello al servizio affinché usi i fondi stanziati a suo favore per realizzare le attività e raggiungere risultati concreti.</p>
    </intervention>
    <intervention id="3-239-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della presente relazione. Bisogna dare il giusto equilibrio al bilancio del prossimo anno, attribuendo priorità a quei settori strettamente legati alla strategia UE 2020. Nella stesura di bilancio occorre garantire il principio di governance sostenibile sugli aspetti legati all’efficienza e all’efficacia. Bisogna assicurare risorse sufficienti alle istituzioni europee affinché possano adempiere alle proprie funzioni in maniera adeguata. Al tempo stesso, le istituzioni devono anche rispondere all’attuale situazione finanziaria, economica e sociale dell’Unione, applicare rigide procedure di gestione e gestire risorse con rigore ed efficienza. Anch’io penso che le istituzioni europee possano contribuire in maniera significativa alla riduzione dei costi e alla realizzazione di economie di scala, ad esempio con procedure di gara d’appalto centralizzate, la condivisione di servizi tra le istituzioni, sistemi di e-governance, eccetera.</p>
    </intervention>
    <intervention id="3-240-000" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho approvato il presente documento perché ritengo che la relazione Fernandes sulle priorità di bilancio per il 2012 individui in maniera adeguata la direzione da seguire il prossimo anno. Approvo e appoggio l’idea presentata nel documento per dare priorità all’assunzione interna di personale. Ciò contribuirà a migliorare l’efficienza attraverso l’esperienza già acquisita, riducendo altresì i costi di formazione e i costi per l’adeguamento a una cultura organizzativa totalmente nuova. Contemporaneamente bisogna raffrontare la spesa reale con quella iscritta in bilancio nel 2011, e individuare esattamente le cause delle variazioni di grande entità. Le istituzioni europee devono elaborare e inviare alla Commissione piani di riduzione delle spese, con scadenze specifiche e obiettivi misurabili. Non possiamo chiedere sacrifici solo ai cittadini e al settore privato, anche le istituzioni devono fare la loro parte. Il Parlamento deve infatti fungere da modello, dimostrare solidarietà e controllare da vicino le modalità di spesa delle risorse.</p>
    </intervention>
    <intervention id="3-241-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">La relazione sulle priorità per il bilancio 2012 del Parlamento e delle altre istituzioni europee, da me appoggiata, per certi versi tiene conto della situazione economica, finanziaria e sociale che stiamo vivendo. In altre parole, è un bilancio di rigore e austerità. Questa relazione propugna l’eccellenza legislativa, la riduzione dei costi, la diminuzione dell’impatto ambientale e nessuna maggiorazione di spesa, ovvero un aumento in linea con l’inflazione. Altrettanto importante è la proposta che i prossimi bilanci siano pluriennali, per potere essere in linea con il quadro finanziario pluriennale. Inoltre, si tiene conto della possibile adesione della Croazia nel 2013.</p>
    </intervention>
    <intervention id="3-242-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Concordo con la relazione sugli orientamenti relativi alla procedura di bilancio 2012, che sottolinea la necessità di consolidare le risorse necessarie a soddisfare il nuovo quadro istituzionale derivante dall’entrata in vigore del trattato di Lisbona. Sia per il Parlamento che per le altre istituzioni è di vitale importanza usare un atteggiamento responsabile nelle questioni di bilancio. La crisi attuale e il pesante fardello del debito pubblico indicano l’urgente necessità di adottare una linea di rigore tenendo conto dei principi di economia, efficienza ed efficacia. È bene sottolineare il fatto che certi investimenti, soprattutto nelle tecnologie, potrebbero comportare risparmi a lungo termine, motivo per cui non bisogna bloccarli. Ricordo inoltre che, nell’ambito della cultura organizzativa del Parlamento e delle altre istituzioni, si dovrebbero presentare proposte per la riduzione del consumo di carta, energia e acqua, nonché delle emissioni. Sarebbe altresì auspicabile diminuire il materiale divulgativo su supporto fisico, che dovrebbe essere sostituito dal supporto informatico.</p>
    </intervention>
    <intervention id="3-243-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mi sono espressa a favore di una riduzione del bilancio del Parlamento europeo considerando le restrizioni economiche, finanziarie e sociali degli Stati membri dell’Unione. Ci siamo impegnati a fare il possibile per ridurre la spesa e giustificare le spese rimanenti in maniera circostanziata, ma non bisogna minare i progetti già in fase di realizzazione, come la Casa della storia europea. Questo è un bilancio di austerità che rimane in linea con l’inflazione. Al tempo stesso i tagli non devono influire negativamente sulla qualità dell’opera legislativa del Parlamento.</p>
    </intervention>
    <intervention id="3-244-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Appoggio l’eccellente relazione Fernandes, perché in un periodo di grave crisi finanziaria, economica e sociale in cui si richiedono tanti sacrifici ai cittadini dobbiamo essere i primi a dare l’esempio, approvando orientamenti di bilancio caratterizzati da rigore e austerità. Si dovrebbero però rendere disponibili le risorse necessarie affinché le istituzioni comunitarie possano essere all’altezza delle aspettative, soprattutto in vista del nuovo quadro istituzionale derivante dall’entrata in vigore del trattato di Lisbona.</p>
      <p sl="pt">Sottolineo poi l’importanza di assoggettare la gestione di queste risorse a criteri più stringenti di rigore ed efficienza, rispondenti a un controllo più rigido e più trasparente. È altresì importante incoraggiare la creazione di sinergie ed evitare inutili duplicazioni a livello di personale e funzioni.</p>
    </intervention>
    <intervention id="3-245-000" speaker_id="96951" name="Diane DODDS" is_mep="True" mode="written" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Quando questa Assemblea discute le priorità di bilancio, lo fa in un clima di enormi tagli al settore pubblico negli Stati Membri dell’Unione, crescente disoccupazione, bollette sempre più care e generale incertezza economica, sia a livello nazionale che all’interno di molte famiglie. In questo contesto estremamente grave e difficile, qual è la priorità per l’Unione europea? Incredibile a dirsi, una priorità è la Casa della storia europea.</p>
      <p sl="en">Tiro a indovinare: se chiedessimo ai miei elettori se in questo periodo questi sono 100 milioni ben spesi pochi, forse nessuno, risponderebbe di sì. È giunta l’ora per noi tutti – europarlamentari, Commissione e funzionari – di scendere dalle nuvole. Le priorità devono rispondere al meglio agli interessi degli elettori, semplificando la loro vita. Non bisogna sprecare soldi europei solo per soddisfare chi è ossessionato dalla promozione di concetti idealistici legati alla storia o all’identità comune europea. Questa autoindulgenza deve finire.</p>
    </intervention>
    <intervention id="3-246-000" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Abbiamo deciso di votare a favore della relazione sul bilancio in parte perché dimostra chiaramente l’importanza del risparmio e del rigore in questi tempi duri per l’economia, e in parte perché accoglie con favore la dotazione di 464 milioni di euro a favore del Servizio europeo per l’azione esterna, le cui importanti attività rientrano nel settore su cui si dovrebbe concentrare l’Unione europea.</p>
      <p sl="sv">Al tempo stesso però esprimiamo forti critiche per l’investimento complessivo di 549,6 milioni di euro per l’ampliamento dell’edificio a Lussemburgo, e non condividiamo affatto quando il relatore afferma che questo consentirà un risparmio a lungo termine. Al contrario, l’unica scelta ragionevole sarebbe concentrare il Parlamento europeo e le sue attività in un unico luogo.</p>
    </intervention>
    <intervention id="3-247-000" speaker_id="photo_generic" name="Göran Färm, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Lo Sveriges socialdemokratiska arbetareparti si è espresso a favore della relazione sulle priorità per il bilancio 2012 per il Parlamento europeo e le altre istituzioni.</p>
      <p sl="sv">La relazione esprime una posizione critica e inquisitoria su alcune proposte di bilancio dai costi elevati e raccomanda, per il prossimo anno, un aumento del bilancio del Parlamento non superiore al tasso d’inflazione; in altre parole, non dovrebbe avere alcuno scostamento in termini reali rispetto al 2011. Sottolineiamo inoltre di essere concordi sulla posizione estremamente critica e titubante del documento sul progetto di creazione di una Casa della storia europea. In un periodo di gravi restrizioni ai bilanci nazionali, dare il via a un simile progetto, che probabilmente sarà molto costoso, è secondo noi inopportuno.</p>
      <p sl="sv">Segnaliamo che avremmo preferito l’adozione di un approccio ancora più rigoroso per il bilancio del Parlamento per il 2012, con anche proposte di risparmio e ridistribuzione per finanziare nuove esigenze. La Commissione propone l’1 per cento come percentuale massima di aumento per i bilanci amministrativi delle istituzioni europee del prossimo anno, iniziativa che riteniamo debba essere sostenuta. Rispetto all’inflazione, un aumento massimo dell’1 per cento comporterebbe in pratica una riduzione del bilancio complessivo del Parlamento.</p>
    </intervention>
    <intervention id="3-248-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Tenendo in debito conto l’attuale situazione finanziaria, economica e sociale dell’Unione europea, è sempre più importante che le istituzioni rispondano con la qualità e l’efficienza richieste, e utilizzino procedure di gestione rigorose per garantire il risparmio. In questo momento è indispensabile sforzarsi per raggiungere pienamente gli obiettivi sanciti nella strategia Europa 2020, che si concentra sulla crescita e la creazione di posti di lavoro. È altresì necessario assicurare un equilibrio permanente e fare uno sforzo di consolidamento in tutte le categorie di bilancio. Per questo occorre mantenere un approccio prudente nelle spese amministrative. Per concludere, il Parlamento deve mantenere il principio dell’eccellenza legislativa, rispettare il principio di sana gestione e trasparenza, e promuovere uno spirito di responsabilità di bilancio nel quadro generale e nelle priorità per il bilancio 2012.</p>
    </intervention>
    <intervention id="3-249-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La relazione “stabilisce come priorità il principio dell’eccellenza legislativa”. Dal momento che, nonostante l’ambiguità del concetto, questo dipenderà essenzialmente dagli orientamenti politici adottati nel processo legislativo, chiediamo che per il Parlamento vengano stanziate le giuste risorse – umane e materiali – per rispondere alle esigenze e all’ambito dell’attività parlamentare. Il relatore non si esime dall’adottare una retorica prolissa in tutto il documento, scandita da concetti quali “sana gestione”, “economie di scala”, “efficienza”‘, “efficacia”, “analisi costi-benefici”, “riassegnazione del personale”, “mobilità”, eccetera. Ciononostante il Servizio europeo per l’azione esterna sembra essere escluso dall’elenco quando si tratta di appoggiare “le ambizioni dell’Unione europea per quanto riguarda la politica estera”. Concordiamo pienamente su “l’importanza che ai deputati di ogni nazionalità e lingua sia riservato il medesimo trattamento quanto alla possibilità di svolgere i propri compiti e le attività politiche che loro competono nella propria lingua”. Questo però implica molto di più che garantire il servizio di interpretazione nelle riunioni della commissione, come suggerisce il relatore. Implica assicurare il servizio di interpretazione anche a riunioni di coordinatori, triloghi, delegazioni, assemblee parlamentari e altro. Implica infine la tempestiva traduzione di tutti i documenti ufficiali e di lavoro. In questo momento vi sono lacune inaccettabili in entrambi i settori.</p>
    </intervention>
    <intervention id="3-250-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa è l’ennesima relazione sulla continuità della politica comunitaria di bilancio che dipende, in primo luogo, dagli orientamenti politici introdotti nel processo legislativo. Difendiamo però la giusta attribuzione delle risorse lavorative – umane o materiali – al Parlamento in base alle esigenze e competenze dell’attività parlamentare, senza esagerare con i costi o i possibili risparmi e senza minare il lavoro dell’Assemblea.</p>
      <p sl="pt">Non possiamo però astenerci dal rilevare che invece di concetti come “sana gestione”, “economie di scala”, “efficienza”, “efficacia”, “analisi costi-benefici”, “riassegnazione del personale”, “mobilità”, eccetera quello di cui ha bisogno l’Unione europea sono altre politiche, compresa una sostanziale riduzione delle spese militari e del Servizio europeo per l’azione esterna.</p>
      <p sl="pt">Appoggiamo la difesa della parità di trattamento per i deputati di ogni nazionalità e lingua quanto alla possibilità di svolgere i propri compiti e le attività politiche che loro competono nella propria lingua ricordando che, comunque, questo implica molto di più che garantire il servizio di interpretazione nelle riunioni di commissione, come afferma il relatore. Implica assicurare il servizio di interpretazione anche a riunioni di coordinatori, triloghi, delegazioni, assemblee parlamentari e altro. Implica infine la tempestiva traduzione di tutti i documenti ufficiali e di lavoro.</p>
    </intervention>
    <intervention id="3-251-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi la relazione del collega José Manuel Fernandes concerne gli orientamenti di spesa per il Bilancio 2012 delle istituzioni europee. La relazione prevede fra le altre cose, visto il difficile momento di crisi economica, più rigore nella spesa soprattutto per quanto riguarda la gestione burocratica della macchina organizzativa europea. Per questo, appoggio il collega con voto favorevole.</p>
    </intervention>
    <intervention id="3-252-000" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Ho votato a favore dell’adozione di questo documento che stabilisce gli orientamenti relativi alla procedura di bilancio 2012 : un quadro generale e le priorità di bilancio per il funzionamento delle istituzioni europee (tranne che per la Commissione europea). La relazione sostiene, in particolare, la riduzione del bilancio del Parlamento europeo vista la situazione economica, finanziaria e sociale, e me ne rallegro. Infine, mi sono fermamente opposta agli emendamenti che attaccavano la sede del Parlamento europeo a Strasburgo, e sono felice che siano stati respinti dalla maggioranza dell’Assemblea.</p>
    </intervention>
    <intervention id="3-253-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della presente relazione perché è molto importante attribuire priorità ai principi di sana gestione, ovvero economia, efficienza ed efficacia. Nell’attuazione delle varie politiche si deve tenere conto dei risultati conseguiti e le spese variabili dovrebbero, ove possibile e qualora la loro entità lo richieda, essere soggette a regolari valutazioni costi-benefici. A seguito dell’applicazione di questi principi, le istituzioni dovrebbero presentare piani di riduzione dei costi; è opportuno valutare i vantaggi della centralizzazione, al fine di realizzare economie di scala (ad esempio mediante procedure di gara d’appalto centralizzate e la condivisione di servizi tra le istituzioni). La cooperazione interistituzionale è fondamentale per lo scambio di buone prassi che favoriscono l’efficacia e consentono di realizzare economie; credo che la cooperazione interistituzionale dovrebbe essere migliorata per quanto riguarda la traduzione, l’interpretazione, l’assunzione di personale (EPSO) e l’EMAS e che essa dovrebbe essere estesa ad altri settori. In considerazione della crisi economica, del pesante fardello del debito pubblico e delle restrizioni contestuali agli sforzi di risanamento dei bilanci nazionali, il Parlamento europeo e le altre istituzioni dovrebbero dar prova di responsabilità e di rigore in materia di bilancio. Il Parlamento dovrebbe avere l’obiettivo di sviluppare l’eccellenza legislativa e dovrebbero essere rese disponibili tutte le risorse necessarie a tal fine, pur tenendo conto dei vincoli di bilancio.</p>
    </intervention>
    <intervention id="3-254-000" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Nell’attuale contesto economico, finanziario e sociale gli orientamenti relativi alla procedura di bilancio per il 2012 rappresentano una vera e propria sfida, soprattutto perché le istituzioni europee sono costrette a realizzare notevoli risparmi ma, al tempo stesso, devono disporre di risorse sufficienti per svolgere le proprie attività con la massima professionalità ed efficienza. In tal senso, sono a favore di un migliore sostegno interistituzionale per uno scambio di pratiche che porti a una strategia di rafforzamento dei legami tra Europa e cittadini, mantenendo un’austerità di bilancio e facendo economie per riuscire a raggiungere gli obiettivi dell’agenda Europa 2020.</p>
      <p sl="ro">Anche se il bilancio 2012 per il Parlamento e le altre istituzioni deve riguardare il consolidamento non bisogna creare ostacoli e impedire gli investimenti, perché i progetti d’investimento garantiscono il buon funzionamento delle economie europee.</p>
      <p sl="ro">Da ultimo ma non meno importante, concordo con il relatore quando afferma che non è accettabile non avere un servizio di interpretazione durante le riunioni delle commissioni parlamentari, perché gli eurodeputati devono potere usare la lingua madre. Anch’io mi sono trovato in una situazione in cui non ho potuto usufruire del servizio di interpretazione, anche nel momento in cui ho presentato una relazione.</p>
    </intervention>
    <intervention id="3-255-000" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Il bilancio 2012, così come il bilancio 2013, saranno bilanci di consolidamento, orientati a riflettere il contenimento della spesa degli Stati membri e destinati a rappresentare un punto di riferimento per gli importi che verranno fissati nell’ambito del prossimo quadro finanziario.</p>
      <p sl="it">L’obiettivo per questo bilancio deve essere l’eccellenza, il che vuol dire perseguire gli obiettivi di economia, efficienza ed efficacia con il minimo delle risorse disponibili. Quello a cui il Parlamento deve puntare in questa fase di consolidamento è un incremento del bilancio che non sia al di sopra del tasso di inflazione. Questa soglia rappresenta un esercizio di alta responsabilità. Le spese maggiorate che deriveranno dall’allargamento nei confronti della Croazia e dei nuovi 18 deputati previsti dal trattato di Lisbona verranno integrate tramite un amending budget .</p>
      <p sl="it">Al fine di rispettare l’approccio volto al contenimento della spesa, auspico che tutte le istituzioni trasmettano in anticipo le informazioni necessarie a delineare un quadro generale delle spese amministrative, in modo tale che l’Autorità di bilancio possa prendere decisioni sull’uso delle risorse secondo un approccio pluriennale, sostenibile e orientato alla comparabilità nel tempo e tra le istituzioni dei dati forniti.</p>
    </intervention>
    <intervention id="3-256-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la presente relazione che evidenzia come il Parlamento si aspetti che, nell’ambito dello stato di previsione, l’Ufficio di Presidenza presenti richieste realistiche; si dichiara disposto a esaminare proposte basate sulle esigenze e sulla prudenza, al fine di garantire un funzionamento adeguato ed efficiente dell’istituzione; sottolinea che lo scopo della lettera rettificativa presentata dall’Ufficio di Presidenza alla commissione per i bilanci nel mese di settembre è di prendere in considerazione le esigenze impreviste al momento dell’elaborazione delle stime, e che essa non deve essere considerata come un’opportunità per rivedere le stime precedentemente concordate; seguendo l’orientamento interistituzionale, i fabbisogni connessi all’allargamento andrebbero soddisfatti mediante lettera rettificativa o bilancio rettificativo; ritiene inoltre che i fabbisogni connessi ai 18 nuovi deputati, in seguito all’entrata in vigore del trattato di Lisbona, andrebbero soddisfatti mediante lettera rettificativa o bilancio rettificativo.</p>
    </intervention>
    <intervention id="3-257-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa relazione ha il grande merito di insistere sulla necessità che gli eurodeputati esercitino il mandato nella propria lingua. La mancanza di traduzione in alcune riunioni, nelle comunicazioni a noi rivolte e nelle risoluzioni congiunte in fase negoziale è un ostacolo imperdonabile per il nostro lavoro di europarlamentari e, di conseguenza, per la democrazia. Sostengo questa richiesta, ma mi rifiuto di appoggiare lo spreco finanziario e l’aberrazione democratica rappresentata dall’istituzione del Servizio europeo per l’azione esterna della Baronessa Ashton. Allo stesso modo mi rifiuto di sostenere il ricorso alle imprese private al posto dei funzionari.</p>
    </intervention>
    <intervention id="3-258-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il trattato di Lisbona ha affidato nuove responsabilità al Parlamento. Ciò comporta un maggiore carico amministrativo, e per i deputati la necessità di essere affiancati da collaboratori qualificati che svolgano funzioni di consulenza. Questa nuova situazione porta a due problemi: l’aumento dei costi derivanti dalla necessità di un maggior numero di assistenti, e più spazio fisico necessario affinché questi possano assolvere alle proprie funzioni in buone condizioni di lavoro. Questa situazione comporta un incremento dei costi che in questo periodo di crisi è difficile da giustificare, ma se l’operato del Parlamento deve eccellere deve disporre delle giuste risorse umane e finanziarie. Questo è il senso del mio voto.</p>
    </intervention>
    <intervention id="3-259-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Anche se la relazione contiene i principali orientamenti e le priorità per il bilancio 2012, comprese le norme per l’opera legislativa del Parlamento europeo, non ritengo giusto né giustificato l’incremento di bilancio rispetto al tasso d’inflazione. Esistono altri meccanismi e modi per risolvere i problemi comuni e far fronte alle priorità. Io ho votato a favore.</p>
    </intervention>
    <intervention id="3-260-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il massimale di spesa per il quadro finanziario pluriennale del bilancio dell’Unione europea per il 2012 è stato nuovamente aumentato. Anche l’Unione europea deve risparmiare, soprattutto quando i cittadini devono tirare la cinghia. Ci sono moltissime opportunità di risparmio, dalla rinuncia a uno dei seggi del Parlamento allo sfoltimento della giungla delle agenzie comunitarie, o al potenziamento della lotta alla frode nei programmi di assistenza.</p>
      <p sl="de">Dando tutta la colpa alla crisi economica e finanziaria l’Unione europea ha semplicemente messo in attesa alcuni piani ma senza un vero risparmio, pur facendo intendere che stesse facendo grandi economie. È assolutamente ingiusto nei confronti dei cittadini europei, ed è altrettanto ingiusto giustificare tutti i costi aggiuntivi derivanti dalle maggiori aspettative del trattato di Lisbona. Per questi motivi ho votato contro la relazione sul bilancio.</p>
    </intervention>
    <intervention id="3-261-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Questa relazione prevede un aumento del massimale di spesa per il quadro finanziario pluriennale (QFP) per il bilancio dell’Unione europea nel 2012. A causa della crisi economica e finanziaria i cittadini degli Stati membri sono stati esortati ad accettare misure di austerità e, di conseguenza, a farsi carico della maggior parte degli effetti della crisi. Anche l’Unione europea dovrebbe ridurre le spese che iniziano dalla crescita sfrenata delle agenzie, continuano con l’aiuto preadesione alla Turchia e proseguono con la costosa duplicazione delle strutture e i costi amministrativi derivanti dal Servizio europeo per l’azione esterna. Per questo motivo ho votato contro.</p>
    </intervention>
    <intervention id="3-262-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La proposta di risoluzione sugli orientamenti sulla procedura di bilancio 2012 del collega Fernandes offre una visione d’insieme della gestione del bilancio del Parlamento europeo in ottica di una futura ottimizzazione della gestione delle risorse a disposizione delle istituzioni europee, per questo ho espresso il mio parere a favore. Il Parlamento dovrà adottare il suo bilancio in modo da consolidare il futuro quadro finanziario e le risorse umane aggiuntive per far fronte alle esigenze del trattato di Lisbona, migliorare e completare gli edifici a disposizione, i servizi informatici e d’interpretariato. L’obiettivo principale resta quello di trovare un buon metodo di gestione delle risorse per riuscire a contenere la spesa migliorando comunque i servizi.</p>
    </intervention>
    <intervention id="3-263-000" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ho deciso di astenermi perché anche se questo testo fa riferimento all’individuazione di possibili risparmi per il bilancio del prossimo anno, questi non vengono individuati specificamente nel testo. Se vogliamo essere coerenti le politiche di risparmio devono iniziare dagli stessi deputati di quest’Assemblea.</p>
    </intervention>
    <intervention id="3-264-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore di questa relazione perché credo che l’attuale situazione finanziaria, economica e sociale dell’Unione europea non possa impedire alle istituzioni di utilizzare procedure di gestione rigorose per realizzare risparmi. Occorre fare un vero e proprio sforzo di consolidamento. Con riferimento ai principi di sana gestione, le istituzioni devono presentare piani di riduzione dei costi specificando e giustificando chiaramente le spese quando le presentano. In tal senso desidero manifestare pubblicamente il mio apprezzamento per l’eccellente lavoro svolto dal collega, onorevole Fernandes.</p>
    </intervention>
    <intervention id="3-265-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della relazione sugli orientamenti relativi alla procedura di bilancio 2012 perché ho ritenuto che l’attuale situazione di crisi economica, che ha ripercussioni nella fase attuale sopratutto in termini occupazionali, richieda uno sforzo di contenimento congiunto non solo da parte degli Stati membri, ma anche delle istituzioni europee. Sono quindi d’accordo nell’affermare che nell’attuale contesto il principio generale del finanziamento europeo dovrebbe essere improntato all’austerità di bilancio.</p>
      <p sl="it">Tuttavia mi preme sottolineare che, pur nella contingenza della situazione economica, il bilancio dell’Unione e particolare il bilancio del Parlamento, in quanto unica istituzione comunitaria eletta direttamente dei cittadini, dovrebbe essere soprattutto attento alla promozione e all’avvicinamento, proprio in momenti di incertezza per il futuro come questi, dei cittadini alle istituzioni dell’Unione. In particolare, ritengo che sarebbe particolarmente utile poter riflettere su una migliore distribuzione degli uffici informativi e di collegamento del Parlamento nei paesi membri e una loro più strategica collocazione anche alla luce degli ultimi sconvolgimenti nei paesi limitrofi.</p>
    </intervention>
    <intervention id="3-266-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato a favore anche se avrei preferito venissero bocciati alcuni emendamenti sulla necessità di ridurre il numero delle sedi di lavoro del Parlamento europeo.</p>
    </intervention>
    <intervention id="3-267-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Gli orientamenti relativi alla procedura di bilancio 2012 si basano sull’equilibrio tra la necessità di dotare le istituzioni europee di risorse sufficienti e adeguate per lo svolgimento delle attività e l’imperativo di trovare una risposta efficiente e di qualità alla crisi finanziaria, economica e sociale. La proposta presentata sottolinea che le istituzioni possono incontrare difficoltà nell’osservare la disciplina finanziaria e le restrizioni necessarie a rispettare il programma finanziario pluriennale, soprattutto in riferimento alla rubrica 5. Per questo il relatore invoca principi di sana gestione come l’economia, l’efficienza e l’efficacia, così da ottenere più rigore, semplicità, chiarezza e trasparenza.</p>
      <p sl="pt">Per quanto riguarda il Parlamento, questo documento che ha avuto il mio voto favorevole comprende le necessità derivanti dall’adesione della Croazia nel 2013, l’aumento di 18 deputati e la necessità di personale aggiuntivo dopo l’entrata in vigore del trattato di Lisbona. Per le altre istituzioni occorre ricordare la nuova sezione X del Servizio per l’azione esterna che, con il nuovo trattato, risponderà alle esigenze finanziarie legate alla creazione di un ambizioso quadro istituzionale a sostegno della politica estera dell’Unione.</p>
    </intervention>
    <intervention id="3-268-000" speaker_id="96809" name="Peter van DALEN" is_mep="True" mode="written" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Secondo la relazione Fernandes il Parlamento europeo deve eccellere in campo legislativo e tutte le risorse devono servire a tale scopo. Per me ci deve anche essere un’altra priorità, ovvero il Parlamento deve eccellere nella disciplina di bilancio. In questo momento governi, imprese e cittadini devono nuovamente rivedere le spese. Il Parlamento europeo deve fare altrettanto: non dobbiamo concentrarci su più soldi ma su nuove priorità. Occorre un cambiamento di rotta perché la spesa amministrativa dell’Unione europea è aumentata più rapidamente della spesa totale, e il Parlamento è il primo colpevole! Il considerando F della relazione fa riferimento al Servizio europeo per l’azione esterna, che probabilmente comporterà un maggiore esborso. Anche questo deve cambiare. Perché questo servizio ha decine e decine di dipendenti e sedi di lusso in luoghi esotici come Barbados e il Madagascar? Valutate attentamente il servizio e vedrete che non ha bisogno di più soldi. Questa deve essere la priorità di bilancio numero uno dell’Unione europea: non spendere di più, bensì spendere meglio.</p>
    </intervention>
    <intervention id="3-269-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Gli orientamenti relativi alla procedura di bilancio si compongono di una serie di sezioni a sé stanti messe insieme sotto il titolo “economia” e “consolidamento”. Molti cittadini europei, così come i rispettivi governi nazionali, sono stati costretti a fare economie e a limitare le spese a causa della crisi economica e finanziaria. In questa situazione è più che giustificato che il Parlamento europeo dia l’esempio con il bilancio proposto per il 2012. Nel 2012 l’Unione si troverà ad affrontare nuove e inevitabili spese per via della potenziale adesione della Croazia, del nuovo Servizio europeo per l’azione esterna e delle tre agenzie finanziarie. Affinché maggiori richieste di bilancio non implichino più automaticamente aumenti di bilancio, è giunto il momento di vedere dove è possibile realizzare potenziali risparmi nel bilancio dell’UE. Essi prevedono, ad esempio, un’analisi del funzionamento delle agenzie comunitarie e una valutazione delle risorse umane e delle politiche sugli immobili dell’Unione.</p>
    </intervention>
    <intervention id="3-271-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Approvo la presente risoluzione perché una strategia per la regione atlantica è essenziale per la coesione territoriale dell’Unione europea, soprattutto in un contesto di allargamento a est dei suoi confini. Si noti che nel quadro di un orientamento strategico che dà centralità all’Atlantico il nostro approccio non può considerare la regione come periferica, bensì deve affermarne la geocentralità nello spazio globale. Per l’Unione rappresenta una zona di confine con l’America del nord, l’America del sud e tutta l’Africa occidentale. Una strategia per la regione atlantica che vede la partecipazione degli Stati membri e delle rispettive regioni deve anche dare priorità ai nuovi settori di innovazione nell’economia e nella scienza, in particolare ai nuovi prodotti e servizi legati all’ambiente, alle energie marine rinnovabili, alle biotecnologie marine legate ai generi alimentari, alla salute e ai prodotti e servizi ad alta tecnologia intelligente.</p>
      <p sl="pt">La strategia atlantica non deve essere isolata bensì inquadrata nell’ambito degli obiettivi globali dell’Unione europea, considerando gli insegnamenti della strategia del Baltico, adattata dopo l’inizio del periodo di programmazione di bilancio per il 2007-2013, che ha indubbiamente limitato l’ambito di applicazione dell’iniziativa.</p>
    </intervention>
    <intervention id="3-272-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa risoluzione sulla strategia europea per la regione atlantica. Cinque Stati membri dell’Unione si trovano sulla costa atlantica: Francia, Irlanda, Portogallo, Spagna e Regno Unito. Occorre quindi una strategia per coordinare gli interventi di questi paesi nella regione. Concordo con la relatrice sul fatto che il principale valore aggiunto delle strategie regionali dell’UE risieda nella cooperazione a più livelli, nel coordinamento e nel migliore investimento strategico dei finanziamenti disponibili, non nell’ulteriore distribuzione delle risorse. Credo che questa strategia potrebbe affrontare i seguenti temi di interesse comune: l’ambiente e il cambiamento climatico, compresa la prevenzione e la lotta nei confronti dell’inquinamento marino ad opera delle navi, i trasporti e l’accessibilità, la ricerca, l’innovazione, la cultura, il tempo libero e il turismo, i servizi e la formazione marittimi, la pesca e il settore ittico. Vorrei ricordare che una delle prime strategie di questo tipo è la strategia dell’UE per la regione del Mar Baltico approvata dal Consiglio europeo, in cui rientrano 8 Stati membri dell’Unione compreso il mio, la Lituania. Questa strategia vuole rendere il Mar Baltico una regione sostenibile dal punto di vista ambientale, prospera, facilmente accessibile e sicura e ha già preso il via con successo. Credo quindi che la strategia europea per la regione atlantica potrebbe rivelarsi vantaggiosa non solo per questa regione, ma per tutta l’Unione europea.</p>
    </intervention>
    <intervention id="3-273-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La cooperazione sui problemi che vanno oltre i confini nazionali è uno dei grandi valori aggiunti del lavoro svolto dall’Unione europea. Il collega, onorevole Cadec, lavora da mesi per rafforzare la cooperazione tra le regioni dell’Arco atlantico permettendo loro di sfruttare al massimo le possibili sinergie. Pertanto ho votato a favore di questa risoluzione, che “chiede alla Commissione di dare, quanto prima possibile, forma alla strategia dell’Unione europea per la regione atlantica come una strategia integrata che affronti questioni marittime e territoriali”.</p>
    </intervention>
    <intervention id="3-274-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho approvato la risoluzione. La coesione territoriale è uno degli obiettivi più importanti dell’Unione europea e un requisito indispensabile per un mercato interno efficace, economicamente forte e competitivo. La regione atlantica ha caratteristiche a sé specifiche, ovvero una zona marittima dinamica il cui fragile ambiente deve essere preservato e che è soggetta alle conseguenze del cambiamento climatico. È una zona periferica all’interno dell’Unione europea, con gravi problemi di accessibilità e di connettività. Credo ci sia un urgente bisogno di adottare questa strategia, che contribuirà ad affrontare i problemi fondamentali della regione come l’apertura, l’interconnessione delle reti dei trasporti e dell’energia e lo sviluppo dell’energia marina, lo sviluppo delle aree urbane e rurali, nonché l’intensificazione dei collegamenti terra-mare e mare-acque interne.</p>
    </intervention>
    <intervention id="3-275-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Concordo con la risoluzione del Parlamento sulla strategia europea per la regione atlantica, che ritengo essere di grande importanza poiché cinque Stati membri sono sulla costa atlantica: Francia, Irlanda, Portogallo, Spagna e Regno Unito. Questa strategia viene proposta per affrontare temi importanti come l’energia marina, l’ambiente e il cambiamento climatico, i trasporti e l’accessibilità, la sicurezza e la sorveglianza, la ricerca, l’innovazione, le industrie creative, la cultura, il tempo libero e il turismo, i servizi e la formazione marittimi, la pesca e il settore ittico. La cooperazione territoriale europea, consolidata in questa strategia grazie ai suddetti aspetti, può contribuire ampiamente all’intensificazione del processo di integrazione all’interno della regione atlantica attraverso una maggiore partecipazione della società civile al processo decisionale e all’attuazione di azioni concrete. Sottolineo infine che questa iniziativa può e deve portare a un migliore utilizzo dei fondi europei, non a un aumento della spesa.</p>
    </intervention>
    <intervention id="3-276-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Come deputato eletto da un paese della regione atlantica devo evidenziare l’importanza e la necessità di creare una strategia europea che tenga conto delle peculiarità geografiche, demografiche ed economiche di questa zona. Occorre sviluppare una strategia integrata e articolata per garantire sinergie e coerenza tra politiche settoriali nella regione, creando il valore aggiunto necessario per far fronte alle sfide dello sviluppo sostenibile e della competitività di questa regione in particolare e dell’Europa in generale. Non ho dubbi sulla necessità di adottare un approccio a livello europeo basato sul rafforzamento della cooperazione tra gli Stati membri sull’Atlantico, le comunità costiere, il settore privato e la società civile, in cui questa strategia comune andrà a vantaggio di tutte le parti interessate.</p>
      <p sl="pt">Ciò dovrebbe permettere di individuare i problemi e le sfide comuni, così come le priorità comuni, e di creare le sinergie necessarie a promuovere un utilizzo più efficiente delle risorse. È importante non solo migliorare la competitività e la sostenibilità dei settori tradizionali, ma anche sfruttare tutto il potenziale della zona atlantica con nuovi mercati, prodotti e servizi, guidati da due grandi priorità: la tutela dell’ambiente e degli ecosistemi e la creazione di posti di lavoro.</p>
    </intervention>
    <intervention id="3-277-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa risoluzione perché credo che la Commissione debba elaborare, il più rapidamente possibile, una strategia europea per la regione atlantica che affronti le questioni marittime e territoriali. Questa strategia deve affrontare temi di interesse comune come l’ambiente e il cambiamento climatico, l’energia marina, i trasporti marittimi, la sicurezza marittima e la sorveglianza, la pesca, il turismo, la ricerca e l’innovazione. Anche le Azzorre, Madeira e Capo Verde devono essere inclusi ed esercitare un ruolo prominente in questa strategia.</p>
    </intervention>
    <intervention id="3-278-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Oggi l’Atlantico rappresenta uno dei confini europei ed è stato uno dei più importanti punti di contatto con il mondo. È stato grazie a questo oceano che i popoli europei, soprattutto i portoghesi, sono entrati in contatto con persone, economie e culture che prima non si conoscevano, dando vita a quello che oggi è un mondo veramente globalizzato. Oggigiorno la regione atlantica è emarginata rispetto al centro dell’Europa, e questo può e deve trovare rimedio nell’idea che l’Atlantico e i rapporti con i partner più importanti ai suoi confini, come il Brasile e gli Stati Uniti, possono riaffermare la centralità geostrategica sostituita dalla comparsa dei paesi asiatici. L’importanza della regione giustifica pienamente l’elaborazione di una strategia europea che, fedele al ruolo storicamente riservato all’oceano che le dà il nome, non si limita agli Stati membri ma riesce a creare un legame con le altre coste. In tal senso sottolineo il ruolo vitale e insostituibile delle regioni ultraperiferiche nel successo della strategia. Esse continuano a meritare un sostegno speciale da parte nostra, che permetta di superare i costi dell’insularità e di potenziare i contatti esterni.</p>
    </intervention>
    <intervention id="3-279-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il 14 giugno 2010 il Consiglio ha invitato la Commissione a elaborare una strategia europea per la regione atlantica entro un anno, trattandosi di un territorio periferico con caratteristiche specifiche per le sue potenzialità e fragilità ambientali. Pertanto, data l’importanza che riveste a livello mondiale, è necessaria una strategia ambiziosa che tenga conto degli aspetti marittimi e territoriali. Questa risoluzione rappresenta un contributo fondamentale all’elaborazione della strategia poiché richiama l’attenzione su elementi sostanziali come la necessità di attuare sinergie con altre politiche su ambiente, energia, trasporti, turismo, risorse marine eccetera, adottare una politica macroregionale e procedere all’approccio internazionale necessario a un buon rapporto con i paesi sull’Atlantico. Mi rallegro che il Parlamento abbia approvato la risoluzione, perché sono convinto che questa strategia europea per la regione atlantica darà impulso alla crescita sostenibile della zona e metterà le questioni marittime in cima all’agenda europea.</p>
    </intervention>
    <intervention id="3-280-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Siamo favorevoli allo sviluppo di strategie tese alla coesione economica, sociale e territoriale di determinate macroregioni, che ovviamente bisognerebbe dotare degli strumenti necessari per garantire una coesione totale ed efficace. Ogni fase di queste strategie – preparazione, formulazione e applicazione – deve coinvolgere attivamente i paesi e le regioni del relativo ambito geografico, e basarsi sulla cooperazione tra questi paesi e regioni. Tali strategie possono e devono affrontare temi di interesse comune come, nel caso della proposta specifica della strategia europea per la regione atlantica: l’energia marina, la tutela ambientale, compresa la prevenzione e la lotta nei confronti dell’inquinamento marino, i trasporti e l’accessibilità, la ricerca e l’innovazione ed altro ancora. Ciononostante nutriamo seri dubbi e siamo in forte disaccordo su alcuni punti della risoluzione, motivo per cui non abbiamo espresso voto favorevole. La risoluzione non tutela il principio secondo cui per essere efficaci le nuove risorse, soprattutto quelle di natura finanziaria, devono essere all’altezza dei nuovi obiettivi della politica di coesione. La risoluzione propone anche che la strategia venga subordinata alla politica estera dell’Unione europea, agli obiettivi della politica commerciale internazionale, alla strategia Europa 2020 e al raggiungimento degli “obiettivi del mercato interno”.</p>
    </intervention>
    <intervention id="3-281-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">È importante continuare a sviluppare strategie tese alla coesione economica, sociale e territoriale di determinate macroregioni, che ovviamente bisognerebbe dotare degli strumenti necessari per garantire una coesione totale ed efficace. Ogni fase di queste strategie – preparazione, formulazione e applicazione – deve coinvolgere attivamente i paesi e le regioni del relativo ambito geografico, e basarsi sulla cooperazione tra questi paesi e regioni. Tali strategie possono e devono affrontare temi di interesse comune. Per la strategia europea per la regione atlantica essi sono: l’energia marina, la tutela ambientale, compresa la prevenzione e la lotta nei confronti dell’inquinamento marino, i trasporti e l’accessibilità, la ricerca e l’innovazione ed altro ancora. Ciononostante nutriamo seri dubbi e siamo in forte disaccordo su alcuni punti della risoluzione, motivo per cui non abbiamo espresso voto favorevole.</p>
      <p sl="pt">La risoluzione non tutela il principio secondo cui per essere efficaci le nuove risorse, soprattutto quelle di natura finanziaria, devono essere all’altezza dei nuovi obiettivi della politica di coesione. Questo significa che si saranno molte promesse ma pochi fatti, oltre al fatto che la strategia è subordinata agli obiettivi della politica commerciale internazionale, alla strategia Europa 2020 e al raggiungimento degli “obiettivi del mercato interno”.</p>
    </intervention>
    <intervention id="3-282-000" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Sostengo con decisione le misure adottate a livello europeo per elaborare una strategia integrata per la regione atlantica. La strategia atlantica deve concentrarsi sulla promozione dello sviluppo economico delle isole dell’Atlantico e della sua regione costiera.</p>
      <p sl="ga">La regione atlantica è una delle più ricche a livello di vento, onde ed energia mareomotrice, ma non sfrutta abbastanza il suo potenziale energetico. Anche le attività di questa regione costiera legate al turismo e al tempo libero rappresentano una preziosa risorsa economica. Esiste un vero potenziale di crescita in questo senso, ad esempio con lo sviluppo di porticcioli turistici strategici in ogni paese.</p>
      <p sl="ga">I trasporti marittimi, i porti e il settore ittico, acquacoltura compresa, sarebbero particolarmente avvantaggiati da una più stretta collaborazione tra gli Stati membri che si affacciano sull’Atlantico. Qualunque strategia per l’Atlantico deve rispettare le disposizioni della politica comune della pesca. Nel corso degli anni si è registrato un miglioramento della cooperazione tra Stati membri sui temi della sicurezza e della sorveglianza marittima.</p>
      <p sl="ga">Essendo la zona dell’Arco atlantico così vasta bisogna però attuare una strategia integrata per garantire attività migliori e più efficaci coordinate dagli Stati membri.</p>
    </intervention>
    <intervention id="3-283-000" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">L’adozione di una risoluzione del Parlamento sul progetto di strategia per la regione atlantica è per me l’occasione di ricordare l’urgente necessità di operare a livello comunitario per un approccio comune sull’utilizzo degli spazi marittimi e trovare una soluzione congiunta ai problemi esistenti. L’esempio della Manica è particolarmente illuminante in tal senso: accesso marittimo strategico all’Unione europea, è contemporaneamente passaggio fondamentale tra Oceano Atlantico e Mare del Nord (con il 20 per cento della flotta mondiale e più di 500 navi superiori alle 300 tonnellate che navigano al giorno) e zona votata alla pesca, alla nautica da diporto, all’estrazione di granulati e ben presto – con mia grande soddisfazione – alla produzione di energia grazie agli impianti eolici in mare. Questa concentrazione di attività obbliga a considerare seriamente a livello comunitario la gestione della sicurezza marittima nella zona nel quadro di una strategia congiunta. Per questo motivo, durante il dibattito sulla strategia per la regione atlantica ho fatto nuovamente appello al Commissario Damanaki, responsabile degli affari marittimi e la pesca, affinché includa la Manica nella proposta che dovrà presentare nel mese di giugno.</p>
    </intervention>
    <intervention id="3-284-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questo documento perché, come sappiamo, la regione atlantica ha caratteristiche a sé specifiche, ovvero è una zona marittima dinamica (grazie al trasporto marittimo, alla pesca, all’energia marina eccetera), una zona il cui fragile ambiente deve essere preservato e che è soggetta alle conseguenze del cambiamento climatico, ed è anche una zona periferica all’interno dell’Unione europea, con problemi di accessibilità e di connettività e con un basso numero di importanti centri cittadini. Occorre dare, quanto prima possibile, forma alla strategia dell’Unione europea per la regione atlantica come una strategia integrata che affronti questioni marittime e territoriali. Tale strategia dovrebbe attuare un miglior coordinamento di obiettivi e mezzi, con forti legami con la strategia UE 2020 e con le politiche dell’Unione europea per il periodo successivo al 2013; essa mira a migliorare l’impiego dei fondi dell’UE, senza aumentare la spesa. Questa strategia deve essere ben collegata alla politica regionale dell’UE e alla politica marittima integrata; credo che essa dovrebbe anche facilitare le sinergie con altre politiche comunitarie, quali le reti transeuropee dei trasporti, la politica comune della pesca, le azioni in materia di clima e ambiente, il programma quadro di ricerca e sviluppo, la politica energetica, eccetera. È importante migliorare l’accessibilità nelle regioni marittime dell’Atlantico e aumentare la circolazione delle persone, dei beni e dei servizi in queste regioni, al fine di raggiungere gli obiettivi del mercato interno e l’obiettivo della politica di coesione, in particolare attraverso lo sviluppo del trasporto marittimo a corto raggio e delle autostrade del mare.</p>
    </intervention>
    <intervention id="3-285-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione sulla strategia europea per la regione atlantica secondo cui questa strategia dovrebbe essere inserita nell’obiettivo della coesione politica di cooperazione territoriale (obiettivo 3) ed essere basata su un approccio integrato, trasversale e territoriale, al fine di meglio coordinare le politiche tra i diversi livelli di governance su un dato territorio, con particolare attenzione alle questioni pertinenti; ed è convinta che la cooperazione territoriale europea possa contribuire ampiamente all’intensificazione del processo di integrazione all’interno della regione atlantica attraverso una maggiore partecipazione della società civile al processo decisionale e all’attuazione di azioni concrete.</p>
    </intervention>
    <intervention id="3-286-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La regione atlantica ha caratteristiche a sé specifiche essendo una zona marittima dinamica di cui evidenzio il trasporto marittimo, la pesca e l’energia marina. È una zona con un ambiente fragile che deve essere preservato, soggetto all’erosione delle coste e a fenomeni atmosferici estremi, ed è una zona periferica. Per questo è necessaria una strategia europea integrata che affronti questioni marittime e territoriali. Ecco il motivo per cui ho dato il mio voto.</p>
    </intervention>
    <intervention id="3-287-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore di questa risoluzione che chiede all’Unione di elaborare una strategia europea per la regione atlantica. La cooperazione territoriale europea può contribuire ampiamente all’intensificazione del processo di integrazione all’interno della regione atlantica attraverso una maggiore partecipazione della società civile al processo decisionale e all’attuazione di azioni concrete. Nel testo si chiede all’Unione europea che la strategia affronti questioni marittime e territoriali. Inoltre il documento insiste sul fatto che la cooperazione nel quadro di questa strategia dovrebbe, in primo luogo, essere basata sulle esigenze delle parti interessate ed è quindi del parere che le priorità politiche affrontate debbano essere decise attraverso un consenso.</p>
    </intervention>
    <intervention id="3-288-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Tenendo conto delle specificità della regione atlantica il Parlamento chiede alla Commissione di agire il prima possibile per elaborare la strategia dell’Unione europea per la regione atlantica come strategia integrata che affronti questioni marittime e territoriali. Pur ritenendo che essa debba sviluppare sinergie tra le pertinenti politiche dell’UE, nazionali, regionali e locali, il Parlamento invita la Commissione e gli Stati membri a istituire norme semplificate per facilitare l’attuazione di questa strategia e ridurre gli oneri amministrativi inerenti. Non credo che sia possibile, perché non sono ancora state trovate misure efficienti per influenzare la Commissione. Ho l’impressione che la Commissione non abbia ancora iniziato a cambiare le priorità con il trattato di Lisbona, e con il Parlamento stia usando una retorica lunga e ingiustificata per sfruttare appieno le opportunità. Non agisce nell’interesse generale, ed è deleterio per l’intera situazione. Ho appoggiato la relazione, anche se rimango della stessa idea.</p>
    </intervention>
    <intervention id="3-289-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Cinque Stati membri dell’Unione europea si affacciano sull’Atlantico. Francia, Portogallo e Spagna certamente non si limitano a vedere i vantaggi di questa posizione geografica, perché l’Atlantico svolge un ruolo non insignificante per le ondate di profughi che ora rischiano di aumentare a causa delle crisi nei paesi nordafricani. I trafficanti di esseri umani sfruttano il più possibile la rotta atlantica da quando è stato eretto un muro al confine spagnolo nel 2005. Per impedire un’ondata di migranti prevalentemente economici, l’Unione europea farebbe bene a sviluppare velocemente un’efficace strategia atlantica che tenga conto anche di questo aspetto, anche se gli altri due Stati dell’Atlantico – Regno Unito e Repubblica d’Irlanda – non sono minimamente toccati da questo. Poiché la risoluzione tiene in minimo conto questo aspetto mi sono astenuto dalla votazione.</p>
    </intervention>
    <intervention id="3-290-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Nella votazione odierna il Parlamento europeo ha adottato la risoluzione sulla strategia europea per la regione atlantica. La strategia è un’ennesima iniziativa europea che non si concentrerà sulla soluzione dei problemi di un unico paese ma dell’intera regione atlantica, che comprende fino a cinque Stati membri.</p>
      <p sl="pl">È importante attirare l’attenzione sul fatto che la strategia dovrebbe essere caratterizzata da un approccio dal basso. La posizione geostrategica della regione permette lo sviluppo della cooperazione nei settori della sicurezza marittima, del commercio internazionale e della pesca, oltre alla tutela dell’ambiente marino e la conservazione della biodiversità.</p>
      <p sl="pl">Credo sia necessario chiedere alla Commissione europea quali risorse saranno destinate al perseguimento della strategia, perché questo è particolarmente importante per la definizione del nuovo quadro finanziario. A mio avviso un altro punto importante è il processo di attuazione della strategia e l’eventuale necessità di creare altri strumenti finanziari.</p>
    </intervention>
    <intervention id="3-291-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Concordo con la risoluzione sulla strategia europea per la regione atlantica, che contribuirà allo sviluppo sostenibile della regione. Inoltre permetterà di procedere verso l’attuazione di un obiettivo dell’Unione europea, la coesione territoriale. Data la posizione geostrategica, la Commissione deve agire immediatamente e sviluppare una strategia integrata per questa regione, rafforzando le iniziative di cooperazione internazionale e di cooperazione triangolare, e affrontando le questioni marittime e territoriali. Si attira l’attenzione sul fatto che un’efficace cooperazione territoriale promuoverà lo sviluppo dell’energia marina e creerà un contesto favorevole all’utilizzo delle reti dei trasporti e dell’energia e delle interconnessioni. Per raggiungere gli obiettivi definiti la strategia deve essere ben collegata alla politica regionale dell’UE e alla politica marittima integrata. Solo così sarà possibile garantire le sinergie con altre politiche comunitarie e creare le condizioni per un impiego e utilizzo più mirati ed efficaci dei fondi stanziati dall’Unione, senza aumentare la spesa. Inoltre, l’adozione di questa strategia migliorerà l’accessibilità alle regioni marittime dell’Atlantico, e aumenterà la circolazione delle persone, dei beni e dei servizi.</p>
    </intervention>
    <intervention id="3-292-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La proposta di risoluzione sulla strategia dell’Unione europea nella regione atlantica segue la richiesta fatta dal Consiglio europeo alla Commissione di sviluppare una strategia integrata che affronti questioni marittime e territoriali nell’Atlantico. Ho votato a favore della risoluzione per sollecitare la Commissione europea a preparare e riferire sui negoziati per la strategia prevista entro Giugno. L’obiettivo è di attuare un miglior coordinamento nella regione su temi come la politica marittima integrata, le reti transeuropee dei trasporti, la pesca, i progetti sul clima e l’ambiente, ricerca e sviluppo, aumentare la circolazione delle persone, dei beni e dei servizi nelle regioni, al fine di raggiungere l’obiettivo della politica di coesione, facendo in modo che il tutto coincida con gli obiettivi della strategia UE 2020 e con le politiche dell’Unione europea per il periodo successivo al 2013.</p>
    </intervention>
    <intervention id="3-293-000" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ho votato a favore di questa risoluzione perché essendo il Portogallo un paese atlantico, con una zona marittima dinamica e un grande potenziale ma con un ambiente fragile che deve essere preservato, ritengo sia una cosa positiva che l’Unione riconosca il potenziale della regione atlantica. Credo inoltre che molti problemi di questo ampio spazio debbano trovare risposta a livello europeo attraverso una strategia integrata dell’Unione per la regione, con la prospettiva di una politica di coesione territoriale che deve costituire il quadro essenziale in cui si inseriscono le scelte comunitarie. Le decisioni dell’Unione, però, sono state totalmente assenti e completamente sacrificate a causa delle inaccettabili costrizioni di bilancio motivate da scelte politiche di austerità che non favoriscono lo sviluppo.</p>
    </intervention>
    <intervention id="3-294-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Data la particolare posizione geostrategica del Portogallo questo tema riveste grande importanza, soprattutto nei settori della sicurezza e della sorveglianza marittima. Ritengo quindi molto pertinente la definizione di una strategia dell’Unione europea per l’Atlantico.</p>
    </intervention>
    <intervention id="3-295-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Come la risoluzione sulla strategia dell’Unione europea per la regione del Danubio adottata lo scorso mese dal Parlamento europeo, questa proposta di risoluzione sottolinea che il principale valore aggiunto delle strategie macroregionali dell’UE si registra nella cooperazione a più livelli, nel coordinamento e in un migliore investimento strategico dei finanziamenti disponibili, e non in una ulteriore distribuzione delle risorse. La proposta di risoluzione evidenzia le conclusioni della Presidenza svedese relative a nessuna nuova istituzione, nessuna nuova legislazione e nessun nuovo bilancio.</p>
      <p sl="en">Inoltre, la commissione REGI ha voluto che questa strategia operasse secondo un approccio dal basso e coinvolgesse tutte le parti interessate (autorità pubbliche regionali e locali, gli Stati membri, l’Unione europea, i soggetti privati e le organizzazioni della società civile, comprese le reti e le organizzazioni interregionali interessate) nella sua progettazione e attuazione. Il gruppo Verde/Alleanza libera europea ha proposto emendamenti sullo sviluppo dell’energia, la prevenzione e la lotta nei confronti dell’inquinamento marino ad opera delle navi, e lo sviluppo del trasporto marittimo a corto raggio e delle autostrade del mare, che sono stati tutti approvati.</p>
    </intervention>
    <intervention id="3-296-000" speaker_id="28295" name="Antolín SÁNCHEZ PRESEDO" is_mep="True" mode="written" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Come galiziano e cosignatario della presente iniziativa, sostengo una strategia ambiziosa per la regione atlantica. Chiedo alla Commissione di presentare una proposta prima di giugno 2011 che dia priorità alla crescita e alla creazione di posti di lavoro sostenibili in linea con la strategia Europa 2020. Poiché la macroregione ha uno spazio marittimo, fragile e periferico, la strategia richiede un approccio integrato, trasversale e territoriale che tuteli l’ambiente, favorisca l’accessibilità, la mobilità e la connettività e dia un impulso alla coesione in tutte le sue dimensioni.</p>
      <p sl="es">La strategia deve altresì facilitare le sinergie tra le varie politiche comunitarie, ad esempio per quanto riguarda il turismo, le autostrade del mare e le reti transeuropee dei trasporti, la politica comune della pesca, la politica energetica e l’energia marina in particolare, le misure per il cambiamento climatico, il programma quadro di ricerca e sviluppo tecnologico, il multilinguismo e, in generale, tutte le politiche attuate a partire dal 2014 – e tra tutte le politiche pertinenti sviluppate in materia dalle varie autorità responsabili. Il piano deve essere elaborato, adottato e attuato con trasparenza e lealtà, mediante la cooperazione di tutte le istituzioni pubbliche e il coinvolgimento del settore privato e le organizzazioni della società civile.</p>
    </intervention>
    <intervention id="3-297-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Con la vasta area che ricopre, la costa atlantica europea ha grandi potenzialità e molte caratteristiche specifiche. La regione atlantica offre un’attività marittima importante e dinamica, con un nucleo costituito da regioni molto diverse le une dalle altre che, però, hanno la caratteristica comune di dipendere dalle attività dei bacini marittimi di questo oceano. Ci sono regioni remote dell’Atlantico di difficile accesso, molto distanti dall’Europa continentale. Parlo, nello specifico, delle regioni ultraperiferiche dell’Unione europea, i cui problemi di connettività e accessibilità si riflettono nello sviluppo economico e sociale. È tuttavia anche importante ricordare che queste regioni hanno vantaggi incomparabili rispetto ad altre regioni europee. Vincoli permanenti a parte, le loro caratteristiche offrono potenzialità da tenere in considerazione in una prospettiva integrata della regione atlantica.</p>
      <p sl="pt">L’obiettivo della coesione territoriale permette, o meglio costringe a uno sviluppo armonioso di tutte le regioni dell’UE, tenendo conto delle particolarità di ognuna. Spero quindi che le regioni ultraperiferiche della Macaronesia, compresa Madeira da cui provengo, siano tenute in debito conto in una futura strategia per l’Atlantico, e che un approccio integrato possa superare le principali difficoltà e le sfide che conoscono queste regioni.</p>
    </intervention>
    <intervention id="3-299-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Approvo la presente risoluzione perché sono convinto che l’adesione della Turchia all’Unione europea risponda agli interessi strategici del paese e dell’Unione, ma questo richiederà alla Turchia di impegnarsi più a fondo nei processi di riforma per soddisfare i criteri di adesione, in particolare nei settori della libertà di stampa, di associazione e di riunione, nell’impegno a creare un sistema giudiziario più rapido, più indipendente e più giusto che cooperi efficacemente nella lotta al terrorismo, e nella lotta a favore dei diritti della donna e dei diritti umani in generale. Inoltre, il ritiro delle forze turche da Cipro rappresenta una condizione essenziale per la creazione di un clima di buon vicinato.</p>
    </intervention>
    <intervention id="3-300-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore della presente risoluzione sulla relazione 2010 sui progressi compiuti dalla Turchia. Con il via dei negoziati di adesione all’Unione europea la Turchia si è impegnata a intraprendere riforme, a intrattenere relazioni di buon vicinato e ad allinearsi progressivamente alle posizioni dell’Unione europea. Appare però evidente che i progressi della Turchia sono troppo lenti, dimostrando la riluttanza dei rappresentanti di governo del paese ad attuare le riforme e a democratizzare il paese. Il Parlamento europeo esprime forte preoccupazione per il deterioramento della libertà di stampa, per alcuni atti di censura e per il diffondersi di una crescente autocensura tra i mezzi di comunicazione turchi, nonché su Internet. Condanniamo le limitazioni alla libertà di riunione e, in particolare, la violenta repressione della polizia nei confronti delle manifestazioni studentesche tenutesi all’Università di Ankara nel dicembre 2010. Il Parlamento europeo esprime altresì preoccupazione per i procedimenti giudiziari contro i difensori dei diritti umani in Turchia. Questa è solo parte delle violazioni ai diritti umani in un paese che intende diventare Stato membro dell’UE. È chiaro che l’attuale situazione dei diritti umani in Turchia è complicata, forse quasi contraria ai valori e alle politiche dell’Unione. In tale contesto i negoziati di adesione si avviano verso un’impasse. Per questo credo che le autorità turche debbano subito adottare rigorose riforme in tutti i settori di governo o considerare l’eventualità di diventare non uno Stato membro bensì un partner strategico.</p>
    </intervention>
    <intervention id="3-301-000" speaker_id="99419" name="Charalampos ANGOURAKIS" is_mep="True" mode="written" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">La relazione del Parlamento europeo e la corrispondente proposta di risoluzione adottata in plenaria illustrano le lotte intestine di stampo imperialistico nell’Unione europea e il conflitto che contraddistingue le relazioni politiche ed economiche e gli obiettivi definiti insieme alla borghesia turca. Questi temi riguardano lo sfruttamento del popolo nel paese, il perseguimento di più ampi interessi imperialistici nel controllo delle risorse che producono ricchezza, e lo sfruttamento dei popoli in Medio Oriente, nel Nord Africa e in tutta la regione. Sullo sfondo di un inasprimento della crisi capitalista e dell’aggressione imperialista, il Parlamento europeo ha nascosto la politica assolutamente contraria agli interessi della base portata avanti dal governo turco e l’attacco ai diritti sociali e alle libertà di base dei lavoratori nel paese. Il governo turco continua a considerare terroristi chi alla base protesta contro le violazioni dei diritti del popolo curdo. Il Parlamento europeo tollera l’intransigenza e l’aggressione turca perpetrata contro la Repubblica di Cipro. Ha votato contro le proposte e gli emendamenti sulla Repubblica di Cipro e i suoi diritti giuridici nella zona. Il partito comunista greco è totalmente contrario all’adesione della Turchia all’Unione europea, perché lotta contro questa organizzazione imperialista. Gli eurodeputati del partito comunista greco hanno votato contro la relazione sulla Turchia perché la sua adesione non può che comportare sacrifici per i lavoratori.</p>
    </intervention>
    <intervention id="3-302-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Il mio intervento vuole giustificare la mia astensione sulla risoluzione riguardante la Turchia. Mi sono astenuto perché il documento manca di ispirazione positiva e non capisce con chiarezza alcuni aspetti fondamentali del recente intervento del governo turco. In questa risoluzione è presente un atteggiamento troppo paternalista verso un grande paese che non merita questo trattamento.</p>
      <p sl="en">Troppe richieste vengono rivolte alla Turchia, con troppi dettagli e troppi standard irrealistici da soddisfare. Se gli stessi standard fossero applicati agli Stati membri dell’UE, molti non avrebbero diritto all’adesione. Spero che questo atteggiamento nei confronti della Turchia cambi nel tempo, e spero che l’Assemblea dia prova di maggiore impegno nell’obiettivo di accogliere presto tra noi la Turchia.</p>
    </intervention>
    <intervention id="3-303-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della presente risoluzione. La Turchia si è impegnata a intraprendere riforme, a intrattenere relazioni di buon vicinato e ad allinearsi progressivamente alle posizioni dell’Unione europea. Tali impegni e sforzi andrebbero considerati come un’opportunità di modernizzazione per la stessa Turchia, visto il sostegno dei cittadini e della società civile turca a favore di una maggiore democratizzazione del paese e il loro impegno per una società aperta e pluralistica. Nonostante i progressi compiuti in alcuni settori, la situazione in Turchia rimane piuttosto complicata. Finora il paese ha compiuto progressi piuttosto lenti in materia di riforme. Lo scontro in corso tra i partiti politici e per la mancanza di volontà del governo e dell’opposizione di lavorare verso un consenso sulle riforme chiave dimostra che non c’è un impatto visibile, e in alcuni campi la situazione è in via di peggioramento, soprattutto per quanto riguarda la libertà di stampa. Il governo turco si è impegnato a intraprendere riforme di ampio respiro allo scopo di modernizzare il paese, e deve quindi potenziare gli sforzi per istituire uno Stato democratico, che deve fondarsi sul principio della separazione dei poteri e sull’equilibrio tra potere esecutivo, legislativo e giudiziario, nonché sul rispetto dei diritti umani e delle libertà fondamentali.</p>
    </intervention>
    <intervention id="3-304-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Per il quinto anno consecutivo la Turchia non ottempera alle richieste dell’Europa. Sono in crescita fenomeni di fondamentalismo che il governo non combatte, vista la sua politica nazionalistico-islamista.</p>
      <p sl="it">Le condizioni delle minoranze religiose cristiane e della donna sono in netto peggioramento da anni. La Turchia quindi non vuole adeguarsi agli standard delle democrazie occidentali, ha intrapreso un percorso di re-islamizzazione che la porterà sempre più lontana dall’adesione. Un paese che mira ad assumere un ruolo di guida del mondo arabo-musulmano attraverso una politica estera aggressiva verso l’occidente e Israele è un paese che rivela da solo le ragioni che il mio Movimento da tempo oppone a chi vorrebbe una Turchia paese membro.</p>
      <p sl="it">Se da una parte sottolinea molti aspetti problematici emersi negli ultimi anni, la relazione d’altra parte plaude ai "progressi" compiuti in alcuni campi dal governo turco. Di fondo, la relazione tiene apertissime le porte dell’Europa ad Ankara e per questo il mio voto è contrario. La Turchia non è Europa, non lo sarà mai né culturalmente né politicamente, e i passi indietro compiuti dalla Turchia dovrebbero convincere anche i più entusiasti a desistere dall’idea che questo paese debba unirsi al progetto europeo.</p>
    </intervention>
    <intervention id="3-305-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Il Parlamento europeo deve continuare a incoraggiare gli Stati che desiderano diventare membri dell’Unione europea, perché solo promovendo il cambiamento democratico e punendo con rapidità gli abusi e l’inettitudine questi paesi potranno allinearsi agli standard democratici ed economici condivisi dagli Stati membri. È quindi naturale rallegrarsi dei primi passi mossi verso la riforma costituzionale in Turchia, che tuttavia evidenzia la necessità di riforme nel sistema globale. I problemi politici della Turchia, le sue relazioni con la Grecia, ancora tese e addirittura bloccate, il dialogo precario tra i partiti politici e l’erosione della libertà di stampa sono tutti motivi di rallentamento del ritmo dei negoziati di adesione. Probabilmente scopo immediato della Turchia è l’esenzione dall’obbligo del visto imposta dagli Stati membri ai cittadini turchi. In effetti, la conclusione dei negoziati sull’accordo di riammissione porterà a una migliore gestione della migrazione.</p>
      <p sl="ro">La Commissione deve dare il via al dialogo sui visti con la Turchia non appena entrerà in vigore l’accordo. L’Europa non può permettersi di avere uno Stato grande come la Turchia deluso per il modo in cui sono trattati i suoi cittadini. Probabilmente la Turchia si aspetta di essere più avvantaggiata dalla risoluzione del Parlamento. Comunque, il fatto che il Parlamento dica che il processo negoziale con l’Unione europea sia lungo e senza limiti di tempo non riflette la realtà delle cose.</p>
    </intervention>
    <intervention id="3-306-000" speaker_id="2212" name="Philippe de VILLIERS" is_mep="True" mode="written" nationality="France" birth_date="25-03-1949" birth_place="Boulogne " p_group="Europe of freedom and democracy Group - Vice" m_state="FR">
      <p sl="fr">Gli Stati membri hanno ovviamente ogni interesse a mantenere buoni rapporti con la Turchia, ma ancora una volta l’Unione europea si è discreditata con questa relazione sui progressi ottenuti dalla Turchia verso l’adesione.</p>
      <p sl="fr">In primo luogo continua a non ascoltare il popolo europeo, preoccupato per questa prospettiva che porta a spendere indiscriminatamente centinaia di milioni di euro all’anno in assistenza alla preadesione, senza ottenere nulla in cambio.</p>
      <p sl="fr">In secondo luogo l’Unione riconosce, senza però imparare la lezione, che la Turchia sfida il diritto internazionale a Cipro e i diritti fondamentali a livello nazionale, disprezza i vicini armeni e greci, opprime le minoranze presenti sul suo territorio e non si degna neppure di onorare gli impegni presi con l’Unione.</p>
      <p sl="fr">Quando avremo il coraggio di uscire da questa trappola? I nostri leader torneranno alla realtà proponendo alla Turchia un partenariato invece dell’adesione?</p>
    </intervention>
    <intervention id="3-307-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione perché credo che le riforme in Turchia, sebbene importanti, siano state lente. Vale la pena ricordare il recente emendamento al quadro giuridico che rafforza i diritti delle donne e contribuisce alla promozione della parità di genere, ma occorre fare ancora molto per invertire il basso tasso di occupazione femminile.</p>
    </intervention>
    <intervention id="3-308-000" speaker_id="photo_generic" name="Göran Färm, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Noi social democratici svedesi sosteniamo la richiesta alla Turchia di riconoscere il genocidio. Crediamo però sia importante che le critiche mosse al paese per il mancato riconoscimento del genocidio non vengano usate come arma dalle forze purtroppo xenofobe che vogliono escludere la Turchia dall’Unione europea a qualsiasi costo. Crediamo sia importante continuare i negoziati di adesione con questo paese e fargli pressioni affinché si allinei ai criteri di Copenaghen, perché questo lo obbligherà al rispetto degli obblighi in materia di diritti dell’uomo e ad adottare un atteggiamento più progressista verso le minoranze come i curdi, gli armeni, gli assiri e i siriani, che a nostro avviso forse sarebbero le persone più avvantaggiate dall’adesione turca all’UE, un’Unione realmente democratica e pronta ad accettare la diversità. Pertanto ci siamo astenuti dal votare l’emendamento n. 38.</p>
    </intervention>
    <intervention id="3-309-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Visto il vortice di instabilità che affligge il sud del Mediterraneo e l’intero mondo musulmano è evidente che, con tutte le sue imperfezioni, il regime turco è riuscito a evolvere in maniera più pacifica e ordinata, e ha cercato di convergere e integrarsi con l’Unione europea adottandone le norme e le migliori pratiche. Oggi la Turchia è una potenza regionale cui l’Unione europea deve prestare particolare attenzione, essendo cruciale il legame tra le due. Detto questo, bisogna riconoscere che la Turchia non soddisfa ancora tutti i criteri obiettivi che le permetterebbero di aspirare a essere membro a pieno titolo dell’Unione, e che ci vorrà del tempo prima che le recenti riforme intraprese diano i risultati voluti. Spero che la Turchia continui con successo lo sforzo di democratizzazione e che il futuro rapporto con l’Unione diventi più saldo e più profondo a reciproco vantaggio, indipendentemente dalla forma che assumerà.</p>
    </intervention>
    <intervention id="3-310-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">I negoziati di adesione della Turchia all’Unione europea iniziarono nell’ottobre 2005, e questo processo è ancora in corso e ben lungi dal raggiungere un risultato nel prossimo futuro. L’Unione europea, interessata a perseguire una politica di buon vicinato, vede di buon occhio questa integrazione poiché considera la Turchia come un partner strategico. Cionondimeno alcuni problemi impediscono l’avanzamento di questo processo. Il primo di questi è la mancanza di rispetto per i diritti fondamentali nella libertà di stampa, nel rispetto delle minoranze e nello stato di diritto. L’Unione europea la considera una situazione inaccettabile, ancor più aggravata dall’occupazione di un’ampia zona del territorio di Cipro. La Turchia deve quindi dar prova di trovarsi in un processo di cambiamento, soprattutto applicando la legislazione emendata nel 2007 e rispettando in toto gli impegni assunti nei confronti dell’UE. Voto a favore di questa relazione nella speranza che il governo turco adotti il prima possibile le raccomandazioni approvate, cosicché possa beneficiarne il popolo turco.</p>
    </intervention>
    <intervention id="3-311-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La Turchia occupa militarmente parte di uno Stato membro dell’UE: la Repubblica di Cipro. Nonostante gli sforzi del governo cipriota di risolvere il problema e le ripetute dimostrazioni di buona volontà per giungere a un’equa soluzione, le autorità turche non danno segno di voler fare altrettanto. Al contrario, portano avanti una politica di violazione delle risoluzioni delle Nazioni Unite, e di occupazione e colonizzazione della parte settentrionale dell’isola. Questo dovrebbe essere un punto centrale di questa risoluzione, ma il documento si compiace del protrarsi della situazione. In più non dice nulla sulla repressione dei lavoratori, dei sindacalisti e delle forze di sinistra in Turchia, e neppure sulla minoranza curda. Chi ha approvato questa risoluzione si preoccupa più che altro di esortare la Turchia a “sostenere e contribuire attivamente all’attuazione delle politiche e delle iniziative dell’UE nella regione”, soprattutto nel settore energetico, evidenziandone il “costruttivo impegno” nelle operazioni NATO in Afghanistan e nei Balcani, insieme al riallacciamento degli “stretti legami con Israele”. Queste considerazioni ben spiegano il senso e il significato profondo dei processi di allargamento dell’UE che, nel caso specifico della Turchia, sono legati all’imposizione dei desideri delle potenze europee e agli interessi che perseguono.</p>
    </intervention>
    <intervention id="3-312-000" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Signor Presidente, onorevoli colleghi, accolgo con favore la relazione della collega olandese del PPE Ruijten. Il testo è molto equilibrato, pone l’accento su alcune criticità non ancora superate nel percorso di avvicinamento della Turchia all’UE Occorre altresì ricordare come, oltre alla mai risolta questione del genocidio degli armeni, penda in capo alle autorità turche la responsabilità dell’occupazione di una parte dell’isola di Cipro e del contenzioso con la Repubblica di Cipro, Stato membro dell’Unione dal 2004.</p>
      <p sl="it">Altro punto fondamentale è quello del dialogo interreligioso con le varie comunità, inclusa quella cristiana, in particolare la possibilità per tali comunità di ottenere personalità giuridica per aprire e gestire centri di culto. Ritengo che sia giunto il momento di uscire dall’ipocrisia e smetterla di porre continui paletti ai turchi sapendo già in partenza che si tratta di ostacoli difficilmente superabili. La Turchia non è Europa, culturalmente e geograficamente; ma con l’Europa intrattiene fittissime relazioni commerciali. Per queste ragioni ritengo più utile e opportuno creare un partenariato commerciale privilegiato, senza insistere sulla strada lenta e tortuosa dell’adesione.</p>
    </intervention>
    <intervention id="3-313-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Come abbiamo sottolineato sono molte le questioni sollevate dai negoziati di adesione della Turchia all’Unione europea. Si tratta di un processo promosso dalle grandi potenze dell’UE, non esente da contraddizioni, poiché gli obiettivi prevedono l’integrazione di questo grande paese nel mercato unico dell’Unione, il controllo della sua economia e lo sfruttamento della sua posizione geostrategica in relazione al Medio Oriente, al Caucaso e all’Asia centrale, soprattutto per l’accesso e il controllo delle fonti di energia e dei mercati di queste regioni.</p>
      <p sl="pt">Inoltre, la risoluzione dà delucidazioni su questo punto, esortando la Turchia a “sostenere e contribuire attivamente all’attuazione delle politiche e delle iniziative dell’UE nella regione”, soprattutto nel settore energetico, evidenziandone il “costruttivo impegno” nelle operazioni NATO in Afghanistan e nei Balcani, insieme al riallacciamento degli “stretti legami con Israele”.</p>
      <p sl="pt">La risoluzione ignora la repressione dei lavoratori, dei sindacalisti e delle forze di sinistra in Turchia, e del popolo turco. Riguardo a Cipro, la maggioranza del Parlamento mantiene la solita ambiguità anche se non si capisce il perché, dal momento che la Turchia non ha mosso un passo per riconoscere Cipro, Stato membro dell’UE, ma continua l’occupazione militare del nord dell’isola, insediandovi cittadini turchi per modificare l’equilibrio demografico violando le risoluzioni ONU.</p>
    </intervention>
    <intervention id="3-314-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">I grandi gruppi non hanno avuto il coraggio, in commissione, di difendere le proprie scelte politiche sull’adesione della Turchia all’Unione europea. Per evitare di parlare di membro a pieno titolo dell’Unione, nel caso della sinistra, o di partenariato privilegiato, nel caso della cosiddetta destra, hanno fatto un compromesso. Hanno deciso per la solita formula priva di significato del processo “senza limiti di tempo”, ovvero un processo dalla fine incerta. Chi però vuole portare avanti negoziati senza obiettivi chiaramente definiti? Si prendono in giro i cittadini europei, che si oppongono in massa a questa adesione e che i governi, come questo Parlamento, si rifiutano di ascoltare. Il Parlamento, che ogni anno deplora il fatto che la Turchia non onori i propri impegni, che le riforme nel paese sono lente, che le condizioni delle donne e delle minoranze cristiane stanno peggiorando, che il paese è in conflitto con uno Stato membro …</p>
      <p sl="fr">E che non riesce assolutamente a trarne nessun insegnamento! Ci si prende gioco anche della Turchia e del suo popolo con conseguenze diplomatiche disastrose, come recentemente abbiamo visto con la visita del Primo ministro Erdogan in Germania e la visita del Presidente Sarkozy in Turchia. Neppure Nicolas Sarkozy ha il coraggio delle sue presunte opinioni: è a favore di un partenariato e non dell’adesione? Allora che lo dica chiaramente, e agisca di conseguenza.</p>
    </intervention>
    <intervention id="3-314-500" speaker_id="96745" name="Catherine GRÈZE" is_mep="True" mode="written" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Sono favorevole ai negoziati di adesione e all’entrata della Turchia nell’Unione europea, ma solo a condizione che vengano rispettati i diritti umani e la democrazia. Ho dunque votato per l’emendamento che propone il riconoscimento del genocidio armeno, atto storico fondamentale e presupposto per l’adesione della Turchia all’Unione.</p>
    </intervention>
    <intervention id="3-315-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questo documento perché i negoziati di adesione con la Turchia sono stati avviati il 3 ottobre 2005, dopo l’approvazione del quadro negoziale da parte del Consiglio, e perché l’apertura di tali negoziati ha costituito il punto di partenza di un processo di lunga durata e senza limiti di tempo. La Turchia si è impegnata a intraprendere riforme, a intrattenere relazioni di buon vicinato e ad allinearsi progressivamente alle posizioni dell’Unione europea, e tali sforzi andrebbero considerati come un’opportunità di modernizzazione per la stessa Turchia. La piena osservanza di tutti i criteri di Copenaghen, conformemente alle conclusioni del Consiglio europeo del dicembre 2006, rimane la base per l’adesione all’Unione europea, che è una comunità fondata su valori condivisi. A mio avviso i principali aspetti e le priorità di questa integrazione sono instaurare relazioni di buon vicinato, approfondire la cooperazione UE-Turchia, migliorare la coesione sociale e la prosperità e garantire la conformità con i criteri di Copenaghen.</p>
    </intervention>
    <intervention id="3-316-000" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">La Turchia ha aspirato all’adesione dell’Unione europea sin dagli anni Sessanta, ma di fatto i negoziati di adesione hanno ora subito una battuta d’arresto. La Turchia deve guardarsi allo specchio: non ha applicato il protocollo di Ankara né riconosciuto Cipro. Inoltre, prima di poter aderire all’Unione il paese deve introdurre riforme civili e nei diritti umani, tra cui la libertà di culto e il riconoscimento dei diritti della donna. Questi sono dati di fatto. Anche l’Unione però deve guardarsi allo specchio, perché in essa vi è una forte opposizione alla Turchia basata su pregiudizi e sulla paura della differenza. I grandi Stati membri come Germania e Francia hanno timore della Turchia, un paese grande e influente. La situazione in Nord Africa ha ancora una volta dimostrato che la Turchia è un attore capace in politica estera: di fatto è più capace dell’Unione europea e dei singoli Stati membri.</p>
      <p sl="fi">Dagli anni Novanta in poi la Turchia ha instaurato relazioni di buon vicinato e promosso stabilità nella regione ai confini con l’Europa, il Caucaso meridionale, l’Asia centrale e il Medio Oriente. I giovani nordafricani così impazienti di vedere le riforme guardano alla Turchia. Il paese è un forte attore economico. A differenza dell’economia europea quella turca è dinamica e in crescita, nonostante la crisi economica e la recessione che ha colpito l’Europa e il resto del mondo. Non si possono ignorare queste cose.</p>
    </intervention>
    <intervention id="3-317-000" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Oggi, mentre con fiato sospeso e speranza osserviamo le rivoluzioni che hanno sopraffatto alcuni paesi arabi, sono sempre più convinta che l’adesione della Turchia all’Unione europea sia una necessità strategica geopolitica. La Turchia è uno Stato islamico democratico, che può essere un esempio da seguire per altri paesi arabi che desiderano instaurare un sistema di governo democratico fondato sullo stato di diritto e sul rispetto dei diritti dell’uomo, mantenendo al contempo i propri valori religiosi. Mi preoccupa il fatto che stiamo lanciando il segnale sbagliato ai cittadini turchi e rafforzando l’influenza delle forze fondamentaliste islamiche e antieuropeiste. Si deve riconoscere che in questo modo facciamo gli interessi di chi non vuole vedere l’Unione europea come l’attore più importante sulla scena mondiale. Dobbiamo affrontare la realtà e ammettere che in questo momento l’Europa non può competere con paesi come la Cina, l’India e il Brasile a livello di sviluppo economico. L’entrata della Turchia nell’Unione ci renderebbe più grandi ed economicamente più potenti.</p>
      <p sl="lv">Bisogna poi riconoscere l’importanza geopolitica della Turchia in termini di stabilità. So per esperienza della Lettonia che i negoziati di adesione rappresentano uno strumento importante per incoraggiare le riforme, motivo per cui è essenziale che l’UE apra i negoziati su nuovi capitoli con la Turchia. È comprensibile il desiderio del paese di dare il via a trattative con l’Unione per l’introduzione di un regime di esenzione dal visto. Il governo turco ha fatto grandi passi avanti: ecco perché sottolineo che le critiche mosse nelle relazioni UE sui progressi compiuti dalla Turchia dovrebbero essere accompagnate da una valutazione obiettiva dei risultati che ha raggiunto.</p>
    </intervention>
    <intervention id="3-318-000" speaker_id="39717" name="Ramona Nicole MĂNESCU" is_mep="True" mode="written" nationality="Romania" birth_date="06-12-1972" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">La Turchia ha registrato una straordinaria crescita economica, che in 10 anni le ha permesso di passare dal ventisettesimo al sedicesimo posto delle più importanti economie mondiali. È il settimo partner commerciale dell’Unione europea, mentre l’UE ne è il principale partner commerciale. Circa l’88 per cento degli investimenti diretti stranieri in Turchia proviene dagli Stati dell’Unione, a riprova della solidità dei nostri legami. Sul piano politico rappresenta un modello di stabilità e democrazia per gli Stati musulmani. Occorre dare una spinta ai negoziati con la Turchia. Credo ad esempio sia importante aprire il capitolo 15 dei negoziati sull’energia, anche per gli Stati membri. Non bisogna ignorare l’importanza strategica del paese per la sicurezza energetica dell’Unione in un momento in cui vogliamo diversificare le fonti di approvvigionamento, di cui il progetto del gasdotto Nabucco è un esempio significativo. Credo pertanto che la Turchia debba essere coinvolta in maniera sostanziale, anche prima dell’adesione, nei progetti comunitari sull’energia o nella cooperazione regionale nella zona del Mar Nero e del Mar Mediterraneo.</p>
    </intervention>
    <intervention id="3-319-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione, che loda i cittadini e la società civile turca per il loro sostegno a favore di una maggiore democratizzazione della Turchia e il loro impegno per una società aperta e pluralistica, ma prende atto della lentezza dei progressi della Turchia in materia di riforme e ricorda che il governo turco si è impegnato a intraprendere riforme di ampio respiro allo scopo di soddisfare i criteri di Copenaghen, nonché ai fini della propria modernizzazione; e, infine, invita il governo a intensificare i suoi sforzi al riguardo.</p>
    </intervention>
    <intervention id="3-320-000" speaker_id="96906" name="Kyriakos MAVRONIKOLAS" is_mep="True" mode="written" nationality="Cyprus" birth_date="25-01-1955" birth_place="Pafos" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Nell’ultimo anno non ci sono stati cambiamenti nell’atteggiamento della Turchia nei confronti dell’Unione europea e di Cipro. I colonizzatori turchi e le truppe di occupazione sono ancora sull’isola. È importante rilevare che nella Cipro occupata i ciprioti turchi organizzano dimostrazioni contro la Turchia per denunciare le difficoltà finanziarie in cui versano a causa della presenza del suo esercito di occupazione. In una dichiarazione rilasciata sulle dimostrazioni turco-cipriote, il Primo ministro turco Erdogan ha confermato che il paese ha invaso Cipro per difendere i propri interessi strategici.</p>
    </intervention>
    <intervention id="3-321-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa risoluzione dà lezioni di democrazia alla Turchia, lezioni fuori luogo. Appena due mesi fa il Parlamento salutava i negoziati tra la Commissione e il dittatore Colonnello Gheddafi. E che dire dell’integrazione tra l’Unione e la Turchia?</p>
      <p sl="fr">Quanto alla pretesa di attirare l’attenzione di un paese partner sulla necessità di separare i poteri quando questa Assemblea non li rivendica neppure all’interno dell’Unione, credo sia inaudita. Ma c’è di peggio: questo testo minaccia la Turchia di cessare i negoziati di adesione se il paese non ottempera immediatamente al dogma neoliberale dell’Unione, e le ricorda i criteri di Copenaghen. Chiunque abbia a cuore l’interesse generale dei popoli sa che prima di allargare questa Europa bisogna cambiarla. Mi oppongo a qualsiasi nuova adesione fino a quando non si porrà fine al dumping sociale, ma voterò contro questo testo arrogante.</p>
    </intervention>
    <intervention id="3-322-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’eventuale adesione della Turchia all’Unione europea continua a essere fonte di grandi riserve. L’occupazione permanente di parte di Cipro, il rifiuto di aprire porti e aeroporti nella regione, la violazione dei diritti delle minoranze politiche, religiose ed etniche, la discriminazione nei confronti della donna, l’esclusione dei partiti politici e la revoca delle leggi che limitano la giurisdizione dei tribunali militari sono alcuni esempi che lo dimostrano. Esistono altri problemi di fondo: gran parte della Turchia non è geograficamente in Europa, il paese ha un’identità islamica ben diversa dall’identità giudaico-cristiana dell’insieme dei paesi dell’Unione, e la laicità dello Stato è garantita solo dalla forza militare. La circolazione delle persone da quello che diventerebbe il paese più popolato dell’UE creerebbe grandi squilibri sul mercato del lavoro. Niente di tutto questo preclude il riconoscimento degli sforzi compiuti dalla Turchia negli ultimi anni per soddisfare certi criteri richiesti dall’Unione, così come ne riconosciamo il ruolo prezioso svolto in seno alla NATO. Sarebbe importante riflettere se non sarebbe meglio conferire alla Turchia status di partner privilegiato e preferenziale con l’UE, invece che creare false aspettative e speranze di adesione, cosa che i fatti e le circostanze difficilmente permetterebbero.</p>
    </intervention>
    <intervention id="3-323-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Sono a favore dell’adesione della Turchia all’Unione europea e saluto i progressi compiuti dal paese a vantaggio dei suoi cittadini. Al tempo stesso, però, bisogna segnalare che per potere diventare Stato membro la Turchia deve osservare i criteri di Copenaghen e gli obblighi nei confronti della stessa UE e degli Stati membri, come ogni altro paese candidato. È necessario che la Turchia rispetti il diritto internazionale, e deve fare molto di più per il problema curdo, il riconoscimento del genocidio armeno e la normalizzazione con i paesi confinanti. In tal senso, la Turchia deve ritirare le truppe di occupazione dalla Repubblica di Cipro.</p>
    </intervention>
    <intervention id="3-324-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Credo che l’adesione finale della Turchia sia di vitale importanza se l’Unione desidera rafforzare il proprio peso politico, strategico ed economico a livello internazionale. L’integrazione del paese in Europa andrà a vantaggio degli europei tanto quanto dei turchi.</p>
      <p sl="fr">Non bisogna dimenticare che la Turchia è una nazione di tradizione laica, potente e estremamente ricca di risorse umane. Rappresenta l’accesso ai mercati e alle rotte energetiche dell’Asia e del Medio Oriente. Inoltre è totalmente affidabile all’interno della NATO. Alcuni sforzi intrapresi dalle autorità turche nel rispetto dei diritti dell’uomo meritano di essere ricordati. In tal senso, l’adozione di emendamenti alla costituzione rappresenta un passo verso gli standard democratici necessari all’adesione.</p>
      <p sl="fr">Ciononostante, la libertà di parola e più particolarmente la libertà di stampa rimangono fonte di preoccupazioni anche se le nuove leggi sulla radio e la televisione costituiscono progressi positivi. Analogamente, la risoluzione della questione cipriota è un requisito indispensabile per qualsiasi progresso nel processo di adesione.</p>
    </intervention>
    <intervention id="3-325-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">L’adesione della Turchia all’Unione europea non sarà un interesse strategico dell’UE fino a quando il paese non ammetterà il genocidio degli armeni e non ritirerà le truppe da Cipro. Ho votato contro l’intera risoluzione e, singolarmente, contro molti punti deprecabili.</p>
    </intervention>
    <intervention id="3-326-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La relazione sullo stato di avanzamento dei negoziati di adesione della Turchia è stata, ancora una volta, fonte di grandi riflessioni. Ma date le circostanze cos’altro ci si poteva aspettare? La Turchia non è un paese europeo dal punto di vista geografico, culturale o storico, e per questi motivi ha un approccio diverso su molte questioni. Stando così le cose, rimango sempre sbalordito dal modo in cui l’Assemblea riesca a elaborare relazioni in materia così politicamente corrette e positive. Non è mai consentito dire la verità e, se possibile, bisogna evitare di essere chiari. È veramente giunta l’ora di dire tutta la verità sulla Turchia. Bisogna dire chiaramente ai turchi che sono nostri amici e partner in molti settori, ma che l’adesione all’Unione europea non è semplicemente possibile.</p>
      <p sl="de">Chi è ragionevole in Turchia da tempo riconosce che l’adesione all’Unione europea non è per il paese l’obiettivo più conveniente. Vista la sua posizione e le molteplici connessioni con i popoli di origine turca del Caucaso e con gli arabi, la Turchia assume un’importante posizione strategica nel Medio Oriente. L’UE deve tenerne conto e riconoscerla come partner strategico importante al di fuori dei propri confini.</p>
    </intervention>
    <intervention id="3-327-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, mi chiedo come sia possibile che all’interno di questa relazione non trovino spazio alcune questioni essenziali che riguardano la Turchia, prima fra tutte la situazione drammatica di Cipro. Nella parte settentrionale dell’isola, sotto controllo turco, sono all’ordine del giorno sistematiche violazioni di elementari diritti, e la Turchia sta cercando di favorire un’ulteriore opera di insediamenti coloniali, che sicuramente non andranno nella direzione di favorire un auspicato processo di pacificazione.</p>
      <p sl="it">Un altro punto fondamentale che mi lascia basito è che non sia stata adeguatamente sottolineata l’ostinata mancanza turca a riconoscere il genocidio perpetrato ai danni del popolo armeno il secolo scorso. Per questi ed altri motivi ho espresso il mio parere negativo alla relazione, come rimane fortemente e fermamente negativa la mia posizione riguardo ad un eventuale futuro accesso della Turchia nell’Unione europea.</p>
    </intervention>
    <intervention id="3-328-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">L’Unione europea ha bisogno della Turchia e la Turchia ha bisogno dell’Unione europea. È importante non solo per il commercio, i legami economici e gli investimenti. Quasi 100 anni fa la Turchia si è rivolta all’Europa e può e deve diventare un ponte che collega il nostro continente al mondo musulmano. Purtroppo bisogna riconoscere che i negoziati sull’adesione della Turchia all’UE hanno subito un rallentamento. L’Unione aspetta progressi, soprattutto in materia di tutela dei diritti dell’uomo, parità di genere e tutela della libertà di parola, libertà di stampa e libertà di culto. La normalizzazione dei rapporti con Cipro è un’altra questione importante. Il conflitto si deve risolvere in maniera favorevole sia alla Turchia sia a Cipro, ed è importante giungere a una soluzione pacifica.</p>
      <p sl="lt">Gli eventi in Nord Africa dimostrano l’importante contributo che può dare la Turchia, diffondendo la stabilità e i valori democratici. I popoli di Libia, Egitto e di altre nazioni arabe vedono la Turchia e l’Unione come un esempio da seguire. Ho votato a favore della relazione perché è equilibrata e riflette bene lo stato di avanzamento del paese nell’integrazione nell’UE nel 2010. Sono sempre stato d’accordo sull’adesione turca, ma il paese deve applicare il protocollo di Ankara e fare di più, soprattutto in materia di minoranze, donne, libertà di stampa e stato di diritto.</p>
    </intervention>
    <intervention id="3-329-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore della risoluzione del Parlamento europeo sulla relazione 2010 sui progressi compiuti dalla Turchia. Il Rapporto annuale della Commissione mostra come la modernizzazione della Turchia verso un sistema democratico e pluralistico sia un processo lento e faticoso per il quale però governo, cittadini e società civile turca stanno lavorando. Lo scontro politico interno per le riforme non agevola una crescita verso gli standard europei ma dimostra come ci sia comunque un impegno per il cambiamento e la modernizzazione. I recenti avvenimenti nel Mediterraneo, dimostrano quanto sia importante valutare passo passo le riforme e la situazione, ed evitare semplicistiche prese di posizione.</p>
    </intervention>
    <intervention id="3-330-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ho votato a favore della proposta di risoluzione sulla relazione 2010 sui progressi compiuti dalla Turchia. Tra le altre cose, contiene un importante invito al governo turco ad applicare gli accordi di riammissione bilaterali stipulati, in attesa dell’applicazione dell’accordo di riammissione tra Unione europea e Turchia. Questo invito assume ancora più importanza alla luce degli ultimi eventi in Nord Africa, che hanno posto la Grecia al centro dell’ondata di immigrazione. Questo è un periodo in cui, a prescindere da dove siamo e dalla nostra posizione, dobbiamo tenere presente i pericoli dell’immigrazione che potremmo dovere affrontare; non possiamo semplicemente farci da parte e metterci a guardare qualcosa che già succede. Come paese candidato la Turchia deve collaborare con l’UE cosicché, insieme alla Grecia e agli altri Stati membri, si possa arginare l’ondata di immigranti che cerca di entrare clandestinamente nell’Unione europea.</p>
    </intervention>
    <intervention id="3-331-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">La proposta di risoluzione sulla Turchia attira l’attenzione sulla situazione dei diritti umani. La costante situazione di stallo tra Turchia e Cipro, il dialogo precario tra i partiti politici, l’erosione della libertà di stampa, dei diritti delle donne e degli altri diritti fondamentali sono, secondo il progetto di relazione, alcuni dei fattori che hanno portato al rallentamento dei negoziati di adesione. I negoziati sono considerati “un processo di lunga durata e senza limiti di tempo”. Credo che l’adesione della Turchia all’Unione europea debba essere vista come un vantaggio strategico per entrambe le parti: UE e Turchia. Per questo invito il governo turco ad accelerare il processo di riforma per soddisfare completamente i criteri di adesione.</p>
    </intervention>
    <intervention id="3-332-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Il processo di avvicinamento della Turchia agli obiettivi dell’Unione europea è stato e sarà lungo. Per questo ho sempre difeso l’approfondimento dei rapporti tra UE e Turchia attraverso la graduale applicazione dei partenariati in vari settori. Credo che creare un’aspettativa di integrazione a lungo termine non sia positivo né per l’Unione europea né per la Turchia.</p>
    </intervention>
    <intervention id="3-333-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Nonostante i progressi citati nella discussione e l’“apertura” permangono problemi in materia di donne, minoranze, libertà di opinione e di stampa, squilibri sociali, povertà, diritti dei minori, istruzione, indipendenza della magistratura e intervento dell’esercito in politica.</p>
      <p sl="en">La Commissione UE rileva che nonostante i progressi legislativi “altri ufficiali delle forze armate hanno rilasciato una serie di dichiarazioni che esulano dalla propria competenza, soprattutto su temi di natura giudiziaria”. Riguardo alla magistratura ha raggiunto la seguente conclusione: “le indagini su alcuni casi ampiamente trattati dai mezzi d’informazione continuano a destare preoccupazione. Questo evidenzia la necessità di migliorare l’operato della polizia e della gendarmeria, ma anche il rapporto di lavoro tra polizia e gendarmeria da una parte e la magistratura dall’altra”.</p>
    </intervention>
    <intervention id="3-334-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Molte sono ancora le questioni aperte circa i progressi della Turchia nei negoziati di adesione all’UE.</p>
      <p sl="it">Deve essere innanzitutto chiusa la questione in corso con Cipro, tra la comunità greco-cipriota e turco-cipriota, nell’ambito della quale verrà trattato anche il ritiro delle truppe turche, negoziati che stanno attraversando un momento particolarmente delicato. Inoltre grandi dubbi devono essere ricondotti alla matrice culturale del paese stesso, strettamente legato alle tradizioni islamiche, molto distanti da quelle che invece sono le radici cristiano-cattoliche europee.</p>
    </intervention>
    <intervention id="3-335-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, la relazione, pur criticando fortemente le posizioni tenute dalla Turchia, mantiene una chiara intenzione di farla aderire all’UE. Noi non possiamo essere d’accordo per tanti motivi che dimostrano che quel paese non ha nulla in comune con il resto dell’Europa: la posizione geografica, il credo religioso, la scelta militaristica di continuare a occupare un pezzo dell’Unione europea – la parte nord di Cipro, il deterioramento della libertà di stampa, la limitazione della libertà di espressione, le discriminazione religiose e la violazione dei diritti delle donne portano la Turchia sempre più lontana dall’Europa.</p>
      <p sl="it">Ancora oggi una religione diversa dall’Islam non può aprire e utilizzare luoghi di culto, non può fare proseliti o formare un proprio clero, non può avere personalità legale. Il governo turco non vuole aderire ad importanti protocolli e trattati con l’Unione europea e non coopera a sufficienza per quanto riguarda i controlli sull’immigrazione illegale. Per queste ragioni il voto sulla relazione è contrario.</p>
    </intervention>
    <intervention id="3-336-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Ho sempre sostenuto l’adesione della Turchia all’Unione europea, previa la conformità ai criteri di Copenaghen e la giusta adozione dell’acquis communautaire da parte del paese. Oggi ho votato a favore della proposta di risoluzione inerente alla relazione sui progressi compiuti dalla Turchia. La risoluzione lancia un messaggio politico chiaro ed equilibrato alla vigilia delle elezioni parlamentari. La Turchia ha compiuto grandi sforzi sulla strada verso l’adesione, tra cui una parziale revisione della costituzione, il controllo civile dell’esercito e la parziale riforma della magistratura. Sono però necessarie altre misure, e anche il ritmo certo necessita di un’accelerazione. Il Parlamento europeo sottolinea che sono di vitale importanza migliori garanzie nel campo dei diritti umani, anche per le donne e le minoranze, così come l’indipendenza della magistratura. Inoltre, occorre dare il giusto risalto alla libertà di parola e, in particolare, alla libertà di stampa, che di recente è stata nuovamente minacciata con l’arresto di giornalisti. È però necessario incoraggiare la Turchia a svolgere il ruolo esemplare che le compete nel processo di democratizzazione del mondo arabo. Per questo trovo deprecabile che nei negoziati di adesione ci siano ancora capitoli cruciali bloccati da vari Stati membri.</p>
    </intervention>
    <intervention id="3-337-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho approvato la presente relazione che riconosce i cambiamenti costituzionali occorsi in Turchia ma che affronta anche temi tuttora problematici, come la mancata applicazione del protocollo di Ankara. Incoraggiando la Turchia a continuare l’attuazione delle riforme, il Parlamento europeo spera di vedere miglioramenti nel campo dei diritti dell’uomo e delle leggi sull’uguaglianza a vantaggio dei cittadini turchi.</p>
    </intervention>
    <intervention id="3-338-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">La relazione sui progressi compiuti dalla Turchia mostra molto chiaramente i punti deboli del processo in corso. È evidente che la Turchia non è all’altezza delle aspettative. Inoltre non si devono fare sconti sull’adesione, come hanno chiesto il gruppo dell’Alleanza progressista di Socialisti e Democratici al Parlamento europeo e il gruppo Verde/Alleanza libera europea. In tale contesto meritano di essere criticate anche le apparizioni del Primo ministro Erdogan in Germania, quando ha invitato i turchi che vivono in Germania a rinunciare all’integrazione. Questi discorsi non promuovono una buona cooperazione e rappresentano un affronto verso gli sforzi compiuti da Germania e Unione europea. Inoltre, c’è ancora molto da fare per la libertà di stampa e la risoluzione della questione di Cipro.</p>
    </intervention>
    <intervention id="3-339-000" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Sono da sempre favorevole al processo di adesione della Turchia e ben cosciente dei gravi problemi da affrontare. La relazione sui progressi 2010 è un documento abbastanza equilibrato per il quale ho votato a favore pur nutrendo alcune riserve, non da ultimo sulla questione cipriota, dove mi rammarico siano stati respinti gli emendamenti che chiedevano al Consiglio dell’UE di mantenere la promessa nel porre fine all’isolamento di Cipro settentrionale. La Turchia è chiamata a svolgere un ruolo centrale come collegamento tra est e ovest, e da parte nostra dovremmo lanciare segnali favorevoli e positivi.</p>
    </intervention>
    <intervention id="3-340-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della relazione 2010 sui progressi realizzati dalla Turchia, che si è rivelata essere del tutto negativa. Secondo il documento negli ultimi 5 anni la Turchia ha compiuto ben pochi progressi degni di nota nel processo di riforma o nel rispetto dei criteri di adesione all’UE. Ci sono ancora gravi mancanze nel campo dei diritti dell’uomo, della libertà di stampa e di opinione, e dei diritti delle donne. In qualità di membro del gruppo di contatto ad alto livello per i rapporti con la comunità turco-cipriota nella parte settentrionale dell’isola di Cipro, so bene che la situazione è la stessa con il problema di Cipro rimasto irrisolto.</p>
    </intervention>
    <intervention id="3-341-000" speaker_id="96762" name="Joachim ZELLER" is_mep="True" mode="written" nationality="Germany" birth_date="01-07-1952" birth_place="Oppeln" p_group="Group of the European People's Party (Christian Democrats)" m_state="DE">
      <p sl="de">Ho votato a favore della presente relazione, ma solo perché afferma molto chiaramente che non sono stati fatti progressi nei negoziati di adesione con la Turchia. Al contrario, quello cui in effetti assistiamo è una battuta d’arresto, per non dire un arretramento nel rispetto dei diritti umani e civili, nella libertà di culto, di riunione e di stampa, e nella questione cipriota. In realtà la nuova direzione assunta dalla Turchia nella politica estera, ad esempio nei confronti di Iran e Siria, solleva dubbi sulla serietà delle affermazioni del Primo ministro turco Erdogan, quando sostiene di volersi avvicinare all’Europa. Inoltre non è chiaro come vengano spesi i miliardi di euro per l’assistenza alla preadesione versati alla Turchia. Da tutto questo si può tirare un’unica conclusione, e cioè che bisogna bloccare i negoziati di adesione. La Turchia resta uno dei partner più importanti dell’Unione europea, ma l’idea di una sua adesione a pieno titolo diventa sempre più illusoria.</p>
    </intervention>
    <intervention id="3-343-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono a favore di questa risoluzione poiché sono convinto che il Montenegro dovrebbe costituire un esempio positivo della presenza dell’Unione europea nei Balcani in quanto il paese soddisfa tutte le condizioni poste dalla Commissione per l’avvio del processo di adesione. Mi preoccupa tuttavia la corruzione diffusa che interessa, in particolare, i settori dell’edilizia, delle privatizzazioni e degli appalti pubblici. Vi è inoltre un aspetto ancora più grave da affrontare, quello della discriminazione delle minoranze e dei gruppi più vulnerabili e si dovrebbe anche risolvere il problema dell’indipendenza dei media.</p>
    </intervention>
    <intervention id="3-344-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore della risoluzione sul processo di integrazione europea del Montenegro. Il Parlamento europeo approva le riforme introdotte dal paese e plaude ai progressi compiuti nel processo di integrazione comunitaria. Il 17 dicembre 2010 il Consiglio europeo ha deciso di accordare al Montenegro lo status di paese candidato all’adesione. Condivido il rammarico espresso nella risoluzione che tale status sia stato dissociato dal diritto di avviare negoziati e ritengo importante che la decisione di dare inizio a tali negoziati non sia indebitamente o irragionevolmente rinviata. Mi attendo che l’avvio dei negoziati avvenga, al più tardi, dopo la pubblicazione della relazione annuale della Commissione del 2011 sui progressi compiuti dal paese sempre a condizione che il Montenegro raggiunga buoni risultati quanto al soddisfacimento dei criteri fissati da quest’ultima.</p>
    </intervention>
    <intervention id="3-345-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">L’Unione europea sostiene pienamente i progressi compiuti nel processo di allargamento ma constata che nella maggior parte dei paesi interessati persistono ancora importanti problemi da risolvere. La risoluzione riguarda il caso del Montenegro e l’ho sostenuta in quanto la ritengo equilibrata dato che sottolinea che il Montenegro ha compiuto progressi reali non solo in termini economici ma anche in materia di lotta contro la corruzione. Il paese deve, naturalmente, continuare a progredire ma ritengo sia giusto concedergli lo status ufficiale di candidato all’adesione all’Unione europea.</p>
    </intervention>
    <intervention id="3-346-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">(Ho votato a favore di questa risoluzione. Il Consiglio europeo ha ribadito che il futuro dei Balcani occidentali è con l’Unione europea e che la crescita e la stabilità di questa regione sono particolarmente importanti. A giudicare dai progressi compiuti dal Montenegro in vari settori è chiaro che il paese sta preparandosi con serietà all’integrazione europea. Il governo e i partiti dell’opposizione montenegrini hanno raggiunto un accordo generale in materia di integrazione europea assegnando alla questione un’alta priorità. La relazione sottolinea inoltre il buon funzionamento dello strumento di assistenza preadesione (IPA) e riconosce che in Montenegro è stata introdotta un’importante riforma giudiziaria e amministrativa. Il paese si sta impegnando con successo nella cooperazione regionale, è un partner regionale costruttivo e svolge un ruolo di stabilizzazione nella regione dei Balcani occidentali.</p>
    </intervention>
    <intervention id="3-347-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La relazione presenta tutte le ragioni per cui l’Europa non dovrebbe desiderare l’ingresso de Montenegro nell’UE. Corruzione dilagante, discriminazione sociale ancora molto forte nei confronti delle donne e di alcune minoranze etniche, standard di pluralismo dei media lontanissimi dai livelli europei e forte presenza della criminalità organizzata nella vita economica e politica del paese.</p>
      <p sl="it">Non posso condividere d’altra parte nemmeno l’idea di fondo espressa dal Consiglio europeo in merito all’adesione dei paesi dei Balcani all’UE: è un’assurdità politica e strategica considerare l’Europa come destino ineluttabile per i paesi dell’ex-Jugoslavia. Sembra che ai vertici delle nostre istituzioni non basti l’esperienza recente: voler a tutti i costi premere sull’acceleratore dell’allargamento includendo paesi economicamente deboli e politicamente traballanti non ha aiutato certo il consolidamento dell’edificio comunitario, anzi ne ha indebolito la struttura, rallentato i processi decisionali ed ha complicato l’elaborazione di politiche comuni in ambiti cruciali della vita del nostro continente.</p>
      <p sl="it">Voto quindi contrario a questa relazione, la cui idea di fondo, pur sottolineando i molteplici problemi sottesi al processo di adesione del Montenegro, rimane quella dell’opportunità dell’ingresso di questo paese nell’UE.</p>
    </intervention>
    <intervention id="3-348-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">(Accolgo con favore l’interesse e l’impegno dimostrati dal governo e dai partiti di opposizione montenegrini in materia di integrazione europea. Il processo sta portando all’istituzione nel paese di un quadro giuridico e costituzionale, ora quasi completato, e all’introduzione di riforme economiche. Esistono tuttavia ancora diversi aspetti da migliorare in tema di corruzione, di criminalità organizzata, di discriminazione e di libertà di stampa e mi appello quindi al paese affinché prosegua lungo la strada già intrapresa augurandomi che ciò possa presto condurre all’apertura dei processi di negoziato.</p>
    </intervention>
    <intervention id="3-349-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il Montenegro ha dimostrato di voler perseverare nella sua scelta europea e quindi accolgo favorevolmente la determinazione dei suoi leader e i cambiamenti che stanno avvenendo nel paese volti al raggiungimento degli standard europei specialmente in materia di democrazia, diritti umani e rispetto dello stato di diritto.</p>
      <p sl="pt">Nonostante i progressi riscontrati è chiaro comunque che il paese ha ancora molta strada da fare prima di essere in condizione di aderire all’Unione europea. Mi auguro che la determinazione del Montenegro continui a farsi sentire e che il paese, piuttosto che puntare ad una convergenza nominale o formale con l’Unione europea, cerchi di migliorare le condizioni di vita della popolazione e il funzionamento delle proprie istituzioni in modo da diventare uno Stato prospero.</p>
    </intervention>
    <intervention id="3-350-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Le istituzioni europee hanno riconosciuto in diverse occasioni l’interesse strategico di un allargamento dell’UE ai Balcani. L’adesione di nuovi Stati dipende da vari fattori il primo tra i quali è la necessità che il paese manifesti il proprio interesse per poi impegnarsi a rispettare una serie di diritti fondamentali per i cittadini. Il Montenegro ha dichiarato di essere interessato ad entrare a far parte dell’Unione europea e, il 17 dicembre 2010, il Consiglio ha deciso di conferirgli lo status di paese candidato. In effetti, come risulta dalla relazione, il Montenegro ha introdotto una serie di riforme; in particolare ha creato un nuovo quadro giuridico e costituzionale e ha avviato una lotta contro la corruzione. Vi sono tuttavia settori nei quali il paese dovrà compiere ulteriori progressi, come quelli della libertà di stampa e del rispetto del lavoro svolto dalle organizzazioni non governative. Voto a favore della risoluzione del Parlamento europeo sul processo di integrazione del Montenegro che raccomanda di accelerare tale processo e invito le autorità montenegrine a continuare a sforzarsi di raggiungere gli obiettivi prefissati dato che il paese è un vicino importante per l’Unione europea con il quale vorremmo avviare una collaborazione.</p>
    </intervention>
    <intervention id="3-351-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">(Nel caso del Montenegro sta diventando chiaro che la direzione e il significato dei processi di allargamento dell’Unione europea sono finalizzati a soddisfare i disegni delle maggiori potenze comunitarie e i loro interessi al servizio delle grandi imprese. Mi riferisco in particolare all’allargamento dei mercati, all’accesso e al controllo di posizioni geostrategiche e all’utilizzo e allo sfruttamento della forza lavoro per svalutare ulteriormente la manodopera dei paesi dell’Unione nel suo insieme. Dato che le regioni periferiche createsi a seguito dei vari processi di allargamento che si sono succeduti sono ormai esaurite è necessario crearne altre. Le promesse fatte oggi ai cittadini del Montenegro così come quelle fatte ad altri nel passato e nel presente sono molte ma il prezzo da pagare è alto e lo si precisa solo in parte. In questo caso particolare è importante non dimenticare che il processo di frammentazione della Jugoslavia è stato guidato dalla NATO e dalle potenze europee che oggi cercano di attirare il Montenegro verso l’adesione all’Unione europea che è l’erede di tale processo.</p>
    </intervention>
    <intervention id="3-352-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">(Siamo di fronte ad un altro episodio del processo di totale disintegrazione della Jugoslavia e di ciò che ne rimane: ora è la volta del Montenegro. Le maggiori potenze della NATO e dell’Unione, imponendo alla Jugoslavia misure di strangolamento economico e finanziario con il sostegno del Fondo monetario internazionale e della Banca mondiale, hanno favorito le divisioni etniche che hanno portato alla guerra e alla creazione frettolosa di nuovi ”Stati sovrani”.</p>
      <p sl="pt">La futura integrazione del Montenegro nell’Unione europea è l’erede di quel processo e dell’attacco alle conquiste del socialismo ed è finalizzata a soddisfare gli interessi di gruppi economici e finanziari sfruttando la forza lavoro, tramite i mercati di quei paesi e le loro posizioni geostrategiche e risorse naturali.</p>
      <p sl="pt">Ora si fanno moltissime promesse e l’Unione attira a sé questi paesi prospettando loro milioni di euro di cosiddetti aiuti allo sviluppo: ma quanto costerà tutto questo e quando arriveranno gli aiuti, se mai arriveranno?</p>
      <p sl="pt">In base alla nostra esperienza i 25 anni di integrazione capitalistica del Portogallo nell’Unione Europea dimostrano che i progressi promessi non vengono mai raggiunti. Ciò che si ottiene è la distruzione della produzione e dell’impiego, lo sfruttamento dei lavoratori, lo smantellamento dei servizi pubblici nonché dipendenza e debito estero. Questo è il motivo per cui abbiamo espresso dubbi sul procedimento in discussione.</p>
    </intervention>
    <intervention id="3-353-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Il processo di allargamento dell’Ue continua su basi esclusivamente geografiche e, come ho già avuto modo di dichiarare in quest’aula, lo status di paese candidato all’adesione viene concesso dal Consiglio europeo in maniera frettolosa, prima che i paesi in questione arrivino ad avere degli standard di qualità della democrazia che si avvicinino, quanto meno, ad una soglia di adeguatezza. Corruzione, contrabbando, crimine organizzato e violazioni delle libertà di stampa non sono che alcuni degli elementi per i quali ritengo il Montenegro ancora lontano dalla dimensione europea. E mi sembrano motivi sufficienti per non appoggiare questa risoluzione, che segue la linea guida del futuro in prospettiva europea dei Balcani, a prescindere dai problemi tangibili dell’area.</p>
    </intervention>
    <intervention id="3-354-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La decisione di accordare al Montenegro lo status di candidato è stata di natura prevalentemente politica. Il paese avrebbe probabilmente dovuto attendere più a lungo se la questione dello status non fosse stata esaminata contemporaneamente anche per l’Albania. Il confronto, naturalmente, va a vantaggio del Montenegro ma molte delle riserve espresse nei confronti di questo paese fanno sì che si passi da una relazione annuale all’altra: dalla dichiarazione della Commissione risulta infatti che la politicizzazione della burocrazia statale, l’indipendenza della magistratura, la criminalità organizzata e l’ambiente sono ormai problemi costanti. Non c’è progresso fondamentale in vista per quanto riguarda la lotta contro la corruzione diffusa e non dobbiamo sottovalutare questo aspetto. Date le circostanze concedere al Montenegro lo status di candidato senza fissare un termine per l’avvio dei negoziati sull’adesione rappresenta quindi una buona soluzione. L’Unione europea ha già adottato un approccio simile per l’ex Repubblica jugoslava di Macedonia nel 2005. La differenza sta nel fatto che il superamento dell’ostacolo che si trova ad affrontare l’ex Repubblica jugoslava di Macedonia richiede l’accordo di due Stati. Il destino del Montenegro, nel frattempo, è interamente nelle mani del paese. Presumo che tutto questo sia stato ben chiarito nei recenti colloqui tra Herman van Rompuy, José Manuel Barroso, Jerzy Buzek e il nuovo leader montenegrino, Igor Luksic, il premier più giovane del mondo. A nessuno piace essere preso in giro troppo a lungo e questo vale anche per un paese che, nonostante non appartenga all’Unione Europea, usa già da molti anni l’euro come valuta nazionale.</p>
    </intervention>
    <intervention id="3-355-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questo documento perché il governo e i partiti di opposizione montenegrini hanno trovato un consenso generale e assegnato la massima priorità all’integrazione europea e ciò ha portato a notevoli progressi nel processo di riforma da quando il paese ha ottenuto l’indipendenza. Accolgo con favore il fatto che al Montenegro sia stato accordato lo status di paese candidato all’adesione all’Unione europea e ai suoi cittadini sia stata concessa la possibilità di viaggiare senza visto (con la completa liberalizzazione dei visti) nell’area comunitaria di Schengen. Sono lieto che il processo di istituzione di un quadro giuridico e costituzionale nel paese sia quasi giunto al termine e che siano stati fatti progressi nell’adozione di un’importante legge in materia di lotta contro la corruzione, così come nella riforma del sistema giudiziario. Occorre tuttavia proseguire ancora lungo il cammino della riforma della pubblica amministrazione, rafforzare le risorse umane a livello di amministrazione locale e lottare contro la criminalità organizzata, con particolare riferimento al riciclaggio di denaro e al contrabbando. Il settore dei media dev’essere in grado di operare senza interferenze politiche ed è inoltre necessario garantire l’indipendenza degli organismi di regolamentazione.</p>
    </intervention>
    <intervention id="3-356-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, il voto di oggi, a sostegno della risoluzione sulla strategia dell’UE per l’inclusione dei Rom, può rappresentare, per i Paesi dell’Unione, uno stimolo utile a sostegno della non discriminazione, nonché un incentivo per la messa in campo di strumenti di tutela nei confronti dei Rom. Quanto affermato vale, in particolare, per le categorie più deboli, in conformità a quanto sostenuto dalla Carta dei diritti fondamentali dell’UE. Ritengo che l’individuazione di strumenti economici incisivi sia l’ulteriore obbiettivo da raggiungere per l’attuazione di una seria e concreta politica di inclusione della comunità Rom. La risoluzione in questione, che tratta una problematica di particolare rilevanza, anche per il mio Paese, mira dunque ad una concreta integrazione dei Rom, in grado di consentire una reale partecipazione alla vita economica, sociale e culturale dei paesi in cui essi sono stanziati, a condizione, aggiungo, del totale rispetto dei principi e delle norme giuridiche dello Stato ospitante. Infine, sostengo la sollecitazione fatta alla Commissione in ordine all’assunzione di un ruolo guida per la realizzazione di un coordinamento strategico unitario, in partenariato con gli Stati membri, attraverso l’istituzione di una task force quale organismo permanente responsabile della supervisione e del coordinamento della materia.</p>
    </intervention>
    <intervention id="3-357-000" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Ho votato a favore della risoluzione per riconoscere i progressi compiuti dal Montenegro in materia di integrazione europea e per evidenziare gli obiettivi ancora da raggiungere per il bene della popolazione del paese. Quando la risoluzione era al vaglio della commissione affari esteri ho elaborato alcuni emendamenti riguardanti l’efficienza e la prevedibilità del sistema giudiziario. La pubblicazione di tutte le sentenze e l’unificazione della giurisprudenza dovrebbero essere aspetti prioritari da affrontare al fine di accrescere la fiducia della popolazione e di avere un sistema giudiziario prevedibile. Occorrerà inoltre aumentare i finanziamenti affinché i tribunali possano operare in modo rapido e efficiente e introdurre misure coerenti per la formazione dei giudici. Occorrerà valutare l’efficienza dei fondi comunitari spesi nel campo della riforma della giustizia e della lotta contro la corruzione. La coerenza dello stato di diritto in tutta una nazione è vitale per la sua capacità di progredire politicamente e democraticamente.</p>
    </intervention>
    <intervention id="3-358-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione che si compiace del raggiungimento di un consenso generale sull’integrazione europea e dell’alta priorità attribuita a tale questione dai partiti di governo e dell’opposizione montenegrini, portando a notevoli progressi del processo di riforma dopo l’indipendenza del paese. La relazione saluta con favore la nuova dirigenza politica di Podgorica e incoraggia il nuovo governo a portare avanti il processo di integrazione europea del Montenegro e ad accelerare le riforme che consentiranno di soddisfare i criteri di Copenaghen. Il documento plaude alla decisione del Consiglio europeo del 17 dicembre 2010 di accordare al Montenegro lo status di paese candidato all’adesione all’Unione europea pur rammaricandosi del fatto che tale status sia stato dissociato dal diritto di avviare negoziati e sottolinea che la decisione di dare inizio ai negoziati non dovrebbe essere indebitamente o irragionevolmente rinviata. Ci si aspetta l’avvio dei negoziati al più tardi dopo la pubblicazione della relazione annuale 2011 della Commissione sui progressi compiuti dal paese sempre a condizione che il Montenegro raggiunga buoni risultati quanto al soddisfacimento dei criteri fissati da quest’ultima.</p>
    </intervention>
    <intervention id="3-359-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La risoluzione sottolinea l’obbligo per i cittadini del Montenegro di soddisfare i criteri di Copenaghen e di accelerare le privatizzazioni. L’Unione si limita ad imporre un catechismo liberista aggressivo e pretenzioso con il quale non voglio avere nulla a che fare: voterò quindi contro la proposta.</p>
    </intervention>
    <intervention id="3-360-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Come paese candidato all’adesione all’Unione europea il Montenegro ha dimostrato di voler portare avanti la propria scelta di unirsi all’Europa tramite la determinazione dei suoi leader e i cambiamenti avvenuti nel paese volti ad avvicinarlo ai requisiti europei, con particolare riguardo alla democrazia, ai diritti umani e al rispetto dello stato di diritto. I progressi compiuti non sono ancora sufficienti e il Montenegro dovrà continuare ad impegnarsi in modo da poter acquisire le caratteristiche necessarie per entrare a far parte dell’Unione europea. Mi auguro che la determinazione del paese continui a dare frutti e che l’adesione all’Unione diventi una realtà in modo che il Montenegro possa assicurare alla propria popolazione migliori condizioni di vita ottimizzando il funzionamento delle proprie istituzioni in modo da divenire uno Stato sempre migliore.</p>
    </intervention>
    <intervention id="3-361-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Sono favorevole ad avviare il dibattito sull’adesione del Montenegro all’Unione europea in quanto, per principio, sono a favore dell’allargamento. Ciononostante non ho potuto votare a favore della risoluzione in oggetto in quanto la Commissione chiede al Montenegro una serie di riforme che sono in linea con le politiche neoliberiste dell’Unione europea, come la privatizzazione del settore pubblico e l’adattamento del sistema scolastico al processo di Bologna. Per questi motivi non ho votato a favore della relazione ma ho preferito astenermi.</p>
    </intervention>
    <intervention id="3-362-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Fin da quando ha ottenuto l’indipendenza, nel 2006, il Montenegro ha chiaramente dimostrato la propria volontà di entrare a far parte dell’Unione europea: l’euro è stato adottato ufficialmente nel 2006 e un accordo di stabilizzazione e di associazione è entrato in vigore il 1° maggio 2010. L’adesione del Montenegro all’Unione porterà una maggiore stabilità politica, economica e sociale al paese e aumenterà la stabilità della regione balcanica. Accolgo quindi con favore l’impegno dimostrato dal Montenegro nel cercare di diventare un partner costruttivo in tema di cooperazione regionale, specialmente a seguito dei vari accordi regionali conclusi con i paesi confinanti nei settori della riammissione e dell’estradizione e in materia giudiziaria e di polizia. Il consolidamento della pace e della stabilità apporta benefici non solo alla regione ma anche all’Europa nel suo complesso.</p>
      <p sl="fr">Chiedo pertanto di avviare prima possibile i negoziati di adesione, soprattutto in considerazione del fatto che il Consiglio europeo ha concesso al Montenegro lo status di paese candidato alla fine di dicembre del 2010. Gli sforzi del Montenegro volti a soddisfare i criteri di adesione stanno producendo sviluppi positivi anche se c’è ancora molto lavoro sa svolgere, specialmente in materia di corruzione e criminalità organizzata, di libertà di informazione e di parità di genere.</p>
    </intervention>
    <intervention id="3-363-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Anche se la commissione per gli affari esteri del Consiglio europeo plaude alla decisione di conferire al Montenegro lo status di paese candidato permangono ancora gravi problemi di corruzione, soprattutto nei settori dell’edilizia, delle privatizzazioni e degli appalti pubblici. Vi sono ancora questioni da risolvere in relazione alle minoranze e anche ai gruppi non tutelati. Sarebbe opportuno monitorare l’applicazione delle raccomandazioni del Parlamento europeo al Montenegro e, se tali raccomandazioni verranno seguite, allora credo che l’adesione di un paese come il Montenegro non possa che essere vantaggiosa per l’Unione europea.</p>
    </intervention>
    <intervention id="3-364-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Esiste una tensione non sempre facilmente superabile tra il rispetto per i diritti umani e altri interessi nazionali (magari di natura militare o economica). Anche gli Stati Uniti e l’Unione europea oltrepassano di tanto in tanto questa linea sottile come risulta dalla violazione delle libertà civili e della tutela dei dati nel contesto della lotta contro il terrorismo. L’UE deve quindi difendere con maggiore forza e coerenza i diritti umani sia al suo interno che all’esterno. Quanto penso all’esterno dell’Unione ho in mente soprattutto la tutela delle minoranze cristiane dei paesi islamici e dell’Asia. Ho quindi votato a favore della proposta di risoluzione.</p>
    </intervention>
    <intervention id="3-365-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Oggi il Parlamento europeo ha adottato la risoluzione sul processo di integrazione europea del Montenegro. L’allargamento dell’UE ai Balcani occidentali è stata confermata già nel 2003 ad Atene ed è per questo che il Parlamento ha espresso la speranza che i negoziati di adesione inizino entro la fine di quest’anno. La risoluzione richiama l’attenzione sul miglioramento sostanziale della situazione politica e sociale in Montenegro e anche sull’approccio positivo adottato dal paese in materia di integrazione europea.</p>
      <p sl="pl">Purtroppo il Montenegro non ha ancora superato il problema della corruzione e della criminalità organizzata. A mio parere una questione importante ancora da risolvere è quella della discriminazione dei gruppi etnici e delle donne che sono sottorappresentati nel processo decisionale e nella pubblica amministrazione. Un altro aspetto positivo è la lotta del paese contro la censura e il suo tentativo di tutelare la libertà di espressione sebbene siano ancora segnalate offensive contro giornalisti e attivisti.</p>
    </intervention>
    <intervention id="3-366-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">L’integrazione europea è la principale forza motrice del progresso montenegrino. Il paese ha ottenuto grandi risultati negli ultimi 12 mesi, attuando con successo riforme strutturali ed economiche e contrastando efficacemente la corruzione e la criminalità organizzata. Le minoranze etniche convivono pacificamente in Montenegro e il paese promuove con successo relazioni di buon vicinato. L’UE e il Montenegro hanno quindi firmato un accordo di stabilizzazione e associazione. Ho votato a favore di questa risoluzione poiché essa indica giustamente le ulteriori misure da adottare per riformare il paese. È necessario fare progressi nella creazione dello stato di diritto, continuare ad attuare le riforme amministrative, accrescere le capacità dei dipendenti pubblici, modificare la legge elettorale e rafforzare la società civile e i media indipendenti. È importante che il paese non perda slancio e continui il lavoro che ha intrapreso.</p>
    </intervention>
    <intervention id="3-367-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">L’Unione europea lavora oramai da anni a problemi relativi all’integrazione sociale e alla tutela delle minoranze. La relazione della collega Járóka sulla strategia per l’inclusione sociale dei Rom propone un piano d’azione per la loro integrazione socio economica in vista di un progetto europeo che definisca le strategie nazionali per affrontare il problema, anche sulla base dei costi che ogni Stato membro dovrà affrontare. Ho votato a favore della relazione proprio per questo: si ha bisogno di un nuovo quadro giuridico europeo con misure per combattere la discriminazione e tutelare i diritti umani, per integrare i Rom nei vari Paesi europei con un progetto che garantisca loro istruzione e coperture sanitarie.</p>
    </intervention>
    <intervention id="3-368-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Riconosco l’impegno profuso dal Montenegro con particolare riguardo alle riforme giuridiche, alla lotta contro la corruzione e a quella contro diversi tipi di discriminazione ma desidero sottolineare che occorre proseguire e intensificare questo lavoro. Ci sono ancora diversi aspetti che richiedono molta attenzione: mi riferisco in particolare alle questioni economiche per le quali sarà necessario avviare nuovi cambiamenti strutturali. Si tratta di problemi che, nonostante il successo delle riforme economiche, si sono resi evidenti a seguito della crisi finanziaria. Desidero aggiungere un’ultima osservazione su una questione che mi sta molto a cuore, la necessità di migliorare la qualità della legislazione redatta in Parlamento.</p>
    </intervention>
    <intervention id="3-369-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In generale voluto positiva e ben equilibrata la relazione che affronta tutti gli aspetti politici di rilievo. Il Montenegro, diventato paese candidato nel dicembre del 2010, è ancora in attesa dell’avvio dei negoziati. La relazione, al paragrafo 2, “si rammarica del fatto che lo status di paese candidato sia stato dissociato dal diritto di avviare negoziati e sottolinea che la decisione di dare inizio ai negoziati non dovrebbe essere indebitamente o irragionevolmente rinviata”. Il relatore prevede l’avvio dei negoziati dopo la presentazione della relazione del 2011 sui progressi compiuti dal paese. Alcuni aspetti interessanti riguardano lo strumento di assistenza preadesione (paragrafo 5), la corruzione (paragrafo 8), la libertà di informazione (paragrafo 10), la criminalità organizzata (paragrafo 14) e la discriminazione (paragrafi 17-22). Molti paragrafi sono dedicati al tema della lotta contro la discriminazione e toccano tutti aspetti rilevanti quali i rom, gli ashkali, gli egiziani (paragrafi 17 e 22), lesbiche, gay, bisessuali e transessuali (paragrafo 17), le donne e la violenza domestica (paragrafi 17-19), le questioni etniche (paragrafo 21) e la società civile (paragrafi 5, 10, 23, 24 e 32). In generale, la proposta valuta molto positivamente il ruolo svolto dalle organizzazioni della società civile e dedica molti paragrafi alla questione. I paragrafi più importanti sono il 23, il 24 e il 32.</p>
      <p sl="en">In questi paragrafi la relazione “ribadisce l’importanza, ai fini della democrazia, di organizzazioni della società civile attive e indipendenti” ed “esorta il governo montenegrino a impegnarsi in una stretta collaborazione e in un regolare dialogo con le organizzazioni non governative”.</p>
    </intervention>
    <intervention id="3-370-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il prossimo 6 aprile la Commissione europea presenterà la propria comunicazione sull’inclusione delle persone Rom. Questa tematica è anche indicata come una priorità dal governo ungherese, attuale Presidente di turno del semestre europeo. La risoluzione del Parlamento rileva la necessità di una maggiore integrazione da parte delle popolazioni Rom nella società moderna.</p>
      <p sl="it">Personalmente ritengo che siano queste popolazioni a doversi adattare alla nostra società e non costringerci ad adottare politiche di favore che spesso producono risultati opposti rispetto alle aspettative. L’ignoranza, la mancanza di cultura e l’analfabetismo significano spesso mancanza di futuro. Senza istruzione è quindi impossibile avere un ruolo attivo nella società. Le difficoltà che incontrano i Rom nel trovare un lavoro sono spesso la conseguenza del loro basso livello di istruzione e questo elemento conferma che il settore educativo è il fondamento per costruire un futuro proprio.</p>
    </intervention>
    <intervention id="3-371-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa risoluzione che vedrebbe il Montenegro ottenere lo status di paese candidato all’Unione europea. Il documento evidenzia anche i problemi esistenti in materia di uguaglianza e corruzione che il paese dovrà risolvere oltre a invitarlo ad adottare misure per affrontare questi problemi.</p>
    </intervention>
    <intervention id="3-372-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della proposta di risoluzione perché la relazione dichiara in modo esplicito che da quando ha ottenuto l’indipendenza, nel 2006, il Montenegro ha compiuto notevoli progressi in materia di riforme interne. Non bisogna tuttavia ignorare il fatto che esistono, come sempre, gravi problemi di corruzione, di criminalità organizzata, di libertà di espressione e di discriminazione. Ciò nondimeno la relazione spiega anche che il governo montenegrino è disposto ad affrontare questi problemi in modo efficace e ha già introdotto un pacchetto di misure adeguate e appropriate.</p>
    </intervention>
    <intervention id="3-373-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho espresso un voto favorevole poiché ritengo che il processo di integrazione europea del Montenegro possa rispondere ad un interesse strategico fondamentale dell'Unione Europea, quello di promuovere e cercare di garantire stabilità e sviluppo in un'area geografica cruciale per il nostro continente. Tale adesione potrà permettere al tempo stesso di rafforzare la lotta contro la criminalità organizzata proveniente dall'area balcanica. Bisogna poi evidenziare come il Montenegro, nel quadro del processo di avvicinamento dei paesi balcanici all'Unione, stia esprimendo già da tempo un forte consenso interno sulla prospettiva europea e dimostrando un atteggiamento maturo e conciliante nei confronti degli Stati limitrofi.</p>
    </intervention>
    <intervention id="3-375-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione perché i valori di integrazione europea richiedono che l’UE sia priva di pregiudizi e discriminazioni perché i diritti umani possano venire rispettati. La discriminazione è esacerbata dall’attuale crisi economica e l’integrazione della popolazione rom deve essere vista come una responsabilità congiunta delle istituzioni europee, degli Stati membri e delle regioni che dovrebbero sfruttare tutte le risorse comunitarie disponibili per affrontare la situazione.</p>
      <p sl="pt">La Commissione dovrebbe assumere un ruolo guida in questo processo rivolgendo particolare attenzione alle richieste di assistenza tecnica e, soprattutto, presentando una strategia che affronti come settori prioritari quelli della difesa dei diritti umani e del diritto all’istruzione e alla formazione, alla cultura, all’occupazione, allo sport, ad alloggi adeguati, all’assistenza sanitaria e a migliori servizi igienico-sanitari per questa popolazione. Bisognerebbe inoltre cercare di aumentare la partecipazione politica e civile dei rom, a partire dai più giovani.</p>
    </intervention>
    <intervention id="3-376-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore della risoluzione sulla strategia dell’Unione europea sull’inclusione dei rom. I rom sono la più grande minoranza etnica d’Europa ma sono anche molto isolati e quindi quasi completamente staccati dalle economie nazionali. Concordo con l’opinione della relatrice che ritiene l’inclusione dei rom un investimento necessario in quanto costa meno integrare questa minoranza piuttosto che sostenerne le precarie condizioni socio-economiche. Un altro aspetto importante che vorrei sottolineare è il fatto che, in generale, l’inclusione dei rom è essenzialmente una questione di diritti umani. Una parte rilevante di rom europei vive in condizioni così precarie – essendo quasi totalmente staccati dall’economia e di conseguenza esclusi dalla possibilità di godere dei diritti umani fondamentali – che il favorire l’inclusione sociale non può essere visto nel contesto delle rettifiche generali delle politiche comunitarie ma deve essere affrontato per colmare una delle principali lacune nella realizzazione dei diritti costituzionali e umani in Europa. Approvando questa strategia il Parlamento europeo ha fatto il primo passo verso la promozione dell’inclusione sociale ed economica dei rom e ora il Consiglio e la Commissione dovranno adottare le misure necessarie a garantire che la strategia venga applicata con successo.</p>
    </intervention>
    <intervention id="3-377-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Circa 10-12 milioni di rom risiedono nell’Unione europea e molti di essi subiscono discriminazioni ed esclusione sociale. Si tratta, per la maggior parte, di cittadini europei e l’UE deve creare una strategia per integrarli. Per questo motivo ho votato a favore del testo in oggetto dato che prevede un piano d’azione basato sui valori fondamentali dell’uguaglianza, dell’accesso ai diritti, della non discriminazione e della parità di genere attingendo ai Fondi strutturali già disponibili.</p>
    </intervention>
    <intervention id="3-378-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">La situazione dei rom nell’Unione europea è piuttosto complessa. Gran parte dei 10-12 milioni di rom europei ha subito discriminazioni sistematiche e sta quindi lottando contro un livello intollerabile di esclusione sociale, culturale ed economica, nonché contro le violazioni dei diritti umani. Inoltre una parte significativa di questa comunità vive in regioni che sono tra le meno sviluppate dell’Unione sotto l’aspetto economico e sociale e quindi i bambini rom spesso non hanno accesso ai sistemi di istruzione e formazione e ciò porta alla loro discriminazione nel mercato del lavoro e impedisce la loro integrazione nella società. L’Unione europea ha sviluppato una serie di strumenti, meccanismi e fondi utili a favorire l’inclusione di questa minoranza ma tali misure sono disseminate in diverse politiche e, di conseguenza, il loro effetto e beneficio restano limitati. Condivido l’opinione che gli Stati membri debbano ottimizzare l’applicazione della strategia dell’UE in materia di inclusione dei rom e garantire il pieno recepimento e l’applicazione di tutte le direttive correlate e del diritto comunitario, impedendo in tal modo la segregazione di questo popolo e la sua discriminazione.</p>
    </intervention>
    <intervention id="3-379-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">(La Carta europea dei diritti fondamentali vieta le discriminazioni fondate su sesso, razza, colore, origine etnica o sociale, caratteristiche genetiche, lingua, religione o convinzioni personali, opinioni politiche o di altra natura, appartenenza ad una minoranza nazionale, ricchezza, nascita, disabilità, età o orientamento sessuale, così come sulla base della nazionalità. In Europa ci sono circa 10-12 milioni di rom, gran parte dei quali cittadini europei, che subiscono sistematicamente discriminazioni e sono vittime di intolleranza. L’integrazione di questa popolazione è una responsabilità di tutti gli Stati membri e delle istituzioni europee.</p>
      <p sl="pt">Questa relazione esorta gli Stati membri a cooperare con l’Unione europea e con i rappresentanti della comunità rom per sviluppare politiche integrate utilizzando le risorse disponibili all’interno dell’Unione europea previste nei Fondi strutturali al fine di sostenere l’integrazione della comunità rom. È infatti meno oneroso integrare i rom piuttosto che sostenerne le precarie condizioni socio-economiche. L’integrazione armoniosa di questo popolo prevede la partecipazione di tutti, degli stessi rom e delle comunità che li accolgono. Per questo motivo ho sostenuto la relazione.</p>
    </intervention>
    <intervention id="3-380-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">L’adozione a stragrande maggioranza della relazione dell’onorevole Járóka è un ulteriore segnale politico a conferma della consapevolezza dell’Unione europea della propria responsabilità nei confronti di questa minoranza etnica, la più grande in Europa e anche la più perseguitata. Il documento mette in evidenza le aree prioritarie che la strategia dovrà contemplare come la lotta per il rispetto dei diritti fondamentali del popolo rom. La strategia dovrà incentrarsi sulla formazione ma anche prevenire l’emarginazione e il perpetrarsi delle disuguaglianze; essa dovrà infine ideare modi innovativi che consentano a questo popolo di accedere al mercato del lavoro e acquisire alloggi adeguati a prezzi accessibili.</p>
      <p sl="fr">La sfida attuale, come si legge nella relazione, è quella di garantire il completo assorbimento dei fondi comunitari facendo in modo che il denaro venga usato a beneficio della popolazione rom. In realtà gli strumenti esistono già ma sono utilizzati particolarmente male.</p>
      <p sl="fr">L’inclusione dei rom è un problema europeo e spetta ora alla Commissione europea elaborare proposte definitive sulla base del nostro voto odierno. Nel rispetto del principio di sussidiarietà l’Unione deve svolgere appieno il proprio ruolo di forza trainante e unire le parti in causa a tutti i livelli in modo da aumentare l’effetto benefico dei fondi comunitari e rendere finalmente i rom cittadini europei a pieno titolo.</p>
    </intervention>
    <intervention id="3-381-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La relazione sull’inclusione dei rom non tiene conto, di fondo, della difficoltà che l’integrazione sociale dei rom incontra qualora si consideri che molto spesso è la stessa comunità rom a non volersi integrare nel tessuto sociale dei nostri paesi.</p>
      <p sl="it">Non si tratta se non di un fattore culturale che non può essere negato o ignorato: i rom hanno per loro tradizione e costume modi di vita che rendono molto difficile la loro integrazione in ambienti sociali caratterizzati da pratiche, modi di vivere e abitudini assai differenti dalle loro. Resta quindi il fatto che qualsiasi politica per l’integrazione dei rom deve fare i conti con questo ostacolo: la effettiva volontà o disponibilità dei rom a integrarsi.</p>
      <p sl="it">Al di là delle considerazioni sociologiche, devo ricordare che, date queste e altre difficoltà, le politiche suggerite nella relazione nei confronti delle comunità rom comporteranno un’enorme esborso di finanziamenti da parte dell’UE e degli Stati membri, senza che alla fine si ottenga il risultato sperato. Senza giri di parole, è quello che è successo finora, e non vi sono ragioni per ritenere che la situazione cambi d’ora in poi. Il mio voto è pertanto contrario.</p>
    </intervention>
    <intervention id="3-382-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa relazione perché ritengo che i rom che vivono in Europa abbiano bisogno del sostegno dell’Unione europea. La strategia dell’UE sull’inclusione di questo popolo propone di definire standard minimi obbligatori per l’istruzione, l’occupazione, gli alloggi e l’assistenza sanitaria. Una percentuale cospicua di rom europei vive in condizioni molto precarie essendo quasi totalmente staccata dall’economia e di conseguenza esclusa dal godimento dei diritti umani fondamentali. La strategia proposta dal Parlamento europeo dà pertanto priorità all’occupazione e al miglioramento dell’istruzione, della situazione abitativa e della previdenza sociale per questa popolazione. È importante assicurarsi che venga abolita la segregazione dei bambini rom nelle scuole e nelle aule così come incoraggiare i rom a partecipare a tutti i settori della vita pubblica e politica e al lavoro delle organizzazioni non governative. Al fine di garantire l’inclusione di questa minoranza è indispensabile soprattutto che la strategia sia interna all’UE e che la verifica delle aree e degli obiettivi prioritari avvenga in seno alle strutture comunitarie e fornisca una relazione annuale sui progressi della strategia e una valutazione dei risultati.</p>
    </intervention>
    <intervention id="3-383-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">(I 10-12 milioni di rom dovrebbero godere di standard minimi a livello europeo in modo da poter accedere a lavoro e istruzione. La risoluzione del Parlamento europeo che cerca di influenzare la futura strategia per l’inclusione dei rom offre una maggiore protezione in materia di diritti fondamentali e chiede l’aumento dei finanziamenti comunitari. La Romania conosce perfettamente le difficoltà ma anche l’indolenza di questa minoranza. L’Unione europea deve essere consapevole che esiste un livello molto alto di resistenza al cambiamento all’interno di questo gruppo etnico anche in tema di inclusione sociale. I rom hanno subito discriminazioni nel corso dei secoli ma al contempo si sono anche autoesclusi. La mia è una valutazione equa e bisogna rendersi conto che, molto spesso, le soluzioni che adottiamo sono inadeguate o non vengono comprese da questo popolo.</p>
      <p sl="ro">La futura strategia dell’UE per la minoranza rom deve ovviamente sottolineare il rispetto e la promozione dei diritti fondamentali al lavoro, all’alloggio, alla salute e, in particolare, alla formazione, anche a dispetto delle resistenze da parte dei genitori. Non ci si deve aspettare però che il cambiamento avvenga in fretta: saranno probabilmente necessari diversi passaggi generazionali prima che questa minoranza adotti alcune norme di coesistenza sociale.</p>
    </intervention>
    <intervention id="3-384-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Un presupposto essenziale per l’elaborazione di qualsiasi tipo di strategia sensata per l’inclusione dei rom è quello di raccogliere e fornire dati sulla situazione socio-economica di questa popolazione (soprattutto in materia di istruzione, sanità, alloggio e occupazione). Sia gli Stati membri che le organizzazioni internazionali (l’Organizzazione internazionale per le migrazioni e l’OCSE) dovrebbero quindi concentrarsi su questi temi in modo più specifico e contribuire a fissare obiettivi concreti in relazione, per esempio, alla percentuale della comunità rom che ha completato il ciclo di istruzione secondaria e terziaria, che è impegnata nel servizio civile o che è rappresentata in vari settori della vita sociale e politica. Spetterà poi alla Commissione definire una strategia comunitaria chiara e gestibile per l’inclusione di questo popolo sulla base dei dati raccolti. Potremmo considerare la possibilità di istituire premi in funzione del risultato per la strategia dell’UE sulla minoranza rom nel quadro della politica di coesione. In ogni caso occorrerà elaborare metodi più efficaci per monitorare l’utilizzo di risorse comunitarie destinate specificatamente a gruppi marginali di cittadini.</p>
      <p sl="cs">Ai fini dell’inclusione dei rom forse occorrerà anche usufruire del finanziamento previsto dal programma Progress, da quello di apprendimento permanente, da quello culturale (2007-2013) e da quello di sanità pubblica (2008-2013). In questo contesto la Commissione dovrebbe fornire al Parlamento europeo un elenco dei progetti finanziati a partire dal 2000 dei quali i rom hanno usufruito specificando quali sono stati i risultati conseguiti.</p>
    </intervention>
    <intervention id="3-385-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Sono soddisfatta dell’impegno dimostrato dall’Unione europea nella definizione di norme vincolanti che garantiscano l’accesso della comunità rom all’istruzione, al lavoro, all’alloggio e all’assistenza sanitaria. Questa iniziativa è finalizzata non solo a salvaguardare i valori umani inerenti all’inclusione sociale delle minoranze etniche ma anche al progresso economico stimolato dal calo della disoccupazione. Concordo con le misure proposte in questa strategia di integrazione e in particolare con la lotta contro il lavoro sommerso e l’aumento del numero degli insegnanti rom. È importante che la comunità stessa sia inclusa nel processo di integrazione in modo da garantire uno sviluppo sostenibile dall’interno verso l’esterno, incoraggiando il desiderio di un ruolo positivo nella società invece di imporlo. Questo procedimento dovrebbe anche concentrarsi su tutte le forme di violazione dei diritti fondamentali con particolare riguardo all’esclusione sociale e alla discriminazione nella vita pubblica.</p>
    </intervention>
    <intervention id="3-386-000" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">(La questione dell’inclusione dei rom è una grande sfida che l’Unione europea deve raccogliere. Questo rapporto va nella direzione giusta poiché dimostra la volontà del Parlamento europeo di fornire un reale contributo a questo fine.</p>
    </intervention>
    <intervention id="3-387-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho votato a favore di questa relazione poiché credo che i 10-12 milioni di rom europei dovrebbero godere di norme minime vincolanti a livello europeo che agevolino il loro accesso all’occupazione, all’istruzione, all’alloggio e all’assistenza sanitaria. La risoluzione, mirante a influenzare la prossima strategia della Commissione sull’inclusione dei rom, chiede inoltre una maggiore tutela dei diritti fondamentali e un migliore utilizzo dei finanziamenti comunitari. Mi auguro che i governi dell’Unione europea ora rispondano a questo forte messaggio inviato dal Parlamento.</p>
    </intervention>
    <intervention id="3-388-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Appoggio la relatrice, l’onorevole Járóka, nella sua difesa di una politica coordinata europea che integra la normativa esistente finalizzata a promuovere l’inserimento dei cittadini europei appartenenti all’etnia rom – che secondo una stima del Consiglio conta tra i 10 e i 16 milioni di persone – e che prevede l’adozione di misure contro il razzismo e la discriminazione. Occorrerebbe anche assicurare l’attuazione e la corretta applicazione di questa politica oltre ad adottare alcune misure per far fronte alle necessità specifiche di questo popolo e promuoverne l’inclusione socio-economica garantendo loro, tra l’altro, il diritto al lavoro, ad un alloggio, all’istruzione e all’assistenza sanitaria.</p>
      <p sl="pt">Oltre all’aspetto umanitario l’integrazione rom dovrebbe anche consentire di aumentare la forza lavoro a sostegno del sistema previdenziale e di ridurre le prestazioni di assistenza sociale e sanitaria garantiti dallo Stato a coloro che vivono in povertà, per non parlare della possibilità di far calare il tasso di criminalità. L’integrazione dovrebbe tenere conto della necessità di tutelare l’infanzia e rispettare la legge. Occorre una soluzione comune europea ad un problema comune dell’Europa che preveda un approccio integrato e intersettoriale e che consenta di fornire aiuti e di avviare un intervento specifico nelle zone più sottosviluppate e in quelle con gravi svantaggi strutturali.</p>
    </intervention>
    <intervention id="3-389-000" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Abbiamo appena approvato a larga maggioranza la strategia dell’UE sull’inclusione dei rom. Si tratta di un segnale politico forte a conferma del fatto che l’Unione europea è consapevole della propria responsabilità nei confronti di questa minoranza che è la più grande in Europa oltre ad essere la più perseguitata. L’UE e gli Stati membri devono opporsi frontalmente al problema della vergognosa segregazione subita da questa minoranza. La relazione in oggetto sottolinea l’importanza del rispetto dei diritti fondamentali dei rom e in particolare di quello di accedere all’istruzione. Al fine di evitare ogni rischio di emarginazione è anche importante attuare politiche innovative di reale accesso all’occupazione e consentire a queste persone, la stragrande maggioranza delle quali è ormai sedentaria, di avere un alloggio decente ed economico. I fondi comunitari ci sono e devono essere usati a vantaggio dei rom. Spetta ora alla Commissione europea redigere le disposizioni definitive sulla base delle proposte contenute in questa relazione, in linea con il principio di sussidiarietà e con un unico obiettivo: far sì che i rom diventino cittadini europei a pieno titolo.</p>
    </intervention>
    <intervention id="3-390-000" speaker_id="96868" name="Karima DELLI" is_mep="True" mode="written" nationality="France" birth_date="04-03-1979" birth_place="Roubaix" m_state="FR">
      <p sl="fr">Il Parlamento ha approvato un buon testo che sottolinea l’importante ruolo dell’Europa nell’assicurare l’inclusione sociale dei rom all’interno dell’Unione europea mediante l’applicazione di questa strategia a livello locale. La relazione sottolinea che è possibile definire una strategia per i rom solo con la collaborazione dei membri della comunità – in poche parole, dobbiamo lavorare “con”, prima di lavorare “per”. I rom dovrebbero pertanto essere coinvolti in tutti i processi decisionali.</p>
      <p sl="fr">Il testo sottolinea le difficili condizioni di vita della minoranza, le discriminazioni che subisce e le difficoltà di accesso ai servizi che sperimenta oltre ad evidenziare la necessità di garantire il rispetto della libertà di circolazione per tutti i cittadini europei. La relazione si sofferma anche sull’importanza, a livello di inclusione sociale, della tutela sociale, della formazione professionale, dell’istruzione e dei servizi pubblici e denuncia l’insufficienza dei fondi stanziati quando invece il denaro potrebbe essere speso bene. Il vero difetto di questa relazione è però l’insistenza dei conservatori del Parlamento europeo sulla necessità di lottare contro la cosiddetta “dipendenza prolungata” dei rom dal sistema di previdenza sociale: questo è un pregiudizio scandaloso volto ancora una volta a emarginare questa comunità.</p>
    </intervention>
    <intervention id="3-391-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Sono lieta che il Parlamento europeo abbia approvato a stragrande maggioranza la relazione Járóka che sostiene la necessità di combattere l’esclusione e la discriminazione dei rom, di promuoverne l’integrazione sociale, culturale ed economica, di tutelarne maggiormente i diritti fondamentali e di utilizzare meglio i fondi europei. Il Parlamento ha definito le sue priorità sulle quali esiste un consenso: chiede un piano d’azione comunitario in questo settore, vuole che i fondi europei vengano sfruttati e propone l’adozione di una mappa delle aree di crisi che evidenzi dove sono concentrate le popolazioni rom. Per quanto riguarda le misure specifiche proposte va ricordata quella relativa all’accesso all’istruzione, una priorità sia per questo popolo che per chiunque altro. Occorrerà inoltre monitorare l’utilizzo dei fondi comunitari per assicurarsi che il denaro raggiunga effettivamente i destinatari.</p>
      <p sl="fr">Il Parlamento ha inoltre chiesto con forza l’istituzione di organismi comunitari sotto la supervisione dell’attuale task force per i rom il cui compito sia quello di fornire l’assistenza finanziaria europea alle iniziative nel settore a livello locale e di individuare e segnalare in tempo utile qualsiasi uso improprio dei fondi. I finanziamenti, inoltre, dovranno essere estesi ai progetti volti a migliorare i servizi pubblici.</p>
    </intervention>
    <intervention id="3-392-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione perché penso che una strategia a livello comunitario in materia di integrazione della minoranza rom sia un passo positivo da accogliere positivamente. Questa comunità ha bisogno di particolare attenzione a livello europeo data la persistenza dei problemi di integrazione sociale ed economica e il particolare livello di mobilità dei suoi membri. Credo altresì che occorra impegnarsi maggiormente: strategie e piani di azione per l’integrazione di questa popolazione sono stati e sono disponibili ad ogni livello ma ciò che manca è una corretta applicazione. Questa nuova strategia dovrà essere attuata nel modo più appropriato per avere successo e con questo obiettivo credo che un dialogo strutturato tra le comunità rom, le organizzazioni non governative del settore e gli enti locali debba fornire le basi per l’applicazione futura della strategia.</p>
    </intervention>
    <intervention id="3-393-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione perché credo che l’inclusione dei rom non sia solamente un imperativo morale o un obbligo dell’Unione europea in materia di diritti umani. Alcuni studi dimostrano che l’esclusione di questi cittadini europei ha un costo a livello socio-economico per gli Stati membri. L’inclusione sociale di questa minoranza è un investimento necessario e sul lungo periodo apporterà un beneficio a livello finanziario.</p>
    </intervention>
    <intervention id="3-394-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Storicamente i rom sono oggetto di discriminazione e ostilità da parte della maggioranza delle popolazioni degli Stati membri. La discriminazione persiste anche all’interno delle stesse comunità rom e la strategia deve cercare urgentemente di porvi rimedio piuttosto che limitarsi a non nasconderla. Credo che si debba accogliere positivamente una strategia dell’UE per l’integrazione dei rom così come di qualsiasi altra minoranza etnica svantaggiata.</p>
      <p sl="pt">Sono inoltre convinto che la strategia potrà avere successo se sarà supportata dalla partecipazione attiva della stessa popolazione che si propone di integrare. Senza la partecipazione, l’interazione e l’impegno di tutte le parti in causa in uno sforzo comune la strategia rischierà di diventare solamente una dichiarazione di buoni intenti. Resta ancora molto da fare per invertire la tendenza alla discriminazione dei rom e spero che il successo della strategia possa alla fine giustificare la lentezza con cui il fenomeno verrà eliminato.</p>
    </intervention>
    <intervention id="3-395-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione riguarda lo sviluppo di una strategia dell’UE per l’inclusione dei rom. Si tratta di un documento molto utile e incoraggiante che è stato compilato congiuntamente dalla Commissione e dal Parlamento e le sue raccomandazioni sono in linea con gli obiettivi fissati nella strategia Europa 2020 in materia di riduzione della povertà e di lotta contro l’esclusione sociale finalizzati a favorire una crescita inclusiva in tutta l’Unione europea. La popolazione rom, a differenza di altri gruppi etnici, ha un alto dinamismo demografico e si ritiene che in alcuni paesi come l’Ungheria essa costituirà più del 50 per cento della popolazione economicamente attiva entro il 2050. L’integrazione dei rom è quindi un imperativo non solo a livello etico, essendo una questione di diritti umani, ma anche ai fini della sostenibilità dei sistemi di previdenza sociale dal momento che è stato dimostrato che sul lungo periodo non rappresenta un costo ma piuttosto un investimento necessario ed economicamente redditizio. A volte i costi dell’esclusione sono superiori a quelli dell’inclusione qualora si considerino i benefici che quest’ultima comporta. Accolgo con favore l’adozione di questa relazione e anche la raccomandazione che esorta la Commissione a vigilare e a controllare che gli Stati membri si conformino alla strategia.</p>
    </intervention>
    <intervention id="3-396-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La risoluzione che abbiamo approvato auspica l’adozione di una strategia comunitaria per l’integrazione dei rom insieme allo sviluppo di un piano d’azione inclusivo basato sui valori fondamentali di uguaglianza, di esercizio dei diritti, di non discriminazione e di parità. Lo scopo è quello di garantire che la comunità rom abbia realmente accesso alla formazione, all’occupazione, all’alloggio, alla sanità e alla cultura. Il riferimento ai programmi e ai finanziamenti europei che possono essere utilizzati per l’integrazione sociale ed economica di questa minoranza è opportuno, dato che tali programmi sono sottoutilizzati. Questa risoluzione riveste un’importanza ancora maggiore in quanto è risaputo che i rom hanno subito una discriminazione deplorevole e inaccettabile in alcuni paesi comunitari come la Francia e altri Stati membri.</p>
    </intervention>
    <intervention id="3-397-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Siamo consapevoli del fatto che i rom subiscono una discriminazione in vari paesi dell’UE. Di recente vi sono stati problemi in Francia e in altri Stati comunitari e la situazione potrebbe peggiorare ulteriormente con il pretesto della crisi economica e sociale. La relatrice, una deputata di origine rom, ha quindi cercato di sensibilizzare il Parlamento sulla situazione.</p>
      <p sl="pt">In questo contesto la risoluzione approvata oggi sostiene che la Commissione dovrebbe proporre, e il Consiglio adottare, una strategia comunitaria che incoraggi l’integrazione dei rom come un piano d’azione a livello europeo. Tale strategia dovrebbe essere sostanziale e inclusiva a diversi livelli oltre a basarsi sui valori fondamentali di uguaglianza, di esercizio dei diritti, di non discriminazione e di parità tra uomini e donne.</p>
      <p sl="pt">Va ricordato al contempo che esistono programmi e finanziamenti europei che possono essere utilizzati per l’integrazione sociale ed economica di questo popolo ma si dovrà migliorare la comunicazione a tutti i livelli se si vuole che tali strumenti vengano utilizzati bene. L’obiettivo è quello di garantire che la comunità rom possa accedere realmente alla formazione, al lavoro, alla casa, alla sanità e alla cultura.</p>
    </intervention>
    <intervention id="3-398-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi, la gestione delle problematiche della minoranza etnica più numerosa d’Europa necessita di pragmatismo, piuttosto che di un falso buonismo. Si parla dell’attribuzione alla minoranza Rom di tutta una serie di diritti che moltissimi cittadini possono avere soltanto grazie ai sacrifici quotidiani. Non ritengo una strategia europea una scelta condivisibile visto che il fenomeno presenta delle differenze abissali tra uno Stato membro e un altro. Alcuni Paesi si trovano in una situazione di oggettiva difficoltà, mentre altri non sono toccati se non minimamente dal fenomeno. Motivo per cui, ritengo più efficace l’applicazione del principio di sussidiarietà. Per queste ragioni, non sono intenzionato ad offrire il mio appoggio al testo presentato.</p>
    </intervention>
    <intervention id="3-399-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Di rado una relazione del Parlamento europeo ha rasentato maggiormente la follia. La strategia per l’inclusione dei rom significa promozione sistematica di una piccola popolazione in tutto e dappertutto, quote obbligatorie in tutti i settori, inclusi gli organismi e le imprese preposti a prendere decisioni e il finanziamento pubblico sistematico di qualsiasi bisogno presunto, compreso l’alloggio. Naturalmente si ritiene che questa minoranza sia spesso vittima di discriminazione malevola e nessuno ha mai messo in discussione le proprie responsabilità. Va detto che la relatrice stessa fa parte di questa minoranza a dimostrazione del fatto che quella popolazione non è poi tanto oppressa. Francamente ritengo che sia un po’ come affidare a un cinese il compito di definire la politica di protezione commerciale europea.</p>
      <p sl="fr">Tornando al tema in oggetto mi chiedo quali altri cittadini europei vittime di povertà e insicurezza ed esclusi, nel proprio paese, dalla possibilità di usufruire dei benefici sociali già concessi ad altri in via prioritaria suscitino in voi la stessa profonda preoccupazione. È nella discriminazione sistematica dei cittadini europei e a loro spese che vanno ricercati i motivi del crescente rigetto dell’apparto di Bruxelles.</p>
    </intervention>
    <intervention id="3-400-000" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Questa settimana il Parlamento europeo ha approvato a larga maggioranza una relazione sulla strategia dell’UE per l’inclusione dei rom: si tratta di un segnale politico forte a conferma del fatto che l’Unione europea è consapevole della propria responsabilità nei confronti di questa minoranza etnica che è la più grande in Europa oltre ad essere la più perseguitata. La relazione sottolinea i settori prioritari di questa strategia: i diritti fondamentali, le disuguaglianze, la lotta contro la discriminazione, l’istruzione, l’accesso all’occupazione, il mercato del lavoro, l’accesso all’alloggio e così via. Questi sono tutti aspetti su cui è necessario intervenire. Da parte mia, in seno alla commissione per le libertà civili, la giustizia e gli affari interni ho sottolineato la necessità di prestare particolare attenzione ai bambini e ai minori nel redigere la strategia. La relazione sottolinea anche il cattivo utilizzo dei fondi europei disponibili per l’inclusione dei rom: ritardi e oneri amministrativi, un grado di consapevolezza insufficiente, la mancanza di coinvolgimento da parte delle autorità locali e così via sono tutte difficoltà a cui gli Stati membri, le autorità locali, le parti interessate e chiunque altro devono affrontare al fine di garantire il completo assorbimento dei fondi europei preposti. La strategia dovrà in seguito essere modellata da ciascuno Stato membro e sarà pertanto valutata a livello locale.</p>
    </intervention>
    <intervention id="3-401-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">La questione dell’inclusione dei rom è un problema sostanzialmente europeo e questo è il motivo per cui l’UE deve risalire alla radice stessa della discriminazione subita dalla comunità rom battendosi contro gli stereotipi al fine di garantire parità di accesso all’occupazione, all’alloggio, alla sanità e all’istruzione. Sono quindi lieta che il Parlamento europeo abbia affrontato nuovamente questo tema e abbia approvato la relazione, volta a fornire spunti di riflessione alla Commissione. Il documento denuncia l’uso improprio, da parte degli Stati membri, dei fondi europei che dovrebbero essere finalizzati a progetti di inclusione dei rom. Mi auguro che la Commissione prosegua su questa strada e obblighi gli Stati membri a rendere conto pubblicamente di come utilizzano questi fondi.</p>
    </intervention>
    <intervention id="3-402-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questo documento anche se credo che la relazione avrebbe dovuto essere respinta. Al momento non è necessario rafforzare una strategia finalizzata a un solo gruppo; occorre piuttosto definire una strategia di emergenza efficace che cerchi di risolvere il problema della migrazione legale e illegale in modo da assicurare, soprattutto, la stabilità economica, l’occupazione, la sicurezza, l’ordine pubblico e la giustizia a tutti i cittadini europei che appartengono ad uno Stato membro sotto l’aspetto demografico, culturale, tradizionale, storico ed economico.</p>
    </intervention>
    <intervention id="3-403-000" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">L’approccio europeo al problema dei rom è stato, ed è tuttora inadeguato. La relazione redatta dall’onorevole Járóka e dalla commissione per le libertà civili, la giustizia e gli affari interni con il contributo di altre commissioni associate dovrebbe dare nuovo impulso alla strategia per l’integrazione dei rom che attendiamo dalla Commissione il mese prossimo.</p>
      <p sl="ro">Credo fermamente che noi tutti siamo desiderosi di avviare un vero cambiamento a sostegno della comunità rom e di offrire loro tutti i presupposti per l’inclusione sociale: è per questo che dobbiamo concentrarci sugli strumenti politici e finanziari che abbiamo a disposizione ed intervenire direttamente in settori chiave come l’istruzione e la salute.</p>
      <p sl="ro">È inoltre essenziale avviare una cooperazione a tutti i livelli, da quello europeo a quello locale, perché, in assenza di azioni concertate, tutte le risorse vanno sprecate. I rom devono essere coinvolti nel processo di istituzione delle politiche e questo è il motivo per cui vanno trovate soluzioni che ci consentano di entrare in contatto con coloro che fungono da collegamento tra il livello decisionale e quello attuativo.</p>
      <p sl="ro">Occorre infine riconoscere l’importanza del messaggio insito in questa relazione senza dimenticare che abbiamo già inviato molti messaggi e che ora è giunto il momento di agire concretamente.</p>
    </intervention>
    <intervention id="3-404-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">I rom sono una delle più ricche nazioni del mondo sotto l’aspetto culturale e la loro presenza conferisce varietà al paesaggio di molti paesi diversi tra loro. Gli stereotipi e la discriminazione danneggiano questa minoranza e purtroppo non aiutano a stabilire il dialogo che sarebbe invece necessario. Viviamo fianco a fianco e dobbiamo almeno accettarci a vicenda per mettere fine al fenomeno dell’esclusione. A tale scopo è necessario sostenere l’istruzione in modo che non vi siano ostacoli all’inserimento dei piccoli rom accanto agli altri bambini che studiano nelle scuole europee. È inoltre necessario appoggiare le iniziative che permetteranno ai rom di iniziare un’attività professionale legittima e di ambientarsi più facilmente nel paese in cui vivono. Abbiamo paura di ciò che non conosciamo e se apprenderemo qualcosa in più sulle ricchezze della cultura e dei costumi rom l’integrazione di questo popolo sarà sicuramente più rapida.</p>
    </intervention>
    <intervention id="3-405-000" speaker_id="4542" name="Timothy KIRKHOPE" is_mep="True" mode="written" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Il gruppo dei Conservatori e Riformisti europei sostiene senza riserve l’inclusione e l’integrazione del popolo rom negli Stati membri e nell’Unione europea. Assicurare parità di accesso al settore dei servizi pubblici e al mercato del lavoro eliminando la discriminazione è un requisito essenziale per tutti i cittadini, indipendentemente dalla loro razza, etnia o cultura di appartenenza. Sosteniamo inoltre con forza le finalità della relazione in materia di fondi comunitari che dovrebbero essere spesi e stanziati meglio a pieno sostegno del popolo rom. Riteniamo però che alcuni temi su cui si sofferma la relazione quali la salute, l’istruzione e l’occupazione dovrebbero essere regolamentati dagli Stati membri.</p>
    </intervention>
    <intervention id="3-406-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, il voto di oggi, a sostegno della risoluzione sulla strategia dell’UE per l’inclusione dei Rom, può rappresentare, per i Paesi dell’Unione, uno stimolo utile a sostegno della non discriminazione, nonché un incentivo per la messa in campo di strumenti di tutela nei confronti dei Rom. Quanto affermato vale, in particolare, per le categorie più deboli, in conformità a quanto sostenuto dalla Carta dei diritti fondamentali dell’UE. Ritengo che l’individuazione di strumenti economici incisivi sia l’ulteriore obbiettivo da raggiungere per l’attuazione di una seria e concreta politica di inclusione della comunità Rom. La risoluzione in questione, che tratta una problematica di particolare rilevanza, anche per il mio Paese, mira dunque ad una concreta integrazione dei Rom, in grado di consentire una reale partecipazione alla vita economica, sociale e culturale dei paesi in cui essi sono stanziati, a condizione, aggiungo, del totale rispetto dei principi e delle norme giuridiche dello Stato ospitante. Infine, sostengo la sollecitazione fatta alla Commissione in ordine all’assunzione di un ruolo guida per la realizzazione di un coordinamento strategico unitario, in partenariato con gli Stati membri, attraverso l’istituzione di una task force quale organismo permanente responsabile della supervisione e del coordinamento della materia.</p>
    </intervention>
    <intervention id="3-407-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ho votato a favore di questa relazione perché essa guarda con grande attenzione alla complessità della questione della comunità rom in Europa. Mi spingerei ad affermare che quando la maggior parte di questi problemi sarà risolta lo saranno anche molte delle questioni che la società europea si trova oggi ad affrontare. Desidero solo ricordare il modo in cui i Fondi strutturali potrebbero essere utilizzati a sostegno delle priorità della strategia dell’UE per l’inclusione dei rom. Credo che occorra stanziare concretamente dei fondi per lo sviluppo economico e sociale di queste comunità. Quando gli interventi ricevono un sostegno inadeguato sotto il profilo finanziario e quando non si prevede un periodo di tempo sufficiente a ottenere il risultato che si intende raggiungere allora gli effetti che si ottengono non sono quelli che ci si aspetta. Ciò che serve sono giuste priorità, una spesa intelligente dei fondi e un impegno politico poiché in loro assenza le risorse finanziarie andranno sprecate. Dopo la relazione attendo con interesse i prossimi passi che la Commissione vorrà intraprendere e mi auguro che questa strategia possa fornire il valore aggiunto necessario per realizzare un’iniziativa europea a sostegno dell’inclusione dei rom.</p>
    </intervention>
    <intervention id="3-408-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore questa relazione sulla situazione dei rom, il gruppo più emarginato nell’Unione europea. La risoluzione prevede iniziative concrete volte a migliorare l’istruzione, la salute e il benessere di questa comunità oltre a prevedere misure per agevolare il loro accesso al mercato del lavoro e ad alloggi accettabili. Il documento offre a questo popolo l’opportunità di integrarsi meglio nella società.</p>
    </intervention>
    <intervention id="3-410-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa risoluzione, ancora una volta, contiene solo parole. Mi fa piacere che il testo denunci i discorsi di incitazione all’odio razziale, il profiling etnico, il rilevamento illegale di impronte digitali nonché lo sfratto e l’espulsione illegittimi. Sono tuttavia contrario alle pillole amare che siamo costretti ad ingoiare in questo processo – mi riferisco ai pieni poteri della Commissione in questa materia, alla stigmatizzazione dei rom in un testo che pretende di difenderli, alla concorrenza sul mercato del lavoro e ai poli di competitività. Questo approccio confuso è inaccettabile.</p>
    </intervention>
    <intervention id="3-411-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’Unione europea è uno spazio di solidarietà e di inclusione e quindi deve fare quanto necessario per prevenire la discriminazione contro i rom e per assicurare loro gli stessi diritti in materia di educazione, occupazione, sanità e alloggio in tutti gli Stati membri e in quelli che intendono aderire all’Unione. I rom dovrebbero preoccuparsi dei bambini cui viene impedito di andare a scuola, dei bambini e delle donne costretti a chiedere l’elemosina, dell’accattonaggio adottato come scelta di vita e del rifiuto del lavoro per ricorrere, invece, ai sistemi di previdenza sociale di paesi terzi. Vanno adottate misure decisive per porre fine alla discriminazione. Se tuttavia vogliono perseguire questo obiettivo i rom non possono autoescludersi: devono invece contribuire alla propria integrazione nello spazio europeo, dove l’inclusione è auspicabile.</p>
    </intervention>
    <intervention id="3-412-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">(Ho votato a favore della relazione sulla strategia dell’UE per l’inclusione dei rom che sottolinea la necessità di preparare una strategia comunitaria per la tutela e l’integrazione di questo popolo oltre a invitare gli Stati membri ad adottare e a rafforzare le leggi contro la discriminazione – mi riferisco tra l’altro alla discriminazione multipla – in tutti i settori della vita in modo da garantire, tutelare e promuovere i diritti fondamentali, l’uguaglianza, la non discriminazione e il diritto alla libera circolazione. Ritengo inoltre che si debba avviare azioni di sensibilizzazione pubblica sia nei confronti dei rom che di altri popoli in modo da eliminare gli ostacoli discriminatori.</p>
    </intervention>
    <intervention id="3-413-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Oggi circa 10-12 milioni di rom hanno bisogno di misure europee che promuovano la loro integrazione sociale, culturale ed economica. Questo popolo ha subito e continua a subire sistematicamente discriminazioni, esclusione, violazioni dei diritti umani e stigmatizzazione. La relazione che abbiamo appena approvato è un passo importante verso l’adozione di misure volte a ridurre l’emarginazione, la povertà e l’esclusione sociale.</p>
      <p sl="fr">C’è tuttavia ancora molto da fare per prevenire la discriminazione. Anche se la discriminazione fondata sull’origine etnica può essere eliminata, l’esclusione socio-economica della maggior parte di questo popolo resta una dura realtà. Molti rom in Europa sono tagliati completamente fuori dall’economia e vivono in condizioni di tale miseria che non possono godere dei diritti fondamentali.</p>
      <p sl="fr">Credo inoltre che l’inclusione di questa minoranza dovrebbe iniziare fin dalla prima infanzia con l’inserimento dei bambini nel registro della popolazione, prevedendo la loro possibilità di accedere a un’istruzione di qualità e un’assistenza occupazionale per i loro genitori. La Commissione deve introdurre norme minime vincolanti a livello comunitario che richiedano la partecipazione delle autorità locali, nazionali e anche europee.</p>
    </intervention>
    <intervention id="3-414-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">I settori in cui è richiesto uno sforzo comunitario maggiore nel processo di inclusione dei rom sono prioritari per l’UE. Purtroppo esistono problemi per quanto concerne l’istruzione, l’assistenza medica e l’estremo isolamento di queste persone. La relazione invita la Commissione a presentare un piano strategico per l’introduzione di norme minime vincolanti a livello comunitario per queste priorità e a prevedere sanzioni per gli Stati membri che non rispettano gli obiettivi. Anche se non sono certo che l’iniziativa nel suo complesso possa avere successo ho votato a favore.</p>
    </intervention>
    <intervention id="3-415-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">I rom e i sinti – utilizzo i termini politicamente corretti anche se alcuni membri di questi gruppi etnici li ritengono peggiorativi e chiedono di essere chiamati “zingari” – vivono in qualche misura in condizioni terribili. Non bisogna sottovalutare il fatto che il mancato miglioramento delle condizioni di vita è anche collegato alle tradizioni di questi gruppi, alle quali essi continuano ad aggrapparsi. In un tipico atteggiamento buonista da diversi anni si cerca di far integrare queste persone ma tali tentativi sono tutti falliti perché non sono stati accettati dalla maggioranza di questa popolazione nomade. L’Unione europea ha stanziato 12 miliardi di euro per l’integrazione delle minoranze per il periodo fino al 2013 ma è emerso già con sufficiente chiarezza che, nel caso dei rom e dei sinti, il denaro andrà sprecato.</p>
      <p sl="de">Sia la struttura dei clan che il fatto che le autorità non abbiano diritto di intervenire da sempre fanno sì che non si possa interrompere questo circolo vizioso. La strategia programmata non solo non riuscirà a cambiare nulla di significativo ma potrebbe persino trasformarsi in un autogol in alcuni settori come quello della non discriminazione. La relazione non evidenzia in alcun modo il fatto che non esiste il diritto di inclusione nel sistema di previdenza sociale. Per questi motivi respingo con forza la relazione.</p>
    </intervention>
    <intervention id="3-416-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, ho voluto dare il mio voto negativo a questa relazione poiché non vedo alcuna necessità per cui l’Unione europea dovrebbe impegnare ingenti risorse per favorire l’inclusione dei Rom. In una situazione di crisi e difficoltà generale si vuole spingere sull’acceleratore per garantire finanziamenti specifici e condizioni agevolate in numerosi ambiti per la popolazione Rom.</p>
      <p sl="it">Questa etnia è storicamente rimasta isolata in Europa, e spesso non per volontà altrui, ma per loro stessa natura; sono volutamente rimasti ai margini per poter continuare a vivere secondo i loro propri dettami, che ben lontani sono dai comuni valori e sentimenti europei. Piuttosto cha ad una strategia specifica per l’inclusione dei Rom a livello europeo, mi piacerebbe che a livello europeo ci si impegnasse invece ad esempio in una vera ed efficacie strategia comune per l’immigrazione, che appare sempre più indispensabile e non più rinviabile.</p>
    </intervention>
    <intervention id="3-417-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Avere una strategia europea sui rom è senza dubbio una necessità assoluta in quanto questa popolazione è una minoranza europea che, per il suo modo di vivere, è caratterizzata da un grado molto elevato di mobilità transfrontaliera. Ho votato a favore della risoluzione in oggetto soprattutto perché essa sottolinea quanto possano influire un’istruzione e una formazione di alta qualità nella vita personale e professionale: l’istruzione rappresenta quindi la soluzione migliore per garantire l’integrazione dei rom nella società.</p>
    </intervention>
    <intervention id="3-418-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">A fronte del rapido invecchiamento di gran parte della società comunitaria si registra un parallelo aumento dell’etnia rom. In Ungheria, dove i rom attualmente rappresentano tra il 6 e l’8 per cento della popolazione complessiva, questo gruppo entro il 2050 supererà il 50 per cento della popolazione attiva. È quindi un peccato che l’esistenza dei rom nell’Unione europea sia caratterizzata, come sempre è avvenuto, dalla disoccupazione, da un livello di istruzione notevolmente inferiore alla media, dalla criminalità organizzata e dalla prostituzione, nonché dal ritirarsi dei rom in una società parallela. La condizione delle donne nella società rom, spesso arcaica, è particolarmente drammatica e la mancanza di istruzione e l’esclusione dal mercato del lavoro sono ancora più gravi. Bisogna riconoscere che la relazione oggi al vaglio affronta alcuni problemi ma lo fa unilateralmente. L’integrazione non è una strada a senso unico: questa minoranza deve dare il suo contributo, mandare i figli a scuola, integrarsi meglio nel mercato del lavoro e porre fine alle tendenze criminali. Ho pertanto votato contro la relazione.</p>
    </intervention>
    <intervention id="3-419-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questa relazione poiché ritengo che occorra urgentemente cambiare una situazione che, nel XXI secolo, consente che una parte significativa dei 10-12 milioni di rom che vivono in Europa subisca discriminazioni e isolamento economico e sociale. La strada verso l’integrazione è un processo lungo e complicato da adattare alle condizioni di singoli paesi e regioni. La strategia dell’Unione europea dovrebbe garantire obiettivi chiari e strumenti per il finanziamento dei programmi. Gran parte della responsabilità ricade sui governi nazionali e sulle autorità locali che conoscono meglio la situazione della regione. L’istruzione, l’assistenza sanitaria, le politiche abitative e l’inserimento più rapido dei rom nel mercato del lavoro rappresentano la chiave per risolvere un problema di lunga data. Se i cittadini rom dell’Unione non riusciranno ad integrarsi adeguatamente nelle società degli Stati membri comunitari ciò invierebbe un segnale negativo in tema di politica di integrazione europea nel suo complesso.</p>
    </intervention>
    <intervention id="3-420-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">L’Unione europea lavora oramai da anni a problemi relativi all’integrazione sociale e alla tutela delle minoranze. La relazione della collega Járóka sulla strategia per l’inclusione sociale dei Rom propone un piano d’azione per la loro integrazione socio economica in vista di un progetto europeo che definisca le strategie nazionali per affrontare il problema, anche sulla base dei costi che ogni Stato membro dovrà affrontare. Ho votato a favore della relazione proprio per questo: si ha bisogno di un nuovo quadro giuridico europeo con misure per combattere la discriminazione e tutelare i diritti umani, per integrare i Rom nei vari Paesi europei con un progetto che garantisca loro istruzione e coperture sanitarie.</p>
    </intervention>
    <intervention id="3-421-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Oggi ho votato a favore della relazione del Parlamento europeo sulla strategia dell’UE per l’inclusione dei rom. L’integrazione di questa minoranza nella società è un problema molto importante che riguarda, nel complesso, tutti gli Stati membri e in particolare la Grecia dove, in base ad alcuni studi effettuati dall’Agenzia per i diritti fondamentali dell’Unione europea, il 35 per cento dei rom è analfabeta e solo il 4 per cento ha frequentato la scuola per almeno dieci anni. L’aspetto chiave ai fini dell’inclusione è la scolarizzazione e l’abolizione della segregazione nelle scuole. Oltre ad assicurare un’adeguata assistenza sanitaria e pari opportunità di impiego è compito degli Stati membri verificare che i fondi comunitari destinati a questa minoranza siano effettivamente utilizzati a beneficio dei rom.</p>
    </intervention>
    <intervention id="3-422-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="en">Sappiamo che 10-12 milioni di rom europei continuano a subire sistematicamente gravi discriminazioni nel campo dell’istruzione (sono vittime, in particolare, di segregazione), dell’assegnazione di alloggi (essi subiscono sgomberi forzati e sono costretti a vivere in condizioni di degrado e spesso in ghetti), dell’occupazione (con un tasso di occupazione particolarmente basso) e della parità di accesso ai sistemi sanitari e ad altri servizi pubblici, oltre ad avere un livello di partecipazione politica sorprendentemente basso. La strategia dell’UE per l’inclusione dei rom dovrebbe contemplare misure volte ad assicurare il monitoraggio della situazione di questo popolo in materia di rispetto e promozione dei diritti sociali fondamentali, di uguaglianza, di non discriminazione e di libera circolazione all’interno dell’Unione europea oltre a fornire istruzione, opportunità di formazione e assistenza occupazionale agli adulti, aspetti cruciali per favorire il reclutamento e la continuità dell’attività lavorativa dei rom e per evitare il perpetrarsi dell’esclusione sociale.</p>
      <p sl="en">La Commissione e gli Stati membri dovrebbero considerare le esigenze particolari delle donne rom, adottando una prospettiva di genere in tutte le politiche di inclusione di questo popolo e fornendo protezione ai sottogruppi particolarmente vulnerabili. Chiedo pertanto alla Commissione di presentare annualmente al Parlamento europeo un aggiornamento sulla strategia dell’UE per l’inclusione dei rom al fine di monitorare i progressi compiuti a livello nazionale.</p>
    </intervention>
    <intervention id="3-423-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore di questa relazione incentrata sulla necessità di affrontare efficacemente i problemi e le sfide relative alla delicata questione dell’integrazione delle comunità rom.</p>
    </intervention>
    <intervention id="3-424-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La relazione parlamentare Járóka sulla strategia dell’Unione in materia di inclusione dei rom è stata votata nella commissione per le libertà civili, la giustizia e gli affari interni il 14 febbraio. In tale occasione la maggior parte degli emendamenti presentati dal gruppo dei Verdi/Alleanza libera europea è stata accolta dalla relatrice oppure inclusa negli emendamenti di compromesso, così come sono state inserite molte delle linee di demarcazione alla questione presentate dal gruppo. La strategia per l’inclusione dei rom dovrebbe infatti essere condotta dall’interno, essere progettata dai rom per i rom per dare potere a questo popolo coinvolgendolo nel processo decisionale, assumendo personale/mediatori rom in posizioni chiave a livello locale, nazionale e comunitario e ponendo fine alle pratiche illegali tuttora esistenti che lasciano impuniti gli Stati membri dell’Unione. Mi riferisco alla violenza contro i rom, alle violazioni del diritto alla libera circolazione, alla crescente attività dei partiti politici, dei politici e delle politiche estremisti, alla segregazione sistematica dei bambini rom nelle scuole, alla loro diffusa segregazione residenziale, alla tratta di esseri umani, all’esclusione dai servizi sanitari e sociali e alla sterilizzazione forzata delle donne rom.</p>
    </intervention>
    <intervention id="3-425-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il prossimo 6 aprile la Commissione europea presenterà la propria comunicazione sull’inclusione delle persone Rom. Questa tematica è anche indicata come una priorità dal governo ungherese, attuale Presidente di turno del semestre europeo. La risoluzione del Parlamento rileva la necessità di una maggiore integrazione da parte delle popolazioni Rom nella società moderna.</p>
      <p sl="it">Personalmente ritengo che siano queste popolazioni a doversi adattare alla nostra società e non costringerci ad adottare politiche di favore che spesso producono risultati opposti rispetto alle aspettative. L’ignoranza, la mancanza di cultura e l’analfabetismo significano spesso mancanza di futuro. Senza istruzione è quindi impossibile avere un ruolo attivo nella società. Le difficoltà che incontrano i Rom nel trovare un lavoro sono spesso la conseguenza del loro basso livello di istruzione e questo elemento conferma che il settore educativo è il fondamento per costruire un futuro proprio.</p>
    </intervention>
    <intervention id="3-426-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, questa relazione è assolutamente inaccettabile in quanto ribadisce più volte che l’inclusione dei Rom è una necessità economica e che agli Stati membri porterebbe vantaggi finanziari, propone una task force per i Rom quale organo permanente della Commissione e denuncia una discriminazione sistematica e un livello intollerabile di esclusione e violazione dei diritti umani.</p>
      <p sl="it">La relazione sottolinea altresì la necessità di una strategia comune europea per combattere ogni forma di violazione dei diritti dei Rom, inclusa la rilevazione delle impronte digitali e l’espulsione. Prevede di imporre penalità ai governi nazionali che non rispettano standard comunitari obbligatori a favore della popolazione Rom, di favorire l’assunzione dei Rom nell’amministrazione pubblica, assumere insegnanti Rom nelle scuole in modo da proteggere la loro cultura attraverso l’uso della loro lingua. E come ultimo dispregio della libertà di parola chiede di condannare il rifiuto e la discriminazione dei Rom durante i comizi dei politici. È evidente che una relazione assolutamente offensiva e lesiva dei diritti dei popoli di essere padroni a casa propria non può che ricevere un voto contrario.</p>
    </intervention>
    <intervention id="3-427-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Qualsiasi strategia europea per l’inclusione dei rom deve basarsi, innanzi tutto, sulla conoscenza delle condizioni locali. È quindi inconcepibile stabilire una strategia senza avviare una stretta collaborazione con le autorità locali e con le comunità interessate e il documento dovrà tradursi in coesistenza quotidiana tra la maggior parte della società e la comunità rom. La relazione non trascura questo aspetto e ho quindi votato a favore.</p>
    </intervention>
    <intervention id="3-428-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">I rom sono costretti a subire una discriminazione sistematica in Europa e ad affrontare esclusione, violazioni dei diritti umani e stigmatizzazione. Mi auguro che, votando oggi a favore dell’introduzione di norme minime vincolanti 10-12 milioni di rom potranno accedere più facilmente al mondo del lavoro, all’istruzione, agli alloggi e all’assistenza sanitaria. È positivo che la relazione inviti a cercare le misure più opportune assieme alle parti in causa. Il documento sottolinea ulteriormente il ruolo primordiale della politica regionale. Gli Stati membri, dopotutto, dispongono di fondi destinati al processo di integrazione dei rom ma utilizzano di rado queste risorse. Sta quindi agli Stati membri assumersi le proprie responsabilità.</p>
      <p sl="nl">Un altro aspetto positivo della relazione consiste nell’idea che la Commissione debba introdurre criteri di assegnazione che favoriscano gli Stati membri adempienti e li sanzioni in caso di inadempienza. L’unico aspetto negativo è il riferimento alla “dipendenza prolungata” dei rom dal sistema di previdenza sociale. Si tratta di un’idea conservatrice e preconcetta che emargina ancora una volta la comunità rom. Spero che la Commissione integri la relazione in oggetto nella sua proposta che dovrebbe presentare il 5 aprile e che, secondo quanto previsto, dovrebbe essere adottata dal Consiglio prima dell’estate. L’integrazione dei rom è una delle priorità della presidenza ungherese.</p>
    </intervention>
    <intervention id="3-429-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho sostenuto la relazione che mira a combattere la discriminazione dei rom e invita gli Stati membri a elaborare politiche per la loro integrazione nel mercato del lavoro. Il popolo rom è uno dei gruppi più emarginati dell’Unione ed è per questo che dobbiamo fare in modo che si intervenga per contrastare l’esclusione sociale che tale popolo è costretto a subire.</p>
    </intervention>
    <intervention id="3-431-000" speaker_id="28246" name="Alexander Nuno PICKART ALVARO" is_mep="True" mode="written" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">Nella votazione sulla relazione Lange, mi astengo sul paragrafo 31, che si riferisce agli Eurobond e ai Project bonds, a causa della formulazione ambigua. Voto comunque a favore della relazione nel suo complesso in quanto non ho nulla contro i Project bonds in quanto tali, che rappresentano una fonte di finanziamento per grandi progetti di innovazione, infrastrutture e reindustrializzazione. Non si tratta infatti di strumenti per la comunitarizzazione dei debiti, come è invece il caso degli Eurobond.</p>
    </intervention>
    <intervention id="3-432-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione perché la politica industriale costituisce una priorità per la strategia Europa 2020 nonché la principale forza trainante dell'economia europea. Questo settore è oggetto di grande attenzione in quanto rappresenta tre quarti delle esportazioni europee, offre posti di lavoro a 57 milioni di persone e corrisponde all'80 per cento delle spese di ricerca e sviluppo. Se l'Europa vuole essere competitiva in questo ambito, ritengo necessario insistere con il sostegno a progetti basati sulla conoscenza, ecocompatibili e innovativi.</p>
    </intervention>
    <intervention id="3-433-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa importante relazione su una politica industriale per l'era della globalizzazione. La crisi economica globale ha colpito l'industria europea. Per poter superare gli effetti della crisi e far fronte alle sfide, all'UE serve quindi un approccio di politica industriale in grado di coniugare competitività, sostenibilità e lavoro dignitoso e nel contempo di stimolare l'economia, rilanciare l'occupazione, ridurre il degrado ambientale e migliorare la qualità della vita. Sono d'accordo con l’invito alla Commissione e agli Stati membri perché sviluppino una strategia industriale dell'UE che sia ambiziosa, eco-efficiente e verde, al fine di ricreare la capacità produttiva in tutto il territorio dell'UE e di generare posti di lavoro altamente qualificati e ben pagati all'interno dell'UE. Il Parlamento europeo rileva la notevole importanza delle PMI nel paesaggio industriale, in particolare per garantire posti di lavoro durevoli a livello regionale e per salvaguardare il dinamismo creativo ed economico, nonché un elevato livello di crescita. È pertanto necessario continuare ad adoperarsi per un migliore accesso alle possibilità di finanziamento per le PMI ed in particolare sviluppare valide possibilità per i capitali di rischio e, nell'ambito della nuova architettura del mercato finanziario, rafforzare le possibilità di finanziamento per le PMI – sia a breve che a lungo termine – nonché le loro fonti di finanziamento privilegiate; aprire i mercati e creare eque precondizioni di concorrenza, permettendo a un numero di maggiore di imprenditori e piccole società di crescere e assumere dimensioni paneuropee.</p>
    </intervention>
    <intervention id="3-434-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">La crisi economica globale ha colpito l'industria europea, ostacolandone l’adattamento alle sfide poste dalla transizione verso un sistema basato sulla conoscenza e l'efficienza, che produce forte impatto sullo sviluppo industriale e sul mercato del lavoro. Per essere in grado di affrontare queste sfide, ritengo necessario un approccio di politica industriale in grado di coniugare competitività, sostenibilità e lavoro dignitoso e nel contempo di stimolare l'economia, rilanciare l'occupazione, ridurre il degrado ambientale e migliorare la qualità della vita all’interno dell’Unione europea. Questa relazione sostiene il progresso industriale attraverso una regolamentazione intelligente e orientata verso il futurononché stimolando il mercato, sulla base di precise aspettative per i suoi sviluppi; sostiene inoltre le tendenze globali verso forme pulite, sostenibili e innovative di produzione, distribuzione e consumo. Ho votato a favore di questa relazione perché ritengo che il successo della politica industriale dell'Unione europea dipenda dal suo fermo ancoraggio a una nuova architettura del settore finanziario, che promuova gli investimenti e impedisca la speculazione, nonché a una politica macroeconomica che orienti le politiche fiscali, economiche e di bilancio all’interno dell’UE verso la crescita sostenibile e la creazione di occupazione.</p>
    </intervention>
    <intervention id="3-435-000" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">In Europa la deindustrializzazione è un dato di fatto. La posizione tecnologica ed economica dell'Europa messa in discussione dalla crescente globalizzazione e dall’intensa concorrenza di paesi che si sviluppano rapidamente. L'Unione europea deve quindi adottare una politica industriale in grado di coniugare competitività, sostenibilità e lavoro dignitoso. Gli obiettivi sono i seguenti: stimolare l'economia, rilanciare l'occupazione, ridurre il degrado ambientale e migliorare la qualità della vita. Questo è il fulcro della risoluzione, che ha ricevuto il mio appoggio. In particolare, sono a favore dell’emissione di obbligazioni europee al fine di consentire all'UE di finanziare l'innovazione, le infrastrutture e la reindustrializzazione.</p>
    </intervention>
    <intervention id="3-436-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">In Europa 57 milioni di persone sono impiegate nel settore industriale, che rappresenta inoltre il 75 per cento delle esportazioni europee. Questo comparto apporterà un contributo fondamentale alla competitività dell'UE in futuro. Accolgo con favore i contenuti della strategia UE 2020 circa la promozione di posti di lavoro e opportunità di formazione di alta qualità e circa l’assistenza e il sostegno allo sviluppo della base industriale: ho quindi ho votato a favore della relazione.</p>
      <p sl="ga">Poiché sono le PMI che creano due terzi dei posti di lavoro nel settore, guardo con favore alle proposte, avanzate nella relazione, sull’accesso delle piccole imprese agli appalti pubblici e sul loro ruolo nel miglioramento della politica industriale.</p>
      <p sl="ga">Le PMI devono godere di un migliore accesso al Programma quadro e ricevere assistenza e supporto per il trasferimento tecnologico e l’innovazione. Concordo con il relatore sul fatto che l'UE debba sviluppare e incoraggiare cluster innovativi a livello regionale. I vantaggi principali di questi cluster stanno nella capacità di trasferire conoscenze, sviluppare attività di ricerca, qualificazioni e infrastrutture nonché stimolare le opportunità di lavoro su scala regionale.</p>
    </intervention>
    <intervention id="3-437-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questa relazione. L'Unione europea è il più grande mercato del mondo eppure non stiamo sfruttando il nostro considerevole potenziale. Siamo un mercato molto aperto, che deve però affrontare enormi ostacoli nell'accesso ai mercati esteri. Il mercato unico, che risulta incompleto in settori come l'energia, ci costringe a sottostare alle condizioni dettate da soggetti esterni, incidendo indirettamente sulla nostra competitività. La vitalità dell’industria dipende da quelle delle nostre piccole e medie imprese, che, nonostante le misure approvate, attraversanoun periodo difficile. Sono d'accordo sul fatto che oggi l'innovazione si trova al centro dell'industria, ma su questo fronte non possiamo esattamente vantarci di saper reagire con tempestività alle mutevoli condizioni del mercato globale. A mio avviso, oggi abbiamo una visione bilanciata e completa dell'industria: adesso gli Stati membri e la Commissione europea dovranno fare la propria parte per assicurare che le nostre ambizioni conducano alla creazione di un'industria moderna e competitiva.</p>
    </intervention>
    <intervention id="3-438-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">L'industria europea, che è ancora alle prese con le conseguenze della crisi economica, richiede un approccio coordinato a livello di UE per gestirle. Occorre elaborare una strategia industriale per l'UE individuando i settori strategici di investimento e, in un momento successivo, integrando tali priorità nelle future prospettive finanziarie, nei bilanci annuali e nelle politiche dell'UE. Lo sviluppo dell'industria europea non sarà possibile senza finanziamenti ambiziosi, soprattutto nei settori della ricerca, dell’energia, delle telecomunicazioni e delle reti di trasporto (TEN) nonché nei servizi pubblici, che sostengono l'ambiente imprenditoriale. A mio parere, tuttavia, non è né necessario né opportuno iniziare a questo scopo l'emissione di obbligazioni dell'UE (Eurobonds o Project bonds). L'UE non è un’entità politica sovrana, e quindi le sue entrate devono essere costituite fondamentalmente dai contributi degli Stati membri. Oltretutto l'idea degli Eurobond comporta un accumulo di debito e potrebbe essere incompatibile con il principio del pareggio di bilancio europeo. Il sostegno finanziario per l'innovazione, le infrastrutture e la reindustrializzazione deve basarsi principalmente sull’incremento delle risorse per l’Ottavo programma quadro per la ricerca, lo sviluppo, la competitività e l'innovazione, affinché l'industria europea rimanga competitiva a livello globale utilizzando in modo efficace anche gli investimenti privati.</p>
    </intervention>
    <intervention id="3-439-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">L'Europa scopre oggi di essere diventata meno competitiva sui mercati mondiali; deve dunque trovare il modo di rafforzare la propria base industriale per affrontare le nuove sfide. La relazione su una politica industriale integrata per l'era della globalizzazione mira a presentare proposte per il rilancio dell'industria europea. Una politica industriale integrata e sostenibile deve basarsi sulla ricerca scientifica, sull'innovazione, sulla maggiore efficienza delle risorse, su una strategia per le materie prime, sul rafforzamento delle piccole e medie imprese e sullo sviluppo di reti regionali. In particolare, è essenziale che l'efficienza energetica e l'introduzione di tecnologie dell'informazione e della comunicazione diventino il fondamento di questa rivoluzione industriale, in modo da accrescere la competitività, la crescita economica e l'occupazione. Apprezzo in particolar modo l'accento posto sull’industria europea tradizionale, che è essenziale per la nostra economia. Sono di cruciale importanza misure come l'introduzione di nuove tecnologie e un maggiore impegno nella ricerca scientifica e nell'innovazione in settori quali il comparto manifatturiero. Questo è l'unico modo per poter riportare l'industria europea a una posizione di prominenza su scala mondiale.</p>
    </intervention>
    <intervention id="3-440-000" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">La politica industriale è essenziale per l'Unione europea, e questa relazione rappresenta un'opportunità per la Commissione europea: la comunicazione iniziale era stata deludente. Il lavoro del Parlamento consiste nel avanzare proposte concrete alla Commissione, che questa deve prendere in esame. La relazione dovrebbe essere collegata alle proposte adottate questa settimana dal Parlamento europeo, riunito in plenaria, in particolare la tassa sulle transazioni finanziarie a livello europeo e l’emissione di obbligazioni europee (Eurobond). Le nostre politiche devono dimostrare la compatibilità tra l’innovazione sociale e quella tecnologica.</p>
    </intervention>
    <intervention id="3-441-000" speaker_id="28243" name="Jorgo CHATZIMARKAKIS" is_mep="True" mode="written" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Nella votazione sulla relazione Lange, mi astengo sul paragrafo 31, che si riferisce agli Eurobond e ai Project bonds, a causa della formulazione ambigua. Voto comunque a favore della relazione nel suo complesso in quanto non ho nulla contro i Project bonds in quanto tali, che rappresentano una fonte di finanziamento per grandi progetti di innovazione, infrastrutture e reindustrializzazione. Non si tratta infatti di strumenti per la comunitarizzazione dei debiti, come è invece il caso degli Eurobond.</p>
    </intervention>
    <intervention id="3-442-000" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">L'Europa deve senza dubbio sviluppare una strategia industriale europea a lungo termine. Non possiamo essere l'unica area economica del mondo che applica unilateralmente i principi del libero scambio senza avere la minima idea delle scelte dei nostri principali concorrenti. La Commissione europea deve rendersi conto che, con la crisi, le regole vigenti non sono più adatte al contesto economico attuale e che è il momento di rafforzare seriamente gli strumenti dell'Unione europea per la difesa contro il dumping nonché di applicare il principio generale di reciprocità negli scambi commerciali. L'UE ha bisogno di una strategia europea che funga da motore di grandi progetti industriali come Galileo e ITER. Deve altresì sostenere i propri settori produttivi e la propria base industriale, composta dalle PMI. Occorre promuovere e incrementare investimenti in ricerca e sviluppo, al fine di mantenere il proprio primato nel campo dell'alta tecnologia. Allo stesso modo, è necessario intensificare la lotta contro la contraffazione e proporre una politica aggressiva per i brevetti a livello europeo.</p>
    </intervention>
    <intervention id="3-443-000" speaker_id="96868" name="Karima DELLI" is_mep="True" mode="written" nationality="France" birth_date="04-03-1979" birth_place="Roubaix" m_state="FR">
      <p sl="fr">Questo testo non brilla per qualità visto che è il risultato di un compromesso molto ampio tra i deputati. Contiene elementi molto positivi per il gruppo Verde/Alleanza libera europea, ma anche alcune idee che abbiamo cercato invano di denunciare. Ad ogni modo, il vantaggio principale è che consente ai deputati di esprimere un parere alquanto progressista sull’iniziativa faro, dedicata all’industria, della strategia UE 2020.</p>
      <p sl="fr">Il testo invita quindi a rendere più sostenibili i sistemi di trasporto attraverso soluzioni tecnologie, di interoperabilità e di mobilità innovativa che siano più efficienti. Sottolinea la necessità di collocare l'energia e il risparmio delle risorse al centro della politica industriale europea. A tale proposito, ricorda l'enorme potenziale occupazionale e i benefici in termini di riduzione dei costi che, secondo le attese, i miglioramenti dell’efficienza energetica dovrebbero produrre.</p>
      <p sl="fr">L'adozione di misure che assicurino il potenziamento dell'efficienza energetica deve quindi accomunare le iniziative intraprese in tutti i settori industriali. I deputati hanno inoltre cercato di incoraggiare tutti gli sforzi compiuti per superare la penuria di competenze, al fine di promuovere la qualificazione della forza lavoro e rivalorizzare l’industria presso i giovani diplomati.</p>
    </intervention>
    <intervention id="3-444-000" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">L’industria crea quasi un terzo del PIL dell'UE e dà lavoro a 57 milioni di cittadini europei, mentre i prodotti industriali rappresentano tre quarti delle esportazioni. Già prima della crisi in atto l'industria europea stava attraversando un processo di ristrutturazione. Al momento attuale è influenzata soprattutto dai rapidi cambiamenti dell'economia globale, nonché dall’aumento della concorrenza. Nasce una nuova forma di globalizzazione, che condurrà a una società globale basata sulla conoscenza, la ricerca e l’innovazione. La necessità di mitigare il cambiamento climatico e preservare i massimi livelli di biodiversità spinge il settore verso una produzione che azzeri le emissioni di ossido di carbonio e sfrutti le risorse in maniera efficiente. L'industria europea deve mantenere la propria posizione strategica in settori chiave e sfruttare le opportunità di ripresa sostenibile in modo da garantire il maggior numero possibile di posti di lavoro per i lavoratori qualificati. Il relatore propone una serie di misure per rendere possibili tali obiettivi. Concordo e sostengo la creazione di una filiera dell’innovazione, una maggiore efficienza nell'uso delle risorse, un utilizzo più efficace degli appalti pubblici, soprattutto per le piccole e medie imprese, una maggiore produzione della cosiddetta energia pulita e, in generale, un più ampio coinvolgimento delle PMI nell’industria europea. La relazione porta benefici all'industria europea e il relatore comprende realmente il problema: voto quindi a favore della sua approvazione.</p>
    </intervention>
    <intervention id="3-445-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ho votato a favore di questa relazione perché ritengo che rappresenti la strada da seguire per una politica industriale forte, coesa e basata sull’occupazione, a beneficio della forza lavoro europea. La ricerca e lo sviluppo rappresentano un fattore fondamentale per l'innovazione e il commercio, e costituiranno una delle pietre angolari della politica industriale dell'UE. Ritengo che l'industria svolga un ruolo chiave nel tutelare l'occupazione in Europa e per questo dobbiamo intensificare gli sforzi al fine di mantenere una base industriale forte, diventare l'economia più competitiva del mondo e assicurare fitte reti tra le imprese dei diversi Stati membri al fine di raggiungere priorità industriali condivise. Alcuni dei miei emendamenti, inclusi nella relazione, chiedono che i tempi di commercializzazione dei nuovi prodotti vengano accorciati, che la produzione europea rafforzi le basi dell'economia del continente e che i programmi di finanziamento per l'industria siano semplificati.</p>
    </intervention>
    <intervention id="3-446-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione perché condivido l'idea che solo una strategia industriale ambiziosa ed efficiente dal punto di vista ambientale sia in grado di rinnovare e stimolare la capacità produttiva in Europa, nonché di conquistare un ruolo centrale nella creazione di posti di lavoro altamente qualificati e adeguatamente retribuiti all’interno dell'UE.</p>
    </intervention>
    <intervention id="3-447-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Attualmente l'Europa sta attraversando una crisi senza precedenti, dovuta anche ma non esclusivamente al bilancio; non possiamo tuttavia dimenticare il ruolo di rilievo dell’industria, che rappresenta il 37 per cento del PIL europeo e che si trova ad affrontare le sfide di un mondo globalizzato in cui le economie emergenti – oltre agli Stati Uniti – adottano politiche industriali aggressive basate su ingenti investimenti in ricerca e sviluppo nei settori chiave, in concorrenza con l'Europa e senza i medesimi vincoli ambientali, sociali e nel mercato del lavoro. Non esiste un rimedio miracoloso. Malgrado i suoi numerosi aspetti positivi, la strategia Europa 2020 non è una bacchetta magica per l'industria europea in un mondo in cui la concorrenza è globale e feroce.</p>
      <p sl="pt">Ritengo pertanto che l'unica strada per l'industria europea sia specializzarsi e impegnarsi definitivamente a favore della qualità e di tecnologie all’avanguardia, razionalizzando al tempo stesso i costi e garantendo una maggiore efficacia della gestione. I prodotti europei dovranno essere scelti non perché sono meno costosi – cosa che non accadrà mai – ma perché sono migliori e più innovativi. Ciò potrà accadere solo grazie all'eccellenza dell'industria europea. Ci auguriamo di essere all’altezza della sfida.</p>
    </intervention>
    <intervention id="3-448-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L'importanza dell'industria europea è indiscutibile. Rappresenta tre quarti delle esportazioni, un terzo del valore aggiunto lordo dell'UE e un terzo dell'occupazione. Per quanto dinamica, l’industria non è sfuggita alla crisi economica e deve essere in primo piano nell'agenda politica europea che questa relazione propone. La politica industriale deve infatti trovarsi in cima alle nostre priorità, poiché incide sul futuro, crea posti di lavoro e promuove gli investimenti nella produzione. Nondimeno ci pone anche davanti ad alcune sfide: come possiamo garantire la sostenibilità delle risorse di fronte ai cambiamenti climatici? L'UE ha bisogno di una politica industriale coerente, che trasmetta fiducia alle imprese e le aiuti a superare la crisi. Deve promuovere un'industria moderna che sia efficiente, riduca i costi energetici e le emissioni di anadidride carbonica, sia ecologicamente responsabile, competitiva e che si impegni per la ricerca, l'innovazione e il riciclaggio delle materie prime. Non possiamo infatti dimenticare che la politica industriale è anche una politica sociale, ed è per questo che voto a favore della relazione. Desidero però richiamare l'attenzione sulla necessità di rafforzare il sostegno alle piccole e medie imprese, il principale datore di lavoro nel settore privato dell'Unione europea, e sull’esigenza di applicare il marchio di origine.</p>
    </intervention>
    <intervention id="3-449-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Questa è un’altra relazione piena di contraddizioni. Da un lato, contiene alcuni aspetti positivi che apprezziamo, poiché difende l'industria e le piccole e medie imprese. La presenza di un'industria moderna ed efficiente che crei posti di lavoro e sia eco-sostenibile rappresenta un importante strumento di sviluppo per ciascun paese e ciascuna regione. L'attuale quadro delle politiche dell'UE, i cui aspetti più negativi sono andati peggiorando nel corso degli anni, non favorisce tuttavia un impegno di questo tipo. Sono stati invece promossi lo smantellamento di importanti centri produttivi, la deindustrializzazione, l'eliminazione di posti di lavoro e la crescente dipendenza in innumerevoli paesi e regioni. La liberalizzazione e le politiche di deregolamentazione del commercio su scala internazionale costituiscono uno dei capisaldi di questo quadro politico e contribuiscono in modo determinante alla situazione attuale. La relazione insiste nondimeno nel sostenere tali politiche. Le appoggia ignorandone gli effetti. Insiste inoltre sul sacrosanto principio della “libera concorrenza” e sulla piena attuazione del mercato interno, entrambi propaggini del suddetto quadro, sui partenariati pubblico-privato e anche sulle sinergie tra investimenti civili e militari. Il gruppo confederale della Sinistra unitaria europea/Sinistra verde nordica ha cercato di eliminare gli aspetti più negativi della relazione, pur mantenendo quelli positivi. Purtroppo, tutte le proposte sono state respinte dalla maggioranza in Parlamento. Ecco perché abbiamo votato a sfavore.</p>
    </intervention>
    <intervention id="3-450-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Purtroppo, non è stato accolto alcuno dei nostri emendamenti, volti a eliminare gli aspetti più negativi della relazione. Abbiamo quindi espresso voto contrario nella votazione finale sulla risoluzione del Parlamento.</p>
      <p sl="pt">Come ho già detto nella discussione in plenaria, anche se la relazione contiene aspetti positivi, rimangono molte posizioni contraddittorie. Mentre, da un lato, la relazione sostiene la difesa dell'industria e delle piccole e medie imprese (PMI), dall’altro contiene proposte che insistono sulla liberalizzazione degli scambi e sulla libera concorrenza, sul consolidamento del mercato interno, sui partenariati pubblico-privato e anche sulle sinergie tra investimenti civili e militari.</p>
      <p sl="pt">Vorremmo industrie efficienti in termini di utilizzo delle risorse e meno dipendenti dalle emissioni di carbonio, che valorizzino il lavoro dignitoso e garantiscano pari diritti per le donne in termini di accesso al lavoro, alla promozione, a un’equa retribuzione e agli organismi dirigenziali e amministrativi.</p>
      <p sl="pt">Specie in ambiti come la politica industriale, il commercio estero, la finanza, la ricerca, la scienza e l’innovazione, sosteniamo politiche diverse, che aiutino le PMI, e condividiamo l’impegno a favore della formazione e qualificazione della forza lavoro nonché della dignità dei lavoratori.</p>
    </intervention>
    <intervention id="3-451-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi, la relazione dell'onorevole collega Bernd Lange su una politica industriale per l'era della globalizzazione sviluppa temi di grande importanza come quelli che riguardano l'accesso al credito per le imprese, sopratutto per le PMI. Apprezzo in particolare il concetto di collegare il mondo industriale a quello dell'università per dare così stimolo alle università europee, richiamando in questo modo gli obiettivi dell'EU 2020. Per questo motivo esprimo voto favorevole.</p>
    </intervention>
    <intervention id="3-452-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la strategia Europa 2020 ha riconosciuto la necessità di definire una nuova politica industriale, al fine di preservare una base industriale europea solida e sostenibile.</p>
      <p sl="it">Un'industria forte e prospera è infatti un fattore chiave per la crescita dell'Unione europea ed è quindi indispensabile creare un quadro quanto più favorevole per il suo sviluppo, nell'attuale contesto di globalizzazione e di intensa concorrenza internazionale. A questa relazione va senza dubbio riconosciuto il merito di aver fornito un bilancio dettagliato della politica industriale, alla luce della crisi economica che ha fortemente colpito il settore e di aver dato diversi spunti per rilanciare concretamente l'industria europea.</p>
      <p sl="it">Ritengo in tal senso importante che gli obiettivi politici delineati dall'iniziativa faro presentata lo scorso 28 ottobre dal Commissario Tajani si traducano in azioni concrete quali, ad esempio, il rafforzamento e l'internazionalizzazione delle piccole e medie imprese, un migliore accesso al credito e l'affermazione di un nuovo modello di innovazione industriale. Oltre a ciò, l'Europa deve assumersi il rischio di incrementare la produttività con idee nuove, investendo maggiormente nella ricerca, che deve rappresentare il nuovo motore di rilancio dell'eccellenza europea.</p>
    </intervention>
    <intervention id="3-453-000" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Il mercato globale sta reagendo per soddisfare le richieste del modello di consumo che si è già formato nelle società altamente sviluppate e in via di sviluppo. Emerge tuttavia una competitività “ad ogni costo”, e con questo intendo una competitività che non è influenzata soltanto dallo spirito di innovazione dell'industria o da cambiamenti nel modello di consumo.</p>
      <p sl="pl">Possiamo includere quanto segue nell’elenco dei fenomeni negativi che accompagnano la competitività: un modello di consumo, imposto dall’industria, che sperpera energia e materie prime; una concorrenza basata non sulla superiorità dei metodi utilizzati ma sulla supremazia finanziaria delle ricche aziende monopolistiche; una competitività frammentaria, che si interessa solo della fase finale di lavorazione, e l’assenza della competitività lorda, ossia quella che tiene conto della preparazione delle materie prime e dei materiali per la produzione; il controllo delle materie prime e dei mercati energetici esercitato da parte di multinazionali, spesso non europee; gli aumenti dei prezzi dell'energia e, di conseguenza, anche delle materie prime a causa delle disposizioni che impongono agli Stati membri dell'Unione europea un sistema di scambio delle emissioni; la concorrenza sleale creata principalmente dalle grandi aziende multinazionali, tra cui le società finanziarie.</p>
      <p sl="pl">Considero questa relazione un buon punto di partenza per un’importantissima discussione sul futuro dell’industria competitiva in Europa, e quindi dell’Europa stessa: per questo motivo ho votato a favore della sua adozione.</p>
    </intervention>
    <intervention id="3-454-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mi rammarico che questa relazione non sia stata messa all’ordine del giorno in precedenza, ad esempio quando Bruxelles denunciava la creazione di “campioni” industriali o quando la Mittal ha effettuato un’offerta pubblica di acquisto ostile su Arcelor, privando l'Europa di quanto era rimasto della sua lavorazione di ferro e acciaio. Da decenni l'Unione europea si impegna a distruggere il nostro tessuto industriale e i posti di lavoro nel comparto, attraverso le politiche europee settoriali, di concorrenza e di libero scambio, che tutti voi qui avete sistematicamente lodato, sostenuto e promosso. A fronte del disastro, si sta ora timidamente arrivando a quanto il Fronte nazionale propone da lungo tempo: riconoscere la centralità di una base industriale, sviluppare i settori strategici, proteggersi dalla concorrenza sleale e sostenere la penetrazione di mercati esteri, garantire e salvaguardare gli approvvigionamenti di materie prime, regolamentare le OPA, assoggettare le politiche della concorrenza a requisiti strategici, socio-economici e di pubblico servizio, offrire sostegno pubblico ai settori emergenti e innovativi e via dicendo.</p>
      <p sl="fr">Ciononostante, ormai è tardi e l’Europa, che si aggrappa alle proprie fondamenta ideologiche ultraliberali, non rappresenta certo il miglior livello per prendere decisioni e attuare tali politiche.</p>
    </intervention>
    <intervention id="3-455-000" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Concordo con questa relazione, perché l'industria europea rappresenta circa un terzo del valore aggiunto lordo dell'UE, i beni industriali costituiscono quasi tre quarti delle esportazioni europee e un terzo dell'occupazione, dando da vivere a quasi 57 milioni di persone. La recente devastante crisi economica ha colpito l'industria europea, dimostrandone l'importanza per l'economia dell'UE e mettendo in evidenza che non è stato fatto abbastanza per soddisfarne appieno le esigenze, a fronte di un contesto difficile. La crescita della produzione manifatturiera è scesa al livello più basso degli ultimi due decenni: alcune industrie europee sono permanentemente in crisi a causa della concorrenza sleale dei paesi terzi, in particolare sul fronte dei rapporti di lavoro, dell'ambiente e della tutela della proprietà intellettuale e industriale. Stati Uniti, Giappone e Cina perseguono una politica industriale vigorosa e attiva, sorretta da prodotti e servizi all'avanguardia: si corre il rischio che l'industria europea venga lasciata indietro. La conduzione di una politica industriale integrata e sostenibile nell'UE dovrebbe essere basata sui seguenti aspetti fondamentali: la necessità di costruire una catena di innovazione che colleghi la ricerca scientifica con le applicazioni pratiche, il più efficace utilizzo delle risorse e il miglioramento della produzione di energia pulita.</p>
      <p sl="lt">Dobbiamo far sì che l’UE vari strategie in grado di prevedere cambiamenti di lungo termine e perseguire una politica dell’istruzione che soddisfi i bisogni del mercato del lavoro. Nella crisi in atto è necessario combattere la diffusione dell'economia sommersa e del lavoro nero occasionale, che falsano la concorrenza; sono state inoltre avanzate proposte per facilitare la partecipazione delle PMI agli appalti pubblici.</p>
    </intervention>
    <intervention id="3-456-000" speaker_id="28241" name="Silvana KOCH-MEHRIN" is_mep="True" mode="written" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="de">Nella votazione sulla relazione Lange, mi astengo sul paragrafo 31, che si riferisce agli Eurobond e ai Project bonds, a causa della formulazione ambigua. Voto comunque a favore della relazione nel suo complesso in quanto non ho nulla contro i Project bonds in quanto tali, che rappresentano una forma di finanziamento per grandi progetti di innovazione, infrastrutture e reindustrializzazione. Non si tratta infatti di strumenti per la comunitarizzazione dei debiti, come è invece il caso degli Eurobond.</p>
    </intervention>
    <intervention id="3-457-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, ritengo il voto di oggi un importante passo in avanti verso l'uscita dalla crisi economico finanziaria che ha colpito l'Europa e le sue industrie. La risoluzione riguarda, infatti, un settore chiave, che necessita di essere supportato pienamente al fine di permettere all'Unione europea di attuare una politica industriale che accompagni al raggiungimento di alti livelli produttivi, lo sforzo verso un rinnovamento sostenibile e competitivo. Credo in tal senso utile il riferimento alla strategia EU2020, che deve fungere da faro guida per la piena implementazione delle priorità dell'azione europea, attraverso ingenti investimenti nel settore dell'innovazione e della ricerca, necessari per la crescita e lo sviluppo dell'Europa. Nel complesso considero buono il lavoro svolto dal relatore, che è riuscito a sintetizzare gli spunti e i suggerimenti provenienti da oltre 500 emendamenti, mettendo a punto una relazione che condivido e supporto, eccezion fatta per il brevetto europeo. Credo, infatti, che la scelta di dare vita ad una cooperazione rafforzata, in un settore di strategica importanza, quale quello della proprietà intellettuale, non sia una decisione corretta e foriera di conseguenze positive per l'industria europea.</p>
    </intervention>
    <intervention id="3-458-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">La politica industriale nell'era della globalizzazione sta diventando un grande problema per l'Unione e per i singoli Stati membri. Il tentativo di minimizzare i costi di produzione e i prezzi sta causando la scomparsa della produzione industriale dell'Unione: le fabbriche vengono trasferite al di fuori dell'UE, mentre le lavorazioni vengono importate. Ne derivano effetti nocivi quali la perdita della capacità di sviluppo industriale, la formazione e l’innovazione sul piano tecnico, e, di conseguenza, la dipendenza da altri paesi. Interi settori dell'industria stanno scomparendo, come la cantieristica in Polonia. I requisiti ambientali più rigorosi introdotti solo nell’UE e la tolleranza verso le pratiche di dumping da parte dei produttori asiatici accelerano la deindustrializzazione dell'Europa. C’è bisogno di una politica oculata che permetta all'Europa di conservare il proprio carattere industriale.</p>
    </intervention>
    <intervention id="3-459-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">La recente crisi economica ha confermato che le PMI costituiscono ancora il motore dello sviluppo economico e sociale, svolgendo un ruolo chiave nella promozione della competitività economica e creando posti di lavoro. Accolgo con favore questa relazione e ritengo che gli strumenti europei di sostegno della competitività debbano essere rivisti e rafforzati, con l'obiettivo di snellire le procedure amministrative e agevolare l'accesso delle PMI ai finanziamenti. È inoltre assolutamente necessario introdurre meccanismi innovativi di incentivazione, basati sul raggiungimento degli obiettivi legati a una crescita intelligente e sostenibile che combini tutti gli aspetti. Occorre inoltre promuovere una più stretta cooperazione con le istituzioni finanziarie: uno dei principali strumenti per finanziare i progetti di innovazione delle piccole e medie imprese è il meccanismo del “Risk Sharing Financial Facility” (RSFF), attivabile attraverso la Banca europea per gli investimenti (BEI). Per garantirne il successo, la Commissione europea deve tuttavia stanziare somme molto più ingenti, anche attraverso le risorse destinate all’innovazione del Fondo europeo per lo sviluppo regionale (FESR), nonché promuovere gli investimenti privati diretti e nuovi meccanismi di finanziamento per progetti innovativi ad alto rischio e per quanti vedano la partecipazione delle PMI.</p>
    </intervention>
    <intervention id="3-460-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono d'accordo con questa relazione: l'unico mezzo per rafforzare la capacità concorrenziale e la sostenibilità dell'industria europea e per mantenere così la sua leadership mondiale è una strategia dell'UE che promuova risorse umane forti e qualificate con un grande potenziale di creatività e coinvolgimento attivo nell’innovazione e nello sviluppo. Tale strategia deve altresì promuovere tecnologie/processi/soluzioni nuovi e innovativi che generino valore aggiunto; una R &amp; S calibrata alle esigenze dello sviluppo sostenibile; deve inoltre permettere un’efficiente catena di forniture per la produzione di beni e servizi di elevata qualità; una maggiore efficienza nell’organizzazione del sistema produttivo e gestionale; una maggiore efficienza nell’uso delle risorse risorse a livello generale che porta a ridurre l’impronta ecologica; modi di trasporto efficienti in termini di costo e sostenibili; una logistica intelligente ed efficiente e infrastrutture di elevata qualità; un mercato interno unico consolidato e pienamente operativo; la parità di condizioni, infine, nelle relazioni commerciali con i paesi terzi.</p>
    </intervention>
    <intervention id="3-461-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">La relazione su una politica industriale per l'era della globalizzazione è un documento importante nel quadro della crisi che ha colpito l'economia europea e, in particolare, la produzione industriale. La relazione non affronta però la questione principale, la vera causa degli enormi problemi economici: il capitalismo globale della libera concorrenza e il neoliberismo sfrenato su cui purtroppo si basa l'UE. Non serve che la Commissione continui a sfornare (letteralmente) altri documenti strategici; l’UE deve invece modificare urgentemente i propri fondamenti e, in particolare, deve progredire verso un'unione sociale e pacifica con un settore finanziario regolamentato. Dato che stiamo discutendo un documento “strategico” di questo genere, l'esperienza dimostra che produrli non è difficile quanto articolarli successivamente nei singoli ambiti, oltre a seguire e valutare in modo flessibile gli effetti delle misure proposte. Lo dimostra ad esempio il settore dei diritti di proprietà intellettuale, compresi i diritti industriali.</p>
    </intervention>
    <intervention id="3-462-000" speaker_id="96870" name="Gesine MEISSNER" is_mep="True" mode="written" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Nella votazione sulla relazione Lange, mi astengo sul paragrafo 31, che si riferisce agli Eurobond e ai Project bonds, a causa della formulazione ambigua. Voto comunque a favore della relazione nel suo complesso in quanto non ho nulla contro i Project bonds in quanto tali, che rappresentano una fonte di finanziamento per grandi progetti di innovazione, infrastrutture e reindustrializzazione. Non si tratta infatti di strumenti per la comunitarizzazione dei debiti, come è invece il caso degli Eurobond.</p>
    </intervention>
    <intervention id="3-463-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L'industria europea rappresenta circa un terzo del valore aggiunto lordo dell'UE, mentre quasi tre quarti delle esportazioni europee e un terzo dell'occupazione dipendono dal settore industriale. Genera inoltre un effetto moltiplicatore, il che significa che ad ogni posto di lavoro nel settore industriale ne corrispondono all’incirca altri due nel settore dei servizi connessi. Considerato questo, la rilevanza del settore industriale per le economie degli Stati membri non è contestabile, ma la crisi economica ha messo in dubbio l'importanza di questo settore, a detrimento del settore finanziario e di quello dei servizi. È giunto il momento di rivedere questa situazione e di tornare a investire fortemente in questo ambito. L'industria europea procede verso la specializzazione e verso l'impegno per la qualità dei propri prodotti e le tecnologie più avanzate. La produzione delle nostre industrie deve distinguersi per innovazione e qualità, non per il prezzo.</p>
    </intervention>
    <intervention id="3-464-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Non dobbiamo trascurare il rilevante settore economico dell'industria per poter rimanere competitivi a fronte dei cambiamenti dell’economia mondiale. Bisogna sia incoraggiare sia esigere condizioni di lavoro umane, considerando che la concorrenza dei paesi emergenti come Cina, India e Brasile si acuisce sempre più e, di conseguenza, cresce la pressione sul mercato interno dell’UE. Sostenibilità e crescita sono due parole d'ordine spesso citate, soprattutto in riferimento alla politica industriale, ma la loro attuazione è gravemente a rischio, in particolare per la mancanza di risorse disponibili. Mi astengo perché sono del parere che le misure proposte non saranno in alcun modo sufficienti a garantire la leadership mondiale dell'Europa nel settore industriale.</p>
    </intervention>
    <intervention id="3-465-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore di questa risoluzione perché l'industria europea è stata duramente colpita dall’attuale crisi economica. Nel mondo attuale vi è una grande concorrenza nell’industria e, di conseguenza, il settore industriale deve rimanere competitivo e innovativo, promuovere l’innovazione e una leadership sul piano della qualità e delle tecnologie. Occorre migliorare le infrastrutture e il trasferimento di tecnologie ad alto livello, favorendo l’attuazione fra aziende. Dobbiamo altresì fare quanto in nostro potere per garantire che le risorse esistenti (i minerali) vengano utilizzati in modo appropriato all'interno dell'Unione europea, evitandone l’esportazione al di fuori dei confini dell'UE e arrestando la formazione di oligopoli in ambito commerciale. Gli aiuti europei non dovrebbero essere destinati alle soluzioni rapide, ma agli investimenti orientati al futuro, che si concentrino sulla creazione di nuovi posti di lavoro, in modo che ogni cittadino abbia un posto di lavoro nel proprio paese. Meritano una particolare attenzione le cosiddette regioni a rischio, che hanno un basso livello di sviluppo industriale o un elevato livello di disoccupazione. Di conseguenza è necessario promuovere l'introduzione di tecnologie, parchi industriali e scientifici e gruppi aziendali. Queste organizzazioni sono particolarmente importanti per creare e sviluppare attivamente tecnologie all’avanguardia e garantire lo sviluppo economico e la modernizzazione, creando al tempo stesso nuovi posti di lavoro. Bisogna incoraggiare le PMI a investire nei cluster , oltre a creare un ambiente favorevole alle imprese e a ridurre gli oneri amministrativi. Una burocrazia radicata impedisce lo sviluppo industriale e danneggia la competitività dei prodotti creati.</p>
    </intervention>
    <intervention id="3-466-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione del collega Lange perché di pari passo con la Strategia Europa 2020 l'UE deve lavorare per uno sviluppo energetico e un miglior sfruttamento delle risorse al fine di garantire innovazione. Il testo sulla politica industriale per l'era della Globalizzazione elenca proprio questi obiettivi: l'innovazione industriale e una semplificazione della legislazione esistente, ponendo al centro il cittadino e il ruolo delle piccole Medie Imprese, cuore pulsante dell'economia europea. Alle PMI vanno garantite agevolazioni e maggiore accesso ai finanziamenti. È importante sottolineare il mezzo tramite il quale definire una politica industriale dinamica e all'avanguardia, e ,cioé i fondi strutturali che, se utilizzati nel modo corretto, saranno la base della crescita europea.</p>
    </intervention>
    <intervention id="3-467-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">L'industria europea rappresenta circa un terzo del valore aggiunto lordo dell'UE, mentre quasi tre quarti delle esportazioni europee riguardano beni industriali e i lavoratori occupati dal settore, un terzo del totale, ammontano a 57 milioni. Si consideri inoltre il suo effetto moltiplicatore, per cui ad ogni posto di lavoro nell'industria ne corrispondono all’incirca altri due nel settore dei servizi connessi. Ci sono 15 elementi chiave: costruire una catena di innovazione; aumentare l'efficienza delle risorse; definire obiettivi chiari per prodotti sostenibili; ricorrere agli appalti pubblici; incrementare la produzione di energia pulita; elaborare una strategia convincente delle materie prime; riorientare il commercio verso una coesistenza equa e una produzione sostenibile; formulare una politica industriale settoriale vincolante; coinvolgere le PMI; sviluppare aree regionali di intervento; prevedere le trasformazioni industriali; ristrutturare; migliorare le qualifiche; ampliare la partecipazione dei lavoratori al processo decisionale; infine, varare politiche a lungo termine.</p>
      <p sl="ro">La politica industriale dell’UE deve essere orientata verso un rinnovamento base industriale che sia al tempo stesso sostenibile, eco-efficiente e competitivo a livello mondiale, e verso una transizione sostenibile da un’industria basata principalmente sulla produzione a un'industria basata sulla conoscenza; una politica che si impegni decisamente ad investire nell’UE e a stabilire partenariati strategiche tra le imprese dell'Unione.</p>
    </intervention>
    <intervention id="3-468-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, con questa relazione il Parlamento sottolinea temi importanti che meritano di essere sottolineati nella prospettiva di crescita dell'industria europea. Mi riferisco al riconoscimento del ruolo strategico delle piccole e medie imprese e alla necessità di agevolare l'accesso al credito con procedure di finanziamento semplificate, nonché all'importanza dell'internazionalizzazione come fattore chiave per la competitività.</p>
      <p sl="it">Decisivo inoltre il collegamento dell'innovazione al mondo industriale attraverso rapporti costanti tra imprese e università, proponendo anche la commercializzazione dei risultati e l'incoraggiamento all'uso. Per questo motivo sostengo i contenuti e le proposte della relazione del collega Lange.</p>
    </intervention>
    <intervention id="3-469-000" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La recente crisi economica e finanziaria ha messo in evidenza l'importanza dell’industria per l'economia dell'UE. È dunque importante riconoscere la necessità di un approccio integrato alla politica industriale che coniughi competitività, sostenibilità e lavoro dignitoso e nel contempo stimoli l'economia, rilanci l'occupazione e garantisca la tutela ambientale. L'industria europea si trova infatti ad affrontare numerose sfide ed è quindi fondamentale che ci si impegni a investire in nuove tecnologie e soluzioni, nella formazione del personale, nell'efficienza dei sistemi di produzione e dei modelli di gestione oltre che nel rafforzamento delle PMI.</p>
    </intervention>
    <intervention id="3-470-000" speaker_id="96998" name="Evelyn REGNER" is_mep="True" mode="written" nationality="Austria" birth_date="24-01-1966" birth_place="Wien" m_state="AT">
      <p sl="de">Ho votato a favore perché sono convinta che l'Europa abbia assoluta necessità di una politica industriale integrata, soprattutto di fronte alle nuove sfide poste dalla globalizzazione; è quindi necessario sviluppare ulteriormente la politica industriale, che funge da volano per l'occupazione sostenibile e la prosperità sociale. Un posto di lavoro nel settore industriale ne crea almeno altri due. La posizione dell'Europa in materia di politica industriale viene messa sempre più a repentaglio dalla crescente industrializzazione dei paesi emergenti e dal rafforzamento dei nostri principali concorrenti, quali gli Stati Uniti e la Cina. Dobbiamo quindi svilupparci maggiormente; a tal fine, occorre però assicurare il rinnovo della nostra base industriale e l’adozione di iniziative in settori specifici. Dobbiamo altresì garantire, in termini più ampi, la competitività dell'Europa a livello globale e la crescita sostenibile dell'industria europea. La relazione chiede anche una politica industriale integrata basata sull'ambiente, sulla concorrenza e sulla politica commerciale, al fine di migliorare l'efficienza delle risorse. Evidenzia inoltre l'importanza di una collaborazione costruttiva con i lavoratori e le organizzazioni sindacali, oltre a sottolineare la necessità di migliorare il coordinamento tra l'UE e gli Stati membri. Ritengo che tali misure siano assolutamente necessarie. Il testo dispone che l'ulteriore sviluppo della politica industriale venga affrontato con l'ambizione e la prudenza necessarie.</p>
    </intervention>
    <intervention id="3-471-000" speaker_id="96875" name="Britta REIMERS" is_mep="True" mode="written" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Nella votazione sulla relazione Lange, mi astengo sul paragrafo 31, che si riferisce agli Eurobond e ai Project bonds, a causa della formulazione ambigua. Voto comunque a favore della relazione nel suo complesso in quanto non ho nulla contro i Project bonds in quanto tali, che rappresentano una fonte di finanziamento per grandi progetti di innovazione, infrastrutture e reindustrializzazione. Non si tratta infatti di strumenti per la comunitarizzazione dei debiti, come è invece il caso degli Eurobond.</p>
    </intervention>
    <intervention id="3-472-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, abbiamo votato oggi in Plenaria la relazione "Politica industriale per l'era della globalizzazione" dell'onorevole Bernd Lange. L'industria europea rappresenta circa un terzo del valore aggiunto lordo dell'UE, con quasi tre quarti delle esportazioni europee composte di beni industriali, e un terzo dell'occupazione, che fa vivere circa 57 milioni di persone. Se si conta il suo effetto moltiplicatore, per cui ogni posto di lavoro nell'industria crea circa due altri posti di lavoro supplementari nei servizi connessi, il suo impatto sull'occupazione è ancora più sostanziale.</p>
      <p sl="it">Inoltre la politica industriale europea va orientata sia verso il rinnovamento sostenibile, competitivo ed ecoefficiente a livello mondiale della base industriale, sia verso una transizione sostenibile da un'industria soprattutto produttiva verso quella basata sulla conoscenza. L'integrazione di tutte le politiche dell'Unione a combinare tutti gli aspetti che hanno un impatto sul settore è fondamentale. Il rapporto d'iniziativa del collega Lange sulla politica industriale ricalca la posizione espressa dalla comunicazione del Commissario all'industria Antonio Tajani, con nuovi spunti volti all'importante rinnovamento del settore industriale dopo la crisi economica.</p>
    </intervention>
    <intervention id="3-473-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Il Parlamento ha appoggiato oggi una serie di iniziative per promuovere la competitività dell'industria europea. Apprezzo la constatazione che, per affrontare la crisi e le sfide della globalizzazione, l'efficienza energetica e le risorse devono costituire il fondamento del rinnovamento industriale in Europa. La Commissione deve fare della sostenibilità il fulcro della cosiddetta “prova di concorrenzialità” e dei “controlli di idoneità”, che attuerà nell’ambito delle sue iniziative per il miglioramento della regolamentazione. La relazione chiede giustamente sistemi di produzione industriale a ciclo chiuso e un incremento della produttività delle risorse, della sostenibilità, del riutilizzo, del riciclaggio e della rigenerazione delle risorse.</p>
      <p sl="en">Il testo invoca inoltre l’introduzione di strumenti che favoriscano lo sviluppo e la crescita di PMI eco-innovative come pure lo sviluppo di parchi eco-industriali. È importante allineare la politica industriale dell'UE con gli obiettivi di politica energetica e climatica. I verdi si aspettano che la Commissione raccolga questa sfida nelle prossime iniziative strategiche, quali la strategia per l’efficienza delle risorse, la strategia per le materie prime e lo “Small Business Act”.</p>
    </intervention>
    <intervention id="3-474-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, finalmente l'Unione europea riconosce un ruolo fondamentale all'industria, proponendo semplificazione dell'accesso al credito e riduzione della burocrazia. Negli ultimi anni stiamo assistendo alla votazione di provvedimenti che comportano oneri pesanti per la nostra industria e che favoriscono la concorrenza sleale dei prodotti importati da paesi terzi; ricordo i costi derivati dalla lotta ai cambiamenti climatici e i provvedimenti volti a ridurre o a eliminare i dazi.</p>
      <p sl="it">Nella relazione si evidenzia l'importanza della ricerca quale strumento per resistere alla concorrenza e si richiama alla formazione professionale dei lavoratori e all'informazione che deve essere data ai consumatori. Non dimentichiamo però che, al di la delle belle parole, oggi nell'UE si rischia una spaccatura fra i paesi membri, da cui si evince una scarsa volontà di costruire insieme un futuro industriale. Mi sto riferendo a quanto successo con il brevetto europeo che ha visto l'Unione porre fuori dalla stessa l'Italia e la Spagna e a utilizzare la cooperazione rafforzata fra gli altri paesi membri. Il voto su questa relazione è favorevole in quanto i principi richiamati sono condivisibili.</p>
    </intervention>
    <intervention id="3-475-000" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">L’industria europea si trova ad affrontare non solo gli effetti della crisi economica, ma anche le nuove sfide dell'era della globalizzazione. Le aziende devono reagire in modo adeguato ai cambiamenti, sempre più rapidi, delle tendenze economiche. Le economie dei paesi emergenti stanno alterando l'equilibrio delle forze sui mercati internazionali. Con lo sviluppo di una società basata sulla conoscenza, si rafforza anche il ruolo della ricerca scientifica e dell'innovazione in quanto fattori di crescita economica e di competitività. Tra i problemi che l'economia europea si trova ad affrontare si annoverano il cambiamento demografico e il rallentamento della produttività, mentre gli obiettivi principali per l'industria dell'UE sono la crescita della competitività e l’innovazione. Per raggiungerli, è necessario adottare contemporaneamente una serie di misure. È essenziale continuare ad adoperarsi per il mercato unico e per l'armonizzazione della legislazione doganale e fiscale. Occorre ridurre gli oneri burocratici per le imprese e semplificare il quadro normativo. La cooperazione tra le imprese deve inoltre essere rafforzata attraverso la creazione di cluster , reti e centri di eccellenza; è altresì necessario impegnarsi per la promozione delle sinergie tra università e imprese.</p>
      <p sl="pl">Potrebbe rivelarsi utile anche il ricorso a meccanismi alternativi, come i partenariati pubblico-privato, che prevedano una condivisione dei rischi tra investitori privati e pubblici, nonché all’incentivazione e all’effetto trainante. Sarà fondamentale sostenere le piccole e medie imprese, che costituiscono la baseindustriale dell’Europa, offrendo loro sostegno finanziario per l’innovazione e il trasferimento tecnologico nonché inserendo criteri innovativi e sostenibili negli appalti pubblici. Non va infine trascurato un incremento della spesa per la ricerca sulla base della cooperazione fra il settore pubblico e quello privato.</p>
    </intervention>
    <intervention id="3-476-000" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione, che evidenzia le possibili strategie per rafforzare la base industriale dell'UE. L'industria rappresenta circa un terzo dell’occupazione nell’Unione europea, ed è dunque indispensabile che preservi la sua vitalità.</p>
    </intervention>
    <intervention id="3-477-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L'industria europea e il suo effetto moltiplicatore rappresentano circa un terzo del valore aggiunto lordo dell'UE e danno lavoro a 57 milioni di persone. Occorre elaborare una politica industriale che favorisca il coordinamento tra gli Stati membri e il rispettivopotenziale competitivo, come indicato dalla Strategia Europa 2020. L’attualità di questa relazione in un momento di recessione economica dimostra che, malgrado la sua importanza, questo settore viene relegato in secondo piano. Di fronte a una situazione del genere, si rende necessaria un’analisi più attenta delle sfide che l'industria europea dovrà raccogliere per fronteggiare la competitività delle economie emergenti; mi riferisco in particolare alla ristrutturazione e al riorientamento del suo assetto, nel contesto di una società globale basata sulla conoscenza, attraverso l’innovazione e la ricerca. Oltre a ciò, si stanno sviluppando nuove dinamiche: il cambiamento climatico, i cambiamenti demografici e il processo di urbanizzazione/spopolamento. Dei 15 punti presentati dal relatore, desidero porre l’accento sulle misure riguardanti le piccole e medie imprese (PMI), che rappresentano il reale motore della crescita europea. La semplificazione delle procedure per l’ottenimento di fondi europei, l’ampliamento e il miglioramento delle informazioni fornite alle PMI circa i programmi operativi, la creazione di cluster innovativi e di reti, così come un maggiore sostegno da parte della Banca centrale europea, costituiscono iniziative chiave per il successo della politica industriale europea.</p>
    </intervention>
    <intervention id="3-478-000" speaker_id="96874" name="Alexandra THEIN" is_mep="True" mode="written" nationality="Germany" birth_date="05-10-1963" birth_place="Bochum" p_group="Group of the Alliance of Liberals and Democrats for Europe" m_state="DE">
      <p sl="de">Nella votazione sulla relazione Lange, mi astengo sul paragrafo 31, che si riferisce agli Eurobond e ai Project bonds, a causa della formulazione ambigua. Voto comunque a favore della relazione nel suo complesso in quanto non ho nulla contro i Project bonds in quanto tali, che rappresentano una fonte di finanziamento per grandi progetti di innovazione, infrastrutture e reindustrializzazione. Non si tratta infatti di strumenti per la comunitarizzazione dei debiti, come è invece il caso degli Eurobond.</p>
    </intervention>
    <intervention id="3-479-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho sostenuto la relazione in quanto esprime la necessità di una politica coerente per il futuro dell’industria dell’UE. In considerazione dei 60 milioni di posti di lavoro generati dalla produzione industriale nell'Unione europea, una politica vigorosa aiuterà l’UE a superare alcune delle sfide che si pongono ai produttori. Questa relazione, che rientra nella strategia Europa 2020, delinea le 15 “pietre angolari chiave” di una politica forte. Tali capisaldi consentiranno all'UE di tenere il passo con la concorrenza di paesi come Stati Uniti, Cina e Giappone, che investono risorse considerevoli in ricerca e sviluppo di tecnologie all’avanguardia, nonché dei paesi che riducono le spese attraverso la manodopera a basso costo e hanno norme meno rigide sulla proprietà intellettuale. Tra le raccomandazioni più utili della relazione si annoverano la necessità di una filiera dell’innovazione, che crei un collegamento tra la ricerca di stampo industriale e l'innovazione e applicazione delle tecnologie, nonché una maggiore enfasi sull’efficienza e la sostenibilità delle risorse in linea con gli obiettivi della strategia Europa 2020.</p>
    </intervention>
    <intervention id="3-480-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho deciso di esprimere un voto favorevole alla relazione d'iniziativa del collega on. Lange poiché esprime il contributo offerto dal Parlamento europeo al dibattito su un tema di prioritaria importanza per il mondo delle imprese: la politica industriale europea.</p>
      <p sl="it">La relazione presenta elementi positivi quali l'ampio richiamo (ma solo su base volontaria, senza rigide imposizioni) a standard in materia ambientale da parte delle imprese europee. È giustamente ribadito inoltre il ruolo centrale dell’industria (e non soltanto della politica industriale) per la crescita dell'Unione europea. Ora, prendendo spunto dal testo quest'oggi votato, credo sia importante che tutte le istituzioni e le parti interessate si impegnino per realizzare e tradurre in azioni concrete gli obiettivi in esso delineati: in particolare l'adozione di misure rivolte alla tutela della proprietà intellettuale; l'affermazione di un modello di innovazione industriale che punti all'eccellenza; la modernizzazione delle industrie, specie in relazione alla tutela ambientale e a un attento uso delle risorse energetiche; la promozione di uno scenario che favorisca l'internazionalizzazione delle PMI.</p>
    </intervention>
  </section>
  <section id="creitem20" title="12. Correzioni e intenzioni di voto: vedasi processo verbale">
    <intervention id="3-482-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La seduta, sospesa alle 13.45, riprende alle 15.00.</p>
    </intervention>
  </section>
  <section id="creitem21" title="13. Approvazione del processo verbale della seduta precedente: vedasi processo verbale"/>
  <section id="creitem22" title="14. Approccio dell'UE nei confronti dell'Iran (discussione)">
    <intervention id="3-486-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione [2010/2050(INI) ] (A7-0037/2011), presentata dall’onorevole Belder a nome della commissione per gli affari esteri, concernente l’approccio dell’UE nei confronti dell’Iran.</p>
    </intervention>
    <intervention id="3-487-000" speaker_id="4507" name="Bas BELDER" is_mep="True" mode="spoken" role="relatore" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signor Presidente, desidero innanzi tutto ringraziare i relatori ombra, con cui ho instaurato una proficua collaborazione per la stesura della presente relazione; possiamo essere orgogliosi del risultato raggiunto. La relazione è stata adottata ad ampia maggioranza nella commissione per gli affari esteri: 62 voti favorevoli e 3 contrari. È importante, in quest’ambito fondamentale, parlare a una sola voce, non solo in Parlamento, ma in tutte le istituzioni europee.</p>
      <p sl="nl">Mi fa piacere che, tramite la presente risoluzione, esprimiamo sostegno e solidarietà ai milioni di manifestanti che scendono in piazza ormai dalle controverse elezioni presidenziali del 2009. Le forze all’opposizione in Iran ne hanno un disperato bisogno, proprio ora che in Medio Oriente iniziano a cadere i regimi e a dimettersi i Presidenti. Il movimento verde deve sentire il nostro supporto, perché l’opposizione è di nuovo alla ricerca di modi per organizzare proteste legittime contro le autorità iraniane, mettendo a rischio la propria vita. I pericoli che ne derivano sono seri: lo dimostrano non solo gli arresti dei leader dell’opposizione, Mousavi e Karroubi, ma anche gli appelli, violenti e incontrollati, di buona parte del Parlamento iraniano (il Majlis) affinché vengano condannati a morte. Nella risoluzione, il Parlamento europeo esorta le autorità iraniane a collaborare pienamente e incondizionatamente con l’Agenzia internazionale per l’energia atomica (AIEA), con sede a Vienna. È proprio la scarsa cooperazione di Tehran ad alimentare i dubbi sul programma nucleare iraniano. Le preoccupazioni dell’intera comunità internazionale sono più che giustificate. Dal mio punto di vista, è incomprensibile inviare a un paese come questo il messaggio che ha il diritto di arricchire l’uranio. Per quanto possa essere vero, non è certo il segnale che il Parlamento europeo dovrebbe mandare in questo momento critico. Chiedo agli onorevoli colleghi di sostenere la mia proposta di stralciare questi passaggi dalla risoluzione. Il presente testo affronta anche il ruolo dell’Iran nella regione. Certamente, in seguito ai documenti trapelati attraverso WikiLeaks sulla percezione che la regione ha dell’Iran, il Parlamento offrirà un prezioso aiuto a Teheran invitandolo a smettere immediatamente di esercitare un’influenza destabilizzante. Vi chiedo dunque di votare a favore degli emendamenti da me proposti sul ruolo dell’Iran in Iraq e dello stralcio del paragrafo 53 dalla risoluzione. Credo che il Parlamento europeo incoraggi a sufficienza, nel paragrafo 55, l’idea di un Afghanistan stabile come obiettivo condiviso dell’Unione e dell’Iran.</p>
      <p sl="nl">Prima di concludere, signor Presidente, desidero fare un’ultima precisazione. Non sono suscettibile, ed è proprio per questo motivo che desidero fare un commento sull’Iran e sui suoi rappresentanti ufficiali a Bruxelles e nelle altre capitali. Ho avuto l’opportunità di prendere visione della corrispondenza inviata dall’Iran ai miei onorevoli colleghi. Il tono e i contenuti sono a dir poco singolari. La relazione, come ho già detto, è stata adottata dalla commissione per gli affari esteri, di cui faccio parte, con una maggioranza preponderante. Per questo motivo, il presente testo non deve essere considerato come un progetto personale, ma come posizione comune del Parlamento europeo. Non è stata dunque la mia esperienza di presidente della prima delegazione di questo Parlamento a determinare i toni critici della risoluzione. Al contrario, l’Iran deve essere chiamato a rispondere del suo comportamento in proposito. Il Parlamento europeo nella sua totalità (e sono grato per questo) non accetta né la retorica antisemita del Presidente Ahmadinejad, né la negazione dell’Olocausto, anche se devo constatare, purtroppo, che l’antisemitismo non si limita solo alle cerchie più interne del regime.</p>
    </intervention>
    <intervention id="3-488-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell’Unione per gli affari esteri e la politica di sicurezza. – Signor Presidente, abbiamo oggi la possibilità di discutere dell’approccio dell’Unione europea nei confronti dell’Iran, che è stato oggetto della relazione d’iniziativa presentata dall’onorevole Belder.</p>
      <p sl="en">La relazione Belder tocca un ampio ventaglio di questioni e riflette una varietà di interessi, ma voglio concentrarmi su due temi in particolare: il programma nucleare e la situazione dei diritti umani in Iran, che la relazione affronta in modo dettagliato.</p>
      <p sl="en">Come gli onorevoli parlamentari sapranno, il programma nucleare iraniano rimane un serio motivo di preoccupazione per l’Unione europea e per tutta la comunità internazionale. Il Consiglio di sicurezza dell’ONU e il Consiglio dei governatori dell'Agenzia internazionale per l'energia atomica di Vienna hanno approvato una serie di risoluzioni, chiedendo all’Iran di adottare le misure necessarie per rafforzare la fiducia nella natura esclusivamente pacifica del suo programma. Purtroppo, l’ultima relazione dell’AIEA, pubblicata in data 25 febbraio, ha confermato la mancata ottemperanza dell’Iran a questi obblighi internazionali.</p>
      <p sl="en">L’Unione europea continua a perseguire con determinazione una soluzione diplomatica basata su un duplice approccio, che combina la pressione e il dialogo. L’obiettivo rimane quello di coinvolgere l’Iran in un processo graduale per la promozione di un clima di fiducia, che porti a negoziati di spessore sul programma nucleare.</p>
      <p sl="en">Durante il secondo incontro da me presieduto a nome dei paesi E3+3 (Cina, Francia, Germania, Russia, Regno Unito e Stati Uniti) a Istanbul, ho presentato all’Iran le nostre proposte per l’adozione di misure concrete volte a promuovere un clima di fiducia, che comprendono un accordo aggiornato per la fornitura di combustibile al reattore di ricerca di Teheran e altre disposizioni in materia di trasparenza.</p>
      <p sl="en">Gli onorevoli membri di questa Camera sapranno certamente che tali proposte comporterebbero un beneficio immediato per entrambe le parti e potrebbero avviare un processo per affrontare i nodi problematici e creare gradualmente un clima di fiducia reciproca. I nostri sforzi vanno proprio in questa direzione.</p>
      <p sl="en">La risposta dell’Iran è stata deludente: era pronto a discutere le nostre proposte a patto che avessimo riconosciuto il suo “diritto di arricchire l’uranio” e ha parlato di eliminazione delle sanzioni.</p>
      <p sl="en">Capisco il desiderio dell’Iran in tal senso. Tutti ci auguriamo che le trattative si concludano felicemente, in linea con le risoluzioni del Consiglio di sicurezza, permettendo così di abolire le sanzioni. Tale decisione si accompagnerebbe alla graduale creazione di un clima di fiducia. Questa era la strada che cercavamo di seguire.</p>
      <p sl="en">Per quanto riguarda il “diritto di arricchire l’uranio”, il trattato di non proliferazione bilancia attentamente i diritti e i doveri. Non credo sia necessario riscriverlo o reinterpretarlo in alcun modo; l’Iran deve innanzi tutto osservare i propri obblighi.</p>
      <p sl="en">Proseguiremo il nostro impegno su tutti i fronti che coinvolgono l’Iran, ma, allo stesso tempo, continueremo anche ad accrescere la pressione soprattutto tramite un’applicazione più severa delle sanzioni esistenti.</p>
      <p sl="en">Ho incontrato a Ginevra il nuovo ministro degli esteri iraniano Salehi, cogliendo l’opportunità per illustrargli l’impegno profuso nelle trattative con l’Iran e il nostro forte desiderio di ricevere una risposta, per la sicurezza di tutti. Ho anche scritto al dottor Jalili, che ha condotto le trattative a nome dell’Iran, per ribadire la nostra offerta e invitarlo a rispondere. Il ministro Salehi mi ha comunicato che stavano riflettendo sulla risposta e ho insistito perché fosse positiva.</p>
      <p sl="en">Come questo Parlamento, condivido l’opinione di molti sulla questione dei diritti umani in Iran. L’oppressione continua e sistematica, l’arresto e la persecuzione di avvocati, giornalisti e altri gruppi che esercitano i propri diritti sono assolutamente inaccettabili.</p>
      <p sl="en">Abbiamo visto lunghe pene detentive e limitazioni del diritto di lavorare e di viaggiare fino a 20 anni per alcune delle persone condannate. Le manifestazioni pacifiche organizzate il 14 febbraio dal popolo iraniano, in segno di solidarietà all’Egitto e alla Tunisia, sono state proibite. Inoltre, come ha detto l’onorevole Belder, i due leader dell’opposizione, Karroubi e Mousavi, che hanno espresso sostegno alle manifestazioni, sono stati messi agli arresti domiciliari e poi, sembra, imprigionati.</p>
      <p sl="en">Concordo pienamente con la dichiarazione resa il 1° maggio dall’Alleanza progressista di Socialisti e Democratici al Parlamento europeo; sono molto preoccupata per il trattamento riservato ai leader Karoubi e Mousavi e, in data 4 marzo, ho rilasciato una dichiarazione in merito. Nonostante i nostri tentativi di ottenere informazioni attendibili, rimane poco chiaro se siano agli arresti domiciliari o in carcere. Chiedo alle autorità iraniane di garantir loro il diritto di circolazione, com’è giusto che sia.</p>
      <p sl="en">La relazione sottolinea anche l’incremento delle esecuzioni nel paese. Secondo le informazioni di cui disponiamo, dall’inizio dell’anno sarebbero state giustiziate circa 100 persone. In linea con la nostra posizione, da sempre a favore dell’abolizione della pena di morte, ho chiesto di sospendere tutti i casi pendenti che prevedono la pena capitale. Chiedo che la pena di morte sia abolita in qualsiasi sua forma; la lapidazione e l’impiccagione pubblica sono pratiche barbare.</p>
      <p sl="en">L’impegno internazionale può fare la differenza. L’esecuzione di Sakineh Mohammadi Ashtiani è stata sospesa, almeno temporaneamente, ma la relazione ricorda il caso di Zahra Bahrami, una cittadina olandese-iraniana che è stata giustiziata in Iran il 29 gennaio senza alcuna comunicazione. L’esecuzione e il processo sono stati scioccanti; l’ho dichiarato pubblicamente, esprimendo la mia costernazione per la scarsa trasparenza e per il fatto che le autorità olandesi si siano viste negare il diritto all’accesso consolare.</p>
      <p sl="en">Permettetemi di concludere sottolineando che i miei servizi e gli Stati membri stanno discutendo sul modo più efficace per affrontare la questione dei diritti umani in Iran, inviando messaggi pubblici e privati, lavorando in sedi sia bilaterali sia multilaterali, con gli Stati membri e con le parti internazionali per un unico obiettivo: garantire che i diritti del popolo iraniano siano rispettati.</p>
      <p sl="en">Ascolterò con interesse la discussione.</p>
    </intervention>
    <intervention id="3-489-000" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">a nome del gruppo PPE. – Signor Presidente, Baronessa Ashton, desidero innanzi tutto ringraziare il relatore, l’onorevole Belder, per il lavoro approfondito. Certamente sarà adottato con un’ampia maggioranza durante la seduta plenaria. È della massima importanza che il regime di Teheran non riesca a rompere l’ampio fronte comune neppure all’interno di questa Camera. Per quanto riguarda le ambizioni nucleari della sua classe dirigente, la comunità internazionale sottoscrive la posizione delle Nazioni Unite. Nessuno vuole la bomba iraniana; chiediamo tutti una collaborazione completa e trasparente con l’Agenzia internazionale per l’energia atomica. Abbiamo presentato un ampio ventaglio di offerte che, purtroppo, non hanno ricevuto una risposta positiva.</p>
      <p sl="de">Non tutti in questa Camera concordano sulla misura in cui dovremmo imporre le richieste internazionali attraverso le sanzioni; spero però che, sulla scorta di un quadro generale della situazione, riusciremo a trovare una via comune da seguire.</p>
      <p sl="de">La seconda questione che ci preoccupa è il ruolo svolto dall’Iran nella regione. L’atteggiamento dell’Iran nei confronti di Israele è intollerabile e inaccettabile. Il sostegno che il paese offre a organizzazioni con un ruolo destabilizzante nella regione è inammissibile. Gran parte della regione teme la politica iraniana e, se si considerano i diritti umani e la democrazia, la situazione politica interna è drammatica. Spero dunque che questo popolo di grande cultura si liberi al più presto di questi vertici.</p>
      <p sl="de">Sono fiducioso che non vedremo un secondo Iran in Egitto, ma un secondo Egitto in Iran. Auspicheremmo poi che si venisse fine allo sfruttamento della religione per scopi tutt’altro che spirituali, per poi ottenere l’abolizione della pena di morte in generale e dell’esecuzione di minori e di membri di minoranze in particolare; a quel punto cesserebbe la persecuzione dei dissidenti, non solo dei leader Karoubi e Mousavi, e si potrebbero affermare la libertà di stampa e la possibilità di tenere elezioni libere, per un Iran migliore.</p>
      <p sl="de">Per raggiungere questo obiettivo, dobbiamo ricorrere allo Strumento europeo per la democrazia e i diritti umani e sostenere le parti attive della società civile. Le sanzioni mirate contro i rappresentanti del regime devono essere ampliate. Alla luce degli avvenimenti nell’Africa settentrionale, dobbiamo infondere coraggio agli iraniani per un futuro migliore.</p>
    </intervention>
    <intervention id="3-490-000" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo S&amp;D. – Signor Presidente, Baronessa Ashton, mi rallegra che l’Alto rappresentante per gli affari esteri e la politica di sicurezza abbia scelto un duplice approccio per la discussione, mettendo sullo stesso piano i diritti umani e la questione nucleare, perché l’Iran è un esempio contraddittorio per il mondo e per i paesi limitrofi. Questi ultimi, impegnati in processi di riforma e guidati dalle aspirazioni democratiche dei loro popoli, vedono nell’Iran esattamente quello che non vogliono per loro stessi. Denunciamo proprio questo nella relazione che probabilmente sarà adottata domani.</p>
      <p sl="es">Innanzi tutto, è un regime tecnocratico che soggioga il suo popolo e viola i diritti umani ricorrendo alla pena di morte (ricordiamo il caso Bahrami), privando le donne dei loro diritti, perseguitando gli omosessuali e reprimendo i dissidenti.</p>
      <p sl="es">È un esempio contraddittorio anche sul piano delle libertà politiche. La repressione dei manifestanti attuata dal 2009 fino ad oggi è del tutto inaccettabile, così come lo è la detenzione dei leder del movimento democratico di opposizione. A nome del mio gruppo chiedo la liberazione immediata dei leader dell’opposizione, Mousavi e Karoubi, delle loro mogli e di tutti coloro che sono stati arrestati per aver esercitato pacificamente il diritto alla libertà di espressione, di associazione e di assemblea.</p>
      <p sl="es">L’Iran è un esempio contraddittorio anche in termini di negoziati con la comunità internazionale sulla questione nucleare.</p>
      <p sl="es">Un comportamento responsabile dell’Iran in quest’ambito e nel settore dei diritti umani, un diverso approccio ai problemi della regione, relativamente ad Hamas e Hezbollah e un cambiamento nei toni verso Israele renderebbero l’Iran un partner e un attore importante nel processo di stabilizzazione della regione, un altro punto ribadito dalla relazione.</p>
      <p sl="es">Baronessa Ashton, è importante inviare una delegazione dell’UE a Teheran, non solo per portare avanti un dialogo politico con il regime iraniano, ma anche per la società civile.</p>
      <p sl="es">Infine, desidero ringraziare l’onorevole Belder per il lavoro svolto con i relatori ombra, che ha permesso di giungere a una relazione equilibrata e accettabile per tutto il Parlamento europeo.</p>
    </intervention>
    <intervention id="3-491-000" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">a nome del gruppo ALDE. – Signor Presidente, Ahmadinejad è migliore di Gheddafi? Mentre la comunità internazionale è giustamente concentrata sulla Libia e cerca soluzioni per porre fine alle violenze che Gheddafi e i suoi collaboratori infliggono ai cittadini, non dobbiamo permettere che l’Iran perda di rilevanza nella nostra agenda politica. Anche in questo paese, infatti, si perpetra un massacro, ma in modo lento: un’esecuzione ogni otto ore dall’inizio dell’anno; repressioni sistematiche, torture, stupri e censura sono stati incessanti nella storia della Repubblica islamica, in particolare dopo le elezioni del 2009.</p>
      <p sl="en">Ahmadinejad non è migliore di Gheddafi e dobbiamo chiedere misure altrettanto dure per tutelare i diritti umani in Iran. Alcuni potrebbero sostenere che le sanzioni vengono applicate, ma si concentrano solo sulla questione nucleare, senza ottenere i risultati desiderati. In realtà, la situazione rischia di diventare un gioco a somma zero in fatto di diritti umani, mentre l’impunità continua.</p>
      <p sl="en">Signora Vicepresidente/Alto rappresentante, con questa relazione il Parlamento europeo le affida il mandato di infliggere sanzioni ai responsabili delle gravi violazioni dei diritti umani cui assistiamo; abbiamo già formulato questa raccomandazione in precedenza. È trapelata una lista di 80 nomi attribuita al suo ufficio e desidero sapere se è indice della sua intenzione di procedere con questa misura importante.</p>
      <p sl="en">Dobbiamo inoltre fornire tecnologie affinché i cittadini possano comunicare liberamente e avere accesso alle informazioni; l’Unione europea deve essere un porto sicuro per le menti libere. Signora Vicepresidente/Alto rappresentante, l’UE deve essere in prima linea nel punire chi abusa delle donne prima dell’esecuzione per precluder loro l’accesso al paradiso da vergini, gli uomini che sparano dai tetti ai giovani disarmati mentre camminano per la strada e i giudici che condannano gli avvocati specializzati nei diritti umani perché difendono i minorenni e le donne. Dobbiamo ritenere responsabile un sistema che permette de facto l’arresto dei leader dell’opposizione.</p>
      <p sl="en">Quando discuteremo della Libia venerdì, vi prego di seguire lo stesso slancio per introdurre misure analoghe contro chi detiene il potere in Iran, per fare giustizia ai cittadini iraniani che, nel 2009, hanno dato il via alle insurrezioni di massa di giovani che ora ispirano una generazione intera nel Medio Oriente e nell’Africa settentrionale.</p>
    </intervention>
    <intervention id="3-492-000" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, la relazione che abbiamo davanti, su cui tutti i gruppi hanno lavorato intensamente, rappresenta una buona base per elaborare la politica dell’UE nei confronti dell’Iran. Le questioni su cui divergiamo con il governo iraniano sono affrontate come una sfida unica: il programma nucleare e i rapporti dell’Iran con i paesi limitrofi, la situazione catastrofica dei diritti umani nel paese e il difficile scenario economico. La disoccupazione ha assunto proporzioni enormi; un iraniano su quattro vive al di sotto della soglia di povertà.</p>
      <p sl="de">Baronessa Ashton, deve ora trarre alcune conclusioni dalla relazione. Noi europei non dobbiamo stare a guardare mentre gli oppositori del regime, i sindacalisti, gli attivisti per i diritti delle donne e i cittadini che professano una religione diversa sono in carcere, vengono torturati o uccisi. Dobbiamo esercitare una maggiore pressione sui chi viola i diritti umani, tramite sanzioni mirate, come le limitazioni all’ingresso nell’UE o il congelamento dei conti.</p>
      <p sl="de">Il Servizio europeo per l'azione esterna deve parimenti valutare quali sanzioni economiche abbiano centrato l’obiettivo e quali abbiano semplicemente colpito il popolo iraniano. Una politica di isolamento totale non porterebbe a nulla e non sarebbe vista di buon occhio dalla popolazione.</p>
      <p sl="de">Con questa relazione il Parlamento ha espresso chiaramente che i mezzi militari esterni non permetteranno di ottenere un cambiamento democratico. Dobbiamo continuare a perseguire una duplice strategia, cercando di aprire il dialogo e insistendo sul rispetto dei diritti universali e sull’ottemperanza ai trattati internazionali. È questo il contesto in cui si colloca la richiesta di aprire una delegazione dell’UE a Teheran, ora che la competenza di rappresentare l'Unione europea nei paesi terzi è passata dalla Presidenza di turno al Servizio europeo per l'azione esterna.</p>
    </intervention>
    <intervention id="3-493-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, Alto rappresentante, dal mio punto di vista l’Iran costituisce la maggiore minaccia per la sicurezza mondiale. Il Presidente Ahmadinejad è determinato a dotare il suo paese di armi nucleari: la prospettiva di un Iran nucleare è terrificante e rappresenta una minaccia per l’esistenza di Israele. Dobbiamo pertanto prendere in considerazione tutte le opzioni, anche quella militare, per evitare che questo avvenga.</p>
      <p sl="en">L’Iran ha sistematicamente ingannato e ostacolato la comunità internazionale; talvolta, purtroppo, l’Unione europea si è fatta manipolare dal Presidente Ahmadinejad.</p>
      <p sl="en">Mentre il Consiglio denuncia regolarmente il barbaro regime teocratico di Teheran, i singoli Stati membri qualche volta hanno adottato approcci meno duri. I leader europei hanno infatti deciso di vietare le garanzie del credito all’esportazione per l’Iran solo pochi mesi fa. Fino ad allora le garanzie avevano rappresentato un’ancora di salvezza economica per il regime, che era alla ricerca di una qualche forma di legittimazione anche a causa delle violazioni dei diritti umani perpetrate da Ahmadinejad, come dimostravano le regolari esecuzioni di omosessuali, dissidenti politici e minorenni.</p>
      <a text="(Il Presidente chiede all’oratore di parlare più lentamente per permettere l’interpretazione)"/>
    </intervention>
    <intervention id="3-495-000" speaker_id="96854" name="Sabine LÖSING" is_mep="True" mode="spoken" nationality="Germany" birth_date="30-11-1955" birth_place="Göttingen" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, gli emendamenti hanno migliorato la relazione Belder e il mio gruppo è d’accordo su molte dichiarazioni. Nondimeno il testo contiene prevalentemente una descrizione della situazione, per quanto corretta, senza sviluppare l’idea soggiacente di illustrare una prospettiva futura realistica.</p>
      <p sl="de">La situazione dei diritti umani in Iran è intollerabile. Le sanzioni non miglioreranno però la situazione in modo duraturo. Dobbiamo fare il possibile per distendere la situazione internazionale se vogliamo promuovere il processo di democratizzazione in Iran. Il peggioramento delle relazioni internazionali comporta il pericolo che l’Iran adotti altre misure anti-democratiche che indeboliranno l’opposizione. Una politica distensionista porrebbe anche fine a ogni forma di minaccia. I negoziati e le relazioni internazionali potranno avere successo laddove vengano riconosciuti tutti i partner a livello diplomatico. Solo in questo modo sarà possibile ottenere compromessi significativi circa il programma nucleare.</p>
      <p sl="de">Ho illustrato le nostre idee per una strategia mirata in una proposta di risoluzione alternativa e, su questa base, chiedo che la relazione Belder sia respinta.</p>
    </intervention>
    <intervention id="3-496-000" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">a nome del gruppo EFD . – Signor Presidente, onorevoli colleghi, innanzitutto congratulazioni al collega Belder per l'eccellente lavoro svolto.</p>
      <p sl="it">Mentre il mondo assiste alla rivolta del mondo arabo, l'Iran continua a reprimere i dissidenti. L'arresto dei due leader dell'opposizione Mousavi e Karroubi ne è la prova più evidente. Il mondo occidentale si è mosso per Gheddafi, mentre tentenna sull'Iran, forse perché Gheddafi è già caduto e Ahmadinejad non ancora.</p>
      <p sl="it">In Iran è in corso la più vasta ribellione dai tempi delle rivolte post-elettorali del 2009. Cosa aspettiamo quindi per adottare il congelamento di tutti i beni di Ahmadinejad, delle società controllate dalle guardie rivoluzionarie e di tutti gli esponenti del regime coinvolti nelle repressioni? Cosa aspettiamo per imporre restrizioni di viaggio a queste figure di regime?</p>
    </intervention>
    <intervention id="3-497-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, non sappiamo se il programma nucleare iraniano sia veramente a scopi pacifici. Per questo motivo ci sta particolarmente a cuore la cooperazione dell’Iran con l’Agenzia internazionale per l’energia atomica: è fondamentale per confermare alla comunità internazionale che il paese ricorre all’energia nucleare per scopi civili.</p>
      <p sl="de">Per quanto riguarda la politica in Medio Oriente, spetta al Presidente Ahmadinejad chiarire una volta per tutte che il paese non rappresenta una minaccia per lo Stato di Israele e ne riconosce l’esistenza legittima nei confini riconosciuti dal diritto internazionale. Il disarmo e l’istituzione di una zona denuclearizzata dovrebbero essere obiettivi fondamentali per la politica dell’UE in Medio Oriente, al fine di garantire pace e sicurezza alla regione.</p>
      <p sl="de">L’Iran, naturalmente, svolge un ruolo importante nella zona; sono dunque lieto di apprendere dall’esaustiva relazione dell’onorevole Belder che è stata avviata una cooperazione costruttiva con l’UE sulla questione dell’Afghanistan, per accrescere la sicurezza e la stabilità nella regione. Solo in questo modo possiamo indebolire l’islam radicale o l’islamismo, che si fanno sempre più visibili anche in Europa.</p>
    </intervention>
    <intervention id="3-498-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Signor Presidente, Baronessa Ashton, onorevoli colleghi, due anni fa, ovvero prima delle proteste in Tunisia, Egitto e Libia, il popolo di Teheran è sceso in piazza rischiando la vita. La popolazione ha manifestato per una maggiore democrazia e per contestare l’intolleranza e la repressione di un regime pieno di difetti. Sono lieta che la presente relazione ponga l’accento sui diritti umani e mi congratulo con l’onorevole Belder per il lavoro svolto. Dobbiamo capire che occorre fare il possibile per sostenere l’opposizione e tutti i manifestanti; dobbiamo tendere la mano a chi è contro il regime.</p>
      <p sl="nl">Perché dobbiamo farlo? Perché il governo ha a disposizione denaro e petrolio e gli oppressi potranno ottenere un qualche risultato solo se anche noi ci impegniamo. Mi fa piacere che il paragrafo 32 della relazione sia molto chiaro a riguardo, onorevole Belder. Signor Presidente, di fronte a questi episodi di repressione, desidero chiederle cosa stiamo facendo per il leader dell’opposizione Mousavi. Stiamo ancora pensando al destino del leader Karoubi? Di quali opzioni dispone l’Unione europea per fornire maggiore sostegno?</p>
      <p sl="nl">La campagna di raccolta firme organizzata da donne, che ha ottenuto un milione di adesioni per la lotta alla legislazione discriminatoria, dimostra il fermento della società iraniana. Desidero esprimere la mia profonda ammirazione per queste donne coraggiose e vorrei sapere dalla baronessa Ashton dove può offrire assistenza consolare, perché non sempre viene offerta.</p>
    </intervention>
    <intervention id="3-499-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signor Presidente, in Iran assistiamo a numerose violazioni dei diritti umani e tale tendenza è in aumento. La situazione è deteriorata in molti ambiti, in particolare per quanto riguarda la libertà di espressione. Il paese minaccia di eseguire le condanne a morte che sono state portate alla nostra attenzione; intellettuali, studenti e dissidenti sono perseguitati; molti cittadini vengono torturati; le donne e le minoranze etniche e religiose continuano a essere oggetto di discriminazione e la lista potrebbe continuare.</p>
      <p sl="sv">Questi fatti erano già evidenti nel 2009, quando si sono tenute le elezioni, e la situazione non è cambiata. Tutti gli europarlamentari che, in varie occasioni, incontrano i rappresentanti ufficiali dell’Iran si scontrano con una rigidità e un’implacabilità ancora più pronunciate. Credo che le priorità individuate dalla baronessa Ashton (diritti umani, sanzioni severe e programma nucleare) siano corrette e dovrebbero costituire chiaramente la nostra principale preoccupazione.</p>
      <p sl="sv">Il rigore dell’UE nei confronti dell’Iran devono essere ancora più forte e chiaro. Anche noi dobbiamo essere più implacabili quando si parla di crimini contro l’umanità. Arriva un momento in cui le conversazioni educate diventano un mero sotterfugio e le nostre relazioni con l’Iran sono giunte proprio a quel punto.</p>
    </intervention>
    <intervention id="3-500-000" speaker_id="4270" name="Marit PAULSEN" is_mep="True" mode="spoken" nationality="Sweden" birth_date="24-11-1939" birth_place="Oslo" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, desidero ringraziare l’onorevole Belder per l’eccellente lavoro svolto. Sono membro della delegazione per le relazioni con l’Iran e spesso ricevo lettere in cui il regime iraniano si rivolge a me in nome di Dio, cosa che trovo estremamente spiacevole. Con questo pretesto il paese sta creando una situazione che, sulla base della relazione Belder, può essere definita come l’inferno sulla terra. È assurdo e inconcepibile.</p>
      <p sl="sv">Ho un’idea e un sogno che vorrei presentare alla baronessa Ashton in questa sede. Al termine dei lavori per la costruzione del nuovo edificio per il Servizio europeo per l’azione esterna, sarà possibile riservare uno spazio a un piccolo gruppo di persone che raccolgano informazioni sugli aguzzini, i carnefici e i giudici delle società grottesche che ci circondano, affinché sappiano che li osserviamo da vicino?</p>
    </intervention>
    <intervention id="3-501-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, baronessa Ashton, desidero congratularmi con l’onorevole Belder per l’eccellente relazione. Mi sembra che l’Unione europea applichi due pesi e due misure, criticando severamente i regimi solo quando iniziano a sgretolarsi e a cadere: il caso della Libia è esemplare. Troppo spesso, animati da una serie di ragioni (tra cui gli interessi economici di alcuni paesi), rimaniamo in silenzio di fronte a regimi che fanno i propri interessi come quello iraniano; le critiche della relazione sono pertanto completamente giustificate. Quello che succede da anni in Iran è assolutamente inaccettabile. Il Parlamento europeo deve esprimersi; dobbiamo dire cosa pensiamo della pena di morte, della tortura e delle speranze associate alla caduta dello Scià Reza Pahlavi, che sono state completamente disilluse. Al contrario, la situazione è persino peggiorata.</p>
    </intervention>
    <intervention id="3-502-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Signor Presidente, desidero innanzi tutto congratularmi con l’onorevole Belder per l’eccellente relazione, molto calzante e dura nei confronti dell’Iran: questa è la linea giusta da seguire. Il dittatore Mahmoud Ahmadinejad continua a uccidere i suoi cittadini e a torturare gli oppositori politici. Sembra che anche la cittadina olandese Zahra Bahrami sia stata torturata e ho chiesto di indagare sulla questione.</p>
      <p sl="nl">Chiedo ai socialisti di sinistra e al gruppo Verde/Alleanza libera europea di questo Parlamento di non attenuare i toni della relazione con ogni genere di emendamenti. Il regime criminale di Ahmadinejad continua a minacciare Israele e cerca di esercitare la propria influenza in Egitto. L'Iran vorrebbe vedere l’avvento di una Repubblica islamica, che consenta ayatollah politici, la legge della Sharia, la lapidazione delle donne e l'impiccagione degli omosessuali: è proprio così, onorevoli colleghi, per molti musulmani l'Islam puro rappresenta proprio questo. Le navi da guerra iraniane hanno persino attraversato il Canale di Suez, un gesto provocatorio nei confronti dell'Occidente e di Israele. Con questo ultimo punto ho terminato.</p>
    </intervention>
    <intervention id="3-503-000" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signor Presidente, le relazioni che intercorrono tra l'Unione europea e l'Iran sono decisamente ambigue: accettiamo di essere manipolati. Parliamo di democrazia, della clausola di democrazia, ma sentiamo forte l’odore del petrolio e del gas. Se non abbiamo a cuore l'obiettivo della democrazia, possiamo metterlo sotto i piedi insieme ai diritti umani. Qualche anno fa sono rimasto sbalordito dalle informazioni pubblicate sul potente macchinario che le aziende europee stanno fornendo a Teheran: un equipaggiamento per gli scavi che permette di costruire gli impianti sotterranei in cui probabilmente si lavora sull’arma nucleare. Teheran dispone già di missili in grado di raggiungere quasi tutta l’Europa, per cui perché non aiutarli a produrre quello che abbiamo sempre voluto ricevere a Natale? Le macchine europee stanno scavando una fossa sia per l’Iran, se Israele non riesce a tenere i nervi saldi di fronte allo spettro di un secondo esodo, sia per l’Europa e il mondo intero. Non mi sembra che l’Europa sia pronta ad affrontare una sfida di tale entità e, soprattutto, a far fronte all’egemonia nucleare dell’Iran nel vicino Oriente e nell’Africa settentrionale. Qualcuno sta esaminando i recenti avvenimenti in tal senso?</p>
      <p sl="lt">Un’altra fornitura degna di nota riguarda le potenti gru tedesche e olandesi utilizzate dal regime per le esecuzioni pubbliche dei cosiddetti criminali e degli oppositori. Sembra che l’impiccagione mediante queste gru sia particolarmente crudele e che l’agonia duri a lungo. Oggi l’esecuzione dei peccatori continua, così come continua l’approvvigionamento di attrezzature da parte dell’Europa.</p>
      <p sl="lt">Probabilmente le autorità iraniane non ordineranno le portaerei Mistral a Saint-Nazaire, ma le potranno acquistare successivamente in Russia, dove saranno costruite sotto licenza francese. Le Mistral saranno necessarie affinché i paesi del Golfo Persico si sentano la pistola puntata alla tempia. Non importa a nessuno come si possano sentire i piccoli paesi sul mar Baltico e sul mar Nero, ma il Golfo Persico è vicino all’Europa, consiglio di tenerlo presente.</p>
    </intervention>
    <intervention id="3-504-000" speaker_id="96727" name="Zoran THALER" is_mep="True" mode="spoken" nationality="Slovenia" birth_date="21-01-1962" birth_place="Kranj" p_group="Group of the Progressive Alliance of Socialists and Democrats in the European Parliament" m_state="SI">
      <p sl="sl">Signor Presidente, onorevoli colleghi, la tragedia dell'Iran è enorme. A trent'anni dalla rivoluzione contro la dittatura dello Scià si pone una semplice domanda: l'Iran può essere considerato un paese civile? La barbarie del regime iraniano si manifesta in molte forme differenti di oppressione e anacronismo. Donne, dissidenti, chiunque abbia un’opinione diversa, giovani, omosessuali e altre categorie ancora sono oggetto di repressione.</p>
      <p sl="sl">Cosa possiamo fare? Da una parte, l’Unione europea deve adottare una politica nei confronti dell’Iran e imporre sanzioni che colpiscano i principali rappresentanti del regime e i Guardiani della rivoluzione: impediamo loro di viaggiare e concludere affari. Dall’altra parte, dobbiamo cercare di aiutare i giovani e chiunque combatta per i diritti umani e per un cambiamento democratico.</p>
      <p sl="sl">È fondamentale garantire libero accesso all’informazione, alla libertà di stampa, alla televisione, alla radio e a Internet. Facebook, Twitter e YouTube sono le armi più potenti per chi è umiliato e oltraggiato, e in Iran sono molti. Abbiamo la responsabilità di proteggerli.</p>
    </intervention>
    <intervention id="3-505-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">Signor Presidente, questo regime è salito al potere nel 2005 con un messaggio di sostegno al nazionalismo e alla giustizia. Persino ora non siamo riusciti a trasformare l’Iran in uno Stato democratico; non abbiamo fatto altro che assistere allo sviluppo dell’unico paese che promuove un regime dispotico su ampia scala, degno degli anni bui del Medioevo. Onorevoli colleghi, credo che l’Iran stia diventando una delle questioni di politica estera più delicate, perché corriamo il rischio di sottovalutare l’enorme influenza che esercita sull’Africa settentrionale, tramite il finanziamento di movimenti filoterroristici, tra cui Hamas e Hezbollah.</p>
      <p sl="ro">Se l’Unione europea non valuterà attentamente l’influenza dell’Iran nella regione, rischiamo che la mancanza di democrazia metta radici nel paese. Fatto ancor più preoccupante, in Europa ci troviamo a fronteggiare una grave debolezza e una minaccia alla nostra sicurezza. È giunto il momento che le soluzioni non seguano più il principio tradizionale promosso da Talleyrand, ossia ballare per poi giungere a una decisione chiara e ferma.</p>
    </intervention>
    <intervention id="3-506-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, l’onorevole Belder ha presentato un’eccellente relazione, realistica e pragmatica al tempo stesso. Per quanto mi riguarda, il testo avrebbe potuto esprimere critiche ancora più severe nei confronti del riprovevole regime del Presidente Ahmadinejad. Questo criminale nega l’Olocausto e non desidera altro se non l’eliminazione dello Stato di Israele. La comunità cristiana non può più vivere sotto il suo regime, nel senso letterale dell’espressione, e il suo stesso popolo subisce repressioni terribili: mai così tante persone sono state giustiziate come nell’ultimo anno. L’Unione europea deve continuare a sostenere le forze all’opposizione che lottano per la democrazia e i diritti umani. La linea nei confronti di Ahmadinejad non sarà mai abbastanza dura: parlo delle sanzioni e delle azioni mirate contro il programma nucleare iraniano, come il virus Stuxnet. Spero che il regime cada quanto prima; oggi sarebbe già troppo tardi.</p>
    </intervention>
    <intervention id="3-507-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, i difensori dei diritti umani in Iran sono sottoposti a minacce di morte, vessazioni, arresti arbitrari, persecuzioni giudiziarie, stigmatizzazione, attacchi violenti, maltrattamenti, torture e omicidi; i difensori dei diritti delle donne sono particolarmente a rischio in Iran. Le libertà di espressione, di associazione e di assemblea sono molto limitate nel paese e spesso sono punite severamente.</p>
      <p sl="en">Anche la pena di morte viene applicata in modo arbitrario, soprattutto ai minorenni. Non mi piace il modo in cui l’Unione europea si rapporta all’Iran: ancora una volta il nostro Alto rappresentante sembra parlare molto e fare poco. Spesso ho invitato la baronessa Ashton, e lo rifaccio oggi, alla sottocommissione per i diritti dell’uomo affinché risponda ad alcune domande sulle sue iniziative in quest’ambito.</p>
      <p sl="en">Oggi ha dichiarato il suo grande interesse per la questione dei diritti umani, ma quando parteciperà alle riunioni della nostra sottocomissione? Preferisce inviare i suoi subordinati piuttosto che sottoporsi all’esame incrociato di questa Camera. Ascolterà i nostri interventi, risponderà con qualche dichiarazione sconclusionata e preventivamente preparata e poi se ne andrà. Questa non è democrazia, Baronessa Ashton.</p>
      <a text="(L’oratore accetta di rispondere a un’interrogazione presentata con la procedura del cartellino blu, ai sensi dell’articolo 149 paragrafo 8, del regolamento)"/>
    </intervention>
    <intervention id="3-508-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, sarò breve. Desidero solo chiedere una cosa all’onorevole Sinclaire: non è forse meglio che l’Alto rappresentante presenzi a una seduta plenaria dell’intero Parlamento per discutere la relazione annuale in materia di diritti umani e si sottoponga all’esame incrociato degli europarlamentari presentando un resoconto sui diritti umani, invece di partecipare a una sottocomissione del Parlamento, che, peraltro, gode di tutta la mia stima?</p>
    </intervention>
    <intervention id="3-509-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, con tutto il rispetto per il mio onorevole collega, non è sufficiente perché, come sa (e se passasse il tempo che passo io nella sottocommisione per i diritti dell’uomo lo saprebbe) è nelle commissioni che abbiamo la possibilità di intervenire più volte, di parlare più di un minuto e ottenere risposte dirette.</p>
      <p sl="en">Ho formulato molte osservazioni sui diritti umani e non ho ancora ricevuto una sola risposta dalla baronessa Ashton, neppure una. Come lo spiega? Ne va della democrazia: io rappresento cinque milioni di persone, sono stata eletta. La baronessa Ashton non ha ricevuto un singolo voto in tutta la sua vita.</p>
    </intervention>
    <intervention id="3-510-000" speaker_id="96777" name="Paweł ZALEWSKI" is_mep="True" mode="spoken" nationality="Poland" birth_date="25-09-1964" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Signor Presidente, Baronessa Ashton, desidero congratularmi con l’onorevole Belder per l’eccellente relazione. Grazie alle modifiche apportate durante i negoziati abbiamo ottenuto le formulazioni adeguate. L’intera comunità internazionale, che attribuisce grande importanza alla democrazia e ai diritti umani, è allarmata per quello che accade da molti anni in Iran e stiamo cercando di decidere quali misure adottare. Queste misure dovrebbero però partire dall’interno del paese, ed è dunque ovvio che l’Unione europea sostenga l’opposizione iraniana.</p>
      <p sl="pl">Dovremmo considerare tre questioni che potrebbero influenzare la politica nel paese. La prima riguarda la nostra politica di cooperazione con la Turchia in merito all’Iran. La Turchia è un partner importante per l’Unione europea. Il partito che la governa attribuisce grande importanza alla tradizione islamica, ma ha metodi più affini agli standard europei. La seconda questione riguarda la cooperazione con la Russia. Dovremmo premere affinché la Russia collabori più strettamente con l’Unione europea e gli Stati Uniti, cosicché la cooperazione con l’Iran non sia come è oggi. L’ultima questione, molto importante, riguarda lo scudo antimissilistico. L’Unione europea dovrebbe lavorare insieme alla NATO e agli Stati Uniti per garantire la creazione di questo scudo in Europa.</p>
    </intervention>
    <intervention id="3-511-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, il testo iniziale di questa relazione è stato criticato per le formulazioni aggressive, perché si concentrava maggiormente sul programma nucleare trascurando i diritti umani e per la mancanza di una prospettiva positiva di cooperazione futura. I numerosi emendamenti presentati dal mio e da altri gruppi correggono questi difetti e il testo attuale è equilibrato. Si fa una distinzione tra i due fascicoli principali: le violazioni dei diritti umani da parte dell’attuale governo e il programma nucleare iraniano.</p>
      <p sl="en">I due fascicoli non sono sovrapponibili ed è irresponsabile minacciare l’Iran di guerra o di un intervento internazionale, come ho sentito proporre oggi in questo Parlamento. Se volete rafforzare Ahmadinejad continuate pure, perché tutti gli iraniani, a prescindere dalla rispettiva posizione politica, si opporranno a qualsiasi intervento esterno. Il Consiglio europeo e l’Alto Rappresentante stanno adottando la politica giusta, perché si basa su un’analisi attenta della situazione in loco .</p>
    </intervention>
    <intervention id="3-512-000" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signor Presidente, innanzi tutto desidero congratularmi con l’onorevole Belder per l’eccellente relazione. L’Iran può contare su un’influenza e un benessere tali da poter essere una forza tanto positiva quanto negativa in Medio Oriente. Il regime, purtroppo, è diventato una forza negativa, nascondendosi dietro la religione. Il programma per le armi nucleari in Iran solleva enormi preoccupazioni a livello regionale e internazionale. L’Iran è diventato un centro della dottrina estremista, perpetra e sponsorizza atti di terrorismo internazionale, esercita un’influenza pericolosa sui sudditi dei giovani Scià negli Stati del Golfo, sui cittadini in Iraq e in Libano e non esita ad allearsi con gruppi terroristici sunniti a Gaza e non solo. Ha contribuito all’addestramento e all’armamento dei terroristi che hanno attaccato le forze della NATO in Afghanistan e viola costantemente i diritti umani. Sarebbe un’ironia della sorte se una tirannia come l’Iran divenisse il centro del desiderio di libertà che abbiamo visto nel mondo arabo durante le ultime settimane. Con un’ipocrisia nauseante – sto per concludere, signor Presidente – il Presidente Ahmadinejad ha dichiarato al popolo egiziano che ha il diritto di esprimere il proprio punto di vista sul paese.</p>
      <a text="(Il Presidente interrompe l’oratore)"/>
    </intervention>
    <intervention id="3-513-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, la comunità internazionale sta assistendo quasi inerte al deterioramento della situazione dei diritti umani in Iran. Non dovremmo però sottovalutare gli strumenti di cui disponiamo per far sentire la nostra voce. Il trattato di Lisbona, attraverso la carica dell’Alto rappresentante, ci fornisce uno strumento per convincere il governo iraniano che i diritti umani non devono essere limitati tramite la repressione; sono un privilegio inalienabile dell’individuo e non devono essere messi in discussione da nessun regime politico. Le esecuzioni di massa, in particolare di giovani, le lapidazioni, gli atti di discriminazione contro le donne e le minoranze e le torture, purtroppo, fanno parte di una lunga lista.</p>
      <p sl="ro">Il cambiamento democratico non può essere imposto dall’esterno. L’Unione europea deve sostenere (non solo tramite dichiarazioni) coloro che rischiano la propria vita ogni giorno per protestare contro queste ingiustizie.</p>
    </intervention>
    <intervention id="3-514-000" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="cs">Signor Presidente, alla luce di quanto sta accadendo nel mondo arabo, in Libia, Egitto, Tunisia e altrove, la rigidità e l’irremovibilità del regime iraniano è ancora più evidente. È un regime intollerante, fondamentalista, che uccide gli oppositori politici e che deve essere sottoposto alla pressione internazionale. Dobbiamo sostenere l’opposizione Iraniana in esilio, perché è legittima, e il Parlamento europeo ha già presentato alcune risoluzioni in merito. È necessario inoltre seguire la situazione nel campo profughi di Ashraf in Iraq, che ospita oltre 3 000 rifugiati iraniani appartenenti alle organizzazioni dell’opposizione in esilio, in cui si rischia una catastrofe umanitaria: è necessario tutelare queste persone. Gradirei dunque una chiara presa di posizione della baronessa Ashton in merito e una dichiarazione sul modo in cui, sotto la sua guida, l’Unione europea aiuterà i profughi del campo Ashraf.</p>
    </intervention>
    <intervention id="3-515-000" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, l’UE invoca la fine immediata della brutale dittatura di Gheddafi, insistendo sul suo isolamento totale, e lo stesso deve valere per il regime crudele e sanguinario dell’Iran. Non è più realistico sperare che si crei un clima di fiducia, soprattutto da quando Teheran ha completamente perso di credibilità sul programma nucleare.</p>
      <p sl="en">Dovremmo invece concentrarci sul grande potenziale di un cambiamento democratico guidato dal popolo: è vero che non può essere imposto dall’esterno, ma la priorità dell’Unione dovrebbe essere di offrire un chiaro sostegno morale e politico a queste forze. Mi riferisco nella fattispecie alla stesura di una lista nera (l’onorevole Schaake ha menzionato ottanta nomi) che comprende i più importanti funzionari governativi, alla trasmissione dei notiziari Euronews in lingua farsi e alla necessità di sottoporre i rapporti parlamentari (laddove esistano) a condizioni ben precise.</p>
    </intervention>
    <intervention id="3-516-000" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, il dogma attuale è che l’Iran sarà il grande vincitore delle rivoluzioni che investono l’Africa settentrionale e non solo. Questo è possibile, ma poco probabile.</p>
      <p sl="en">In primo luogo, il modello iraniano non è esattamente quello cui aspirano i giovani che insorgono in questi paesi. In secondo luogo, non godendo di una situazione pacifica al proprio interno, il regime non può concentrare esclusivamente sulla promozione di una politica estera più assertiva. Infine, gli altri paesi (come la Turchia o persino l’Egitto dopo e durante la transizione) sono concorrenti forti per le ambizioni dell’Iran.</p>
      <p sl="en">Naturalmente l’Iran può sempre esercitare una certa influenza indiretta, ma questo probabilmente non permetterebbe di acquisire il controllo di quei paesi. Paradossalmente, l’unico modo per trarne vantaggio sarebbe quello di considerare gli attuali sviluppi come un’opportunità per reinserire l’Iran nella comunità internazionale. Sarebbe una strada lunga, ma è l’unica soluzione ragionevole per il paese.</p>
      <p sl="en">Mi congratulo con l’onorevole Belder per l’eccellente relazione.</p>
    </intervention>
    <intervention id="3-517-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Signor Presidente, desidero ringraziare l’onorevole Belder per la sua ottima relazione. Ad appena un giorno di distanza dal centesimo anniversario della Giornata internazionale della donna, desidero concentrarmi in particolar modo sulla situazione delle donne in Iran. Permettetemi di dedicare il mio intervento non solo a Sakineh Ashtiani e Zahra Bahrami, ma a tutte le donne arrestate e scomparse a causa della repressione iraniana.</p>
      <p sl="en">L’Unione europea deve prendere in considerazione le aspirazioni al cambiamento democratico del popolo iraniano e la situazione inaccettabile che le donne iraniane devono sostenere. Sappiamo che in questo paese le donne sono vittime di discriminazioni e persino di una repressione politica e sociale; dovremmo tenere conto di questi fatti inaccettabili quando pensiamo al nostro approccio nei confronti dell’Iran.</p>
      <p sl="en">Mentre la situazione deteriora nel paese, gli attivisti per i diritti delle donne hanno continuato a battersi in prima linea contro la repressione attuale e la negazione delle libertà civili e dei diritti umani. I diritti delle donne non dovrebbero essere un tema facoltativo nei negoziati e spero, signora Vicepresidente/Alto rappresentante, che l’Unione europea si opponga alle violenze senza comprometterli.</p>
    </intervention>
    <intervention id="3-518-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, la relazione dell’onorevole Belder, così come ci è stata presentata, è accurata, equilibrata e obiettiva. Personalmente sono solidale nei confronti del popolo iraniano, che appartiene a un paese e a una cultura antichi, con tradizioni importanti. L’Iran è uno Stato ricco, produttore di petrolio e gode di una posizione geopolitica importante nel Medio Oriente. La violazione sistematica dei diritti umani riportata nella relazione e confermata da tutti gli oratori non si confà a una nazione con tali tradizioni. Il governo di Ahmadinejad deve capirlo e adottare le misure necessarie. L’ostinazione del paese a perseguire il programma nucleare, inaccettabile per la comunità internazionale, ha causato molte tensioni nell’area, sollevando interrogativi immani, per non parlare poi del totale disimpegno verso la stabilità geopolitica dell’area.</p>
      <p sl="el">Non dobbiamo dimenticare o sottovalutare le insurrezioni di massa nell’Africa settentrionale e nel Medio Oriente, oltre al fatto che le comunità musulmane tendono a un islam politico.</p>
    </intervention>
    <intervention id="3-519-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, la rivoluzione verde e le recenti proteste mostrano il grande potenziale della società civile iraniana, che deve essere sostenuto, perché è l’unico modo per sviluppare un’apertura democratica.</p>
      <p sl="de">Le sanzioni, purtroppo, colpiscono spesso proprio questa società civile giovane e attiva; sono state ad esempio sospese le sessioni di esame della certificazione per la lingua inglese TOEFL (Tests of English as a Foreign Language). Questo test costituisce però un prerequisito indispensabile per studiare in molte università anglo-americane: le vittime in questo caso sono gli studenti con un’apertura internazionale.</p>
      <p sl="de">La relazione propone ulteriori sanzioni in modo poco critico, come le limitazioni all’esportazione di tecnologie cellulari e di sistemi di comunicazione. Tuttavia sono proprio queste tecnologie, che consentono un rapido scambio di informazioni e una comunicazione veloce, a risultare necessarie per la diffusione di idee pluraliste. In ultima istanza, saranno i paesi terzi (Cina, Russia e India) a trarne vantaggio, perché proseguiranno le loro operazioni commerciali, portando avanti le esportazioni e assicurandosi le materie prime, senza rispettare queste sanzioni.</p>
    </intervention>
    <intervention id="3-520-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, in questo momento l’Iran si sta unendo ai paesi arabi che cercano la loro strada verso la democrazia e la situazione nel paese viene descritta nel dettaglio nella relazione dell’onorevole Belder. Il regime di Teheran è fermamente contrario al cambiamento e lo ha dimostrato con la repressione dei dimostranti e con l’arresto dei leader del movimento. Condanno fortemente questa posizione, che domina da diversi anni la società iraniana. I cittadini rivendicano il loro diritto alla libertà di espressione e il governo dovrebbe ascoltare le loro richieste.</p>
      <p sl="ro">Le autorità iraniane, inoltre, hanno trasformato la violazione dei diritti umani in un’abitudine. A tale proposito desidero menzionare Neda, “l’angelo dell’Iran”. Il regime sostiene la pena di morte, la lapidazione e l’esecuzione dei giovani criminali, ignorando gli obblighi internazionali. Anche le ambizioni nucleari dell’Iran mettono in pericolo la popolazione. Poco tempo fa le operazioni nella centrale nucleare più recente sono state interrotte per i rischi di contaminazione.</p>
    </intervention>
    <intervention id="3-521-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, Baronessa Ashton, accolgo con favore la presente relazione perché l’Unione europea deve elaborare una strategia chiara e coerente per i paesi come l’Iran. Nell’arco di 18 mesi, tra il 2008 e il 2009, il Parlamento ha adottato una posizione sull’accesso alla giustizia per 36 iraniani, in merito a singole violazioni dei diritti umani. Questi casi sono più frequenti rispetto agli altri paesi. Ogni singola storia meriterebbe di essere menzionata e ricordata, anche oggi.</p>
      <p sl="fi">Quando si parla di Iran, i diritti umani non dovrebbero essere messi in secondo piano rispetto ai vantaggi economici e tariffari. È moralmente sbagliato ed è vergognoso per l’UE. Per questo motivo l’Unione europea e il Parlamento, in futuro, dovranno seguire da vicino gli sviluppi della situazione dei diritti umani in Iran.</p>
    </intervention>
    <intervention id="3-522-000" speaker_id="28170" name="Peter ŠŤASTNÝ" is_mep="True" mode="spoken" nationality="Slovakia" birth_date="18-09-1956" birth_place="Bratislava" p_group="Group of the European People's Party (Christian Democrats)" m_state="SK">
      <p sl="en">Signor Presidente, anche io desidero unirmi all’appello dei miei colleghi affinché sosteniamo l’opposizione iraniana e assicuriamo una migliore protezione ai rifugiati nel campo di Ashraf. Queste persone e le loro famiglie sono costantemente nel mirino del regime iraniano, brutale e immorale. La loro sofferenza è accresciuta dalle vessazioni quotidiane e dall’ostilità da parte delle forze irachene, che dovrebbero invece proteggerli.</p>
      <p sl="en">Alto rappresentante, non dimentichiamoci di questo popolo messo duramente alla prova. In un impegno congiunto, dobbiamo far sì che l’UE svolga un ruolo fondamentale nel processo di transizione da opposizione perseguitata a governo democratico. È nell’interesse di tutti vedere (speriamo presto) un Iran stabile e democratico, i cui cittadini godano delle stesse libertà e degli stessi diritti di cui godiamo noi nell’Unione europea.</p>
    </intervention>
    <intervention id="3-523-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell’Unione per gli affari esteri e la politica di sicurezza. – Signor Presidente, questa discussione è stata interessante; desidero soffermarmi su due questioni in particolare sollevate a margine del dibattito, prima di concludere.</p>
      <p sl="en">L’onorevole Paulsen mi ha chiesto se sia possibile trovare nel nuovo (credo lo abbia definito “scintillante”) edificio uno spazio per un gruppo di lavoro sui diritti umani. Vorrei semplicemente dire che, con mia grande soddisfazione, l’onorevole Hautala, presidente della sottocommissione per i diritti dell’uomo, mi ha scritto esprimendo il suo apprezzamento per la futura organizzazione dei lavori del nuovo soggetto nel settore di diritti umani. Il mio obiettivo, però, è spostare le persone in un unico edificio per evitare che siano sparpagliate in otto edifici diversi qui a Bruxelles, perché credo che lavorare insieme ci renda più efficienti. Dovranno un po’ stringersi, perché sto cercando di risparmiare. Spero dunque che, quando l’onorevole deputata vedrà il nostro lavoro, userà il termine “scintillante” in senso positivo, e non per suggerire che sto cercando di fare qualcosa che in realtà non faccio.</p>
      <p sl="en">In risposta all’onorevole Sinclaire: mi è stato detto che, per decisione di questa Camera, per rispondere alle domande poste dal Parlamento in materia di diritti umani devo partecipare regolarmente alla commissione per gli affari esteri (AFET), cui sono invitate le sottocomissioni (anche quella per i diritti dell’uomo), che possono rivolgermi domande. L’ho già fatto e sarò più che lieta di incontrare l’onorevole Hautala, come già faccio, e rispondere alle sue domande, così come sarò lieta di partecipare alle sedute plenarie di questa Camera. Personalmente cerco di fare il possibile, vi chiedo solo di riconoscere che le ore di una giornata e le cose che si possono fare sono limitate. Non si tratta però di mancanza di rispetto nei suoi confronti o in quelli della commissione, assolutamente. La invito a contattare il mio ufficio per sottopormi le questioni che la preoccupano e a partecipare alle riunioni in cui posso intervenire.</p>
      <p sl="en">Sono perfettamente consapevole della mia posizione di leader non eletto, ma è stato per me un privilegio essere designata da questa Camera ed essere invitata a ricoprire questo ruolo da 27 capi di Stato e dal Presidente della Commissione. Sotto questo profilo, tengo bene a mente le mie competenze.</p>
      <p sl="en">In merito alla discussione e ai diritti umani, che sono stati in un certo qual modo l’argomento principale, sto cercando di individuare ulteriori aree di intervento. Non voglio parlare ora delle nostre attività nello specifico perché preferirei presentarle al termine dei lavori, ma stiamo portando avanti un dialogo con gli attivisti e le organizzazioni per i diritti umani e stiamo valutando, di concerto con tutti i 27 Stati membri, nuovi modi di affrontare efficacemente il problema ed esercitare la massima pressione.</p>
      <p sl="en">Per quanto riguarda i leader Karoubi e Mousavi, come ho detto, è difficile persino sapere se sono in carcere o agli arresti domiciliari. Continuo a chiedere chiarimenti. Naturalmente sosteniamo la risoluzione, adottata a Ginevra, in merito a un relatore speciale per l’Iran. Solleviamo questi interrogativi anche direttamente; è importante essere uniti per affermare i diritti umani in Iran. Molti onorevoli parlamentari hanno menzionato casi specifici e i terribili trascorsi di questo paese; dobbiamo fare il possibile e lavoreremo meglio se saremo uniti.</p>
      <p sl="en">Infine, sulla questione del nucleare, ho discusso per quattro giorni e mezzo direttamente con i rappresentanti iraniani e ho intenzioni molto chiare: desidero offrire all’Iran l’opportunità di dimostrare quello che continua a sostenere, ossia che mira all’energia nucleare civile e non alla creazione di armi nucleari. Come ho detto loro, la soluzione non è difficile: devono essere aperti e trasparenti, permettere agli ispettori di fare il proprio lavoro e contribuire alla creazione di un clima di fiducia nei modi che abbiamo spesso descritto nel dettaglio. Ora devono essere loro a scegliere. Mi è altrettanto chiaro che il Consiglio di sicurezza e io stessa, nell’ambito del consesso E3+3, continueremo a esercitare pressioni per garantire che questo avvenga. È davvero incoraggiante che sia io a guidare i negoziati ma con la partecipazione dei paesi E3+3, un dato che di mostra chiaramente all’Iran la nostra compattezza; colgo l’occasione per ringraziare tutti coloro che lavorano con me. Devono mostrare la volontà politica di intraprendere tutte le misure necessarie, altrimenti, onorevoli parlamentari, dovremo adoperarci ancora di più per tenere la pressione alta.</p>
    </intervention>
    <intervention id="3-525-000" speaker_id="4507" name="Bas BELDER" is_mep="True" mode="spoken" role="relatore" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signor Presidente, onorevoli parlamentari, permettetemi di ringraziarvi per il vostro prezioso contributo alla presente discussione. Vi ho ascoltato attentamente; i vostri interventi hanno messo in evidenza l’obiettivo che ho perseguito nella presente relazione, ovvero sottolineare che i nostri diritti fondamentali (i diritti umani, che sono indispensabili e costituiscono la base della nostra esistenza) sono anche i diritti degli iraniani. Dal mio punto di vista, è la stessa cosa. In altre parole, l’attenzione che prestiamo ai diritti fondamentali e al loro rispetto è essenziale. Credo che l’osservanza di questi diritti dia anche una nuova prospettiva futura all’Iran e, nella fattispecie, ai giovani del paese. Mi ha colpito l’intervento dell’onorevole Lösing, purtroppo non più presente, che ha colpito nel segno parlando di prospettive future: è una questione che mi sta molto a cuore.</p>
      <p sl="nl">Se gettiamo uno sguardo ai dati, vediamo che negli anni più di 150 000 giovani iraniani con un livello di istruzione elevato hanno lasciato la Repubblica islamica proprio per la mancanza di prospettive future. La loro scelta non è stata determinata dalla sola repressione, ma anche dalla situazione socio-economica oppressiva e dalla generale mancanza di libertà. Il risultato, secondo un insider che è anche economista, è una perdita annua pari a 40 miliardi, senza tenere conto della fuga di cervelli. Attraverso la mia relazione volevo sottolineare proprio che l’attenzione e la promozione per una maggiore flessibilità e per il rispetto dei diritti umani contribuiscono a creare prospettive future in Iran e vanno anche a beneficio della regione in termini di sicurezza generale.</p>
      <p sl="nl">Infine, Baronessa Ashton, ho trovato molto interessante il punto sollevato da alcuni onorevoli colleghi (io non ero a conoscenza), secondo cui un paio di settimane fa i giornali americani avrebbero fatto trapelare la notizia di una lista contenente gravi violazioni dei diritti umani nella Repubblica dell’Iran e i nomi dei responsabili, dal primo all’ultimo, fino ad arrivare ai secondini nelle carceri. Le sarei grato se decidesse di seguire l’esempio americano stilando una lista di questo tipo; in tal modo non ci concentreremmo tutti solo sui promotori della proliferazione nucleare, che pure minacciano la sicurezza mondiale, ma anche sulla terribile situazione del paese. Allo stesso tempo invieremmo un chiaro segnale agli iraniani, mostrando loro che abbiamo un quadro d’insieme sul regime, non solo sulla minaccia nucleare, e che crediamo che l’Iran dovrebbe diventare una normale società civile, in linea con l’elevato livello culturale che ha sempre caratterizzato il paese nel corso della storia.</p>
      <p sl="nl">Infine non fraintendetemi se dico che per me, in quanto protestante, la libertà religiosa è estremamente importante. Permettetemi di essere chiaro su questo punto: per i sunniti (la minoranza), i bahai, i cristiani e gli ebrei (questo è un punto terribilmente imbarazzante) la mia relazione purtroppo è già datata, lo ammetto. Negli ultimi mesi un’ondata di repressioni ha colpito i sunniti, i bahai e i cristiani, in particolare, e mi scuso con gli onorevoli colleghi per il fatto che la mia relazione non sia aggiornata in tal senso. Questo per me rappresenta uno stimolo a occuparmi maggiormente dell’Iran (lavoro basandomi su una politica di apertura) e spero di portare avanti contatti regolari con voi, per contribuire alla costruzione di un paese che offra un futuro all’intera popolazione.</p>
    </intervention>
    <intervention id="3-526-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 10 marzo alle 12.00.</p>
    </intervention>
  </section>
  <section id="creitem23" title="15. a sessione del Consiglio dei diritti umani delle Nazioni Unite (Ginevra, 28 febbraio – 25 marzo 2011) (discussione)">
    <intervention id="3-528-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la dichiarazione del Vicepresidente della Commissione/Alto rappresentante dell’Unione europea per gli affari esteri e la politica di sicurezza sulla 16a sessione del Consiglio dei diritti umani delle Nazioni Unite (Ginevra, 28 febbraio – 25 marzo 2011).</p>
    </intervention>
    <intervention id="3-529-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell’Unione europea per gli affair esteri e la politica di sicurezza. – Signor Presidente, sono lieta che oggi pomeriggio abbiamo l’opportunità di discutere anche dell’operato del Consiglio dei diritti umani della Nazioni Unite e, in un certo senso, di valutare come possiamo rafforzarne complessivamente l’impatto.</p>
      <p sl="en">La scorsa settimana, come forse sapranno i miei onorevoli colleghi, sono intervenuta presso il Consiglio, unitamente a diversi ministri degli esteri di tutto il mondo. Per evidenti ragioni la situazione della Libia è stata al centro delle nostre discussioni.</p>
      <p sl="en">Sono lieta che la comunità internazionale abbia inviato un messaggio politico forte e coeso in merito alle violazioni dei diritti umani in atto in Libia. Ancor prima del High-Level Segment , il Consiglio aveva richiesto un’indagine, raccomandando la sospensione dell’adesione della Libia al Consiglio stesso. Come ben saprete, tale provvedimento è stato successivamente confermato dall’Assemblea Generale con decisione unanime.</p>
      <p sl="en">Tutto ciò dimostra che le istituzioni internazionali sono in grado di onorare il loro mandato, intervenendo con tempestività, in tempo reale, come si suol dire. Come ho voluto sottolineare nell’intervento pronunciato in quel consesso, il Consiglio dei diritti umani delle Nazioni Unite ha la responsabilità di garantire che le dichiarazioni di intenti si traducano in azioni concrete e in progressi sostanziali. Ritengo che la signora Pillay, Alto Commissario delle Nazioni Unite per i diritti umani, che ho incontrato a Ginevra, stia indicando la rotta giusta da un punto di vista politico per giungere davvero a dei cambiamenti sul campo. In fondo, ciò che effettivamente conta non è il numero di risoluzioni approvate, ma i risultati ottenuti nel mondo reale, che incidono effettivamente sulla vita delle popolazioni coinvolte.</p>
      <p sl="en">Ho anche ribadito che i diritti umani sono diritti universali, facendo notare come in Europa si respinge l’accusa che, in un modo o in un altro, l’Unione europea sta tentando di “esportare” dei cosiddetti valori europei in altri paesi. Il diritto alla libertà di parola, alla libertà di riunione, la giustizia e l’uguaglianza non sono diritti europei: si tratta di diritti universali. Non dobbiamo mai cadere nella trappola di ritenere che le persone che si trovano in altre parti del mondo – Africa, Asia o America Latina che sia – debbano avere meno a cuore la questione dei propri diritti. E’ per questo motivo che noi condanniamo e interveniamo in merito alle violazioni dei diritti umani ovunque accadano.</p>
      <p sl="en">Inoltre, riconosciamo che il sentiero tracciato dalla stessa Europa in materia di tutela di diritti umani non è stato lineare, e che sono necessari sforzi costanti anche all’interno dell’Europa. In seno al Consiglio dei diritti umani siamo pronti a discutere delle sfide con cui dobbiamo confrontarci, a condividere le nostre esperienze e a offrire sostegno a coloro che si adoperano per la tutela dei diritti umani in tutto il mondo.</p>
      <p sl="en">Abbiamo diverse priorità per la 16° sessione del Consiglio dei diritti umani e ci siamo confrontati attivamente con i nostri partner in merito.</p>
      <p sl="en">L’Unione europea presenterà un’iniziativa sulla libertà di religione e di culto. Nei mesi recenti, in diverse aree del mondo, ci siamo dovuti confrontare sempre più spesso con un numero crescente di episodi di discriminazione religiosa e di violenza e, pertanto, dobbiamo inviare un segnale collettivo forte contro le intolleranze religiose e a favore della libertà di religione e di culto per tutte i popoli ovunque si trovino.</p>
      <p sl="en">Inoltre, presenteremo delle risoluzioni sulla Birmania/Myanmar e sulla Repubblica popolare di Corea. Crediamo che in entrambi i casi la gravità e il numero di violazioni dei diritti umani, giustifichino l’estensione dei mandati dei rispettivi relatori speciali delle Nazioni Unite.</p>
      <p sl="en">L’Unione europea, sostiene anche l’iniziativa di istituire un relatore speciale per la situazione dei diritti umani in Iran, così come proposto da diversi paesi e regioni. Siamo fortemente preoccupati dal deteriorarsi della situazione dei diritti umani in Iran, come sottolineato dall’Alto Commissario per i diritti umani delle Nazioni unite Pillay. Particolarmente preoccupante è il fenomeno drammatico legato al numero crescente di casi di pena di morte – più di un centinaio fino a questo momento nell’anno in corso, come abbiamo anche ricordato nella nostra discussione precedente – nonché la repressione attuata contro coloro che esercitano il proprio diritto alla libertà di espressione e di riunione.</p>
      <p sl="en">Riteniamo che il Consiglio dovrebbe affrontare la situazione dell’Egitto in modo adeguato, tenuto conto della situazione in rapida evoluzione di questo paese. L’Unione europea accoglie con favore l’invito rivolto dall’Egitto all’Alto Commissario Pillay di inviare in quel paese dei funzionari del suo ufficio, e auspichiamo che questa missione possa avere luogo senza indugi.</p>
      <p sl="en">Inoltre, l’Unione europea si sta adoperando presso le autorità tunisine per la presentazione congiunta di una proposta di risoluzione volta a rafforzare l’assistenza tecnica fornita dalle Nazioni unite in materia di diritti umani nel contesto dell’attuale fase di transizione.</p>
      <p sl="en">Altre situazioni cruciali che debbono essere affrontate da questa sessione del Consiglio dei diritti umani riguardano la Bielorussia, di cui ci preoccupa fortemente il numero di prigionieri politici, la Repubblica democratica del Congo – da cui giungono notizie di drammatiche violazioni dei diritti umani, in particolare di diffuse violenze sessuali – e la Costa d’Avorio.</p>
      <p sl="en">In conclusione, desidero sottolineare nuovamente l’importanza per l’Unione europea del Consiglio dei diritti umani, delle discussioni che vi avvengono, delle risoluzioni che vengono prese e del lavoro svolto dai relatori. In definitiva, tuttavia, tutto ciò fornisce solo degli stimoli: ciò che invece conta davvero sono i risultati. La cartina di tornasole è rappresentata dai cambiamenti che si riescono a imprimere sul campo. Per questa ragione, l’Unione europea si impegnerà per il consolidamento del Consiglio dei diritti umani, specie in relazione alla sua capacità di affrontare le emergenze. Si tratta di un obiettivo cruciale dell’attuale processo di revisione. Continueremo a impegnarci per raggiungere dei risultati ambiziosi.</p>
    </intervention>
    <intervention id="3-530-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">a nome del gruppo PPE. – Signor Presidente, desidero cogliere questa occasione per esprimere il mio pieno sostegno per la decisione presa il 1 marzo dall’Assemblea Generale della Nazioni Unite di sospendere l’adesione della Libia al Consiglio dei diritti umani dell’ONU. Ritengo che tale provvedimento rappresenti un segnale forte inviato non solo al colonnello Gheddafi e al suo regime, ma anche a quei paesi di tutto il mondo in cui le violazioni dei diritti umani sono frequenti e diffuse.</p>
      <p sl="en">Nella mia relazione sul Consiglio dei diritti umani delle Nazioni Unite e sul ruolo dell’Unione europea al suo interno – adottata da questa Assemblea nel febbraio 2009 – invocavo con vigore l’adozione di criteri di ammissibilità per questo importante organismo dell’ONU.</p>
      <p sl="en">Nel caso della Libia, l’Assemblea Generale delle Nazioni Unite ha agito in linea con la risoluzione del Parlamento europeo, prendendo una decisione corretta e tempestiva.</p>
      <p sl="en">A proposito della 16° sessione, desidero attirare la vostra attenzione in modo particolare sulla procedura di revisione del Consiglio. E’ importante che gli Stati membri dell’Unione europea e il servizio europeo per l’azione esterna si facciano parte attiva nell’ambito della procedura per la revisione del Consiglio del 2011 al fine di consolidare il rispetto del suo mandato.</p>
      <p sl="en">La Commissione delle Nazioni Unite per i diritti umani dovrebbe diventare sempre più una sede dove individuare precocemente le situazioni difficili e attuare meccanismi di prevenzione. Si avverte anche la necessità di una procedura di revisione omnicomprensiva, che includa i punti di vista delle organizzazioni non governative, della società civile e di tutti gli stakeholder interessati.</p>
      <p sl="en">Dulcis in fundo , desidero accogliere con favore l’istituzione della direzione per i diritti umani e la democrazia del servizio europeo per l’azione esterna. La creazione del servizio per l’azione esterna fornisce un’opportunità straordinaria per snellire i nostri interventi per la tutela dei diritti umani all’interno del Consiglio dei diritti umani delle Nazioni Unite.</p>
      <p sl="en">Desidero, dunque, esortare l’alto rappresentante a fare in modo che gli sforzi europei all’interno del Consiglio dei diritti umani siano ben coordinati, e che gli Stati membri dell’UE che afferiscono a questo organismo siano coesi ed efficaci nella loro azione come non mai.</p>
    </intervention>
    <intervention id="3-531-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo S&amp;D. – Signor Presidente, inizierò con il porgere il benvenuto alla nomina di ieri di Mariangela Zappia a capo della delegazione di Ginevra. Questa nomina contribuisce a far progredire l’eguaglianza di genere nell’ambito del servizio per l’azione esterna. Sarà un piacere collaborare con lei.</p>
      <p sl="en">Il nostro Parlamento sarà presente in un momento cruciale della revisione del Consiglio dei diritti umani quale fulcro a livello mondiale per la tutela dei diritti umani, per la revisione periodica e universale di tutti gli Stati membri dell’ONU, per l’indipendenza dei suoi esperti o delle cosiddette procedure speciali, e per il consolidamento del ruolo della partecipazione della società civile. Si tratta di caratteristiche fondanti del Consiglio che dovremo tutelare a ogni costo.</p>
      <p sl="en">Sono deluso dal fatto che il documento conclusivo del gruppo di lavoro sulla revisione non preveda la possibilità di meccanismi indipendenti di convocazione delle sessioni speciali, che non sia previsto alcun obbligo per gli Stati membri di giustificare una loro mancata risposta alle raccomandazioni ricevute, e che non sia prevista alcuna procedura per affrontare le situazioni particolari dei vari paesi. E’ alquanto ironico che questa sessione debba affrontare le situazioni di sette paesi diversi. Così come sta succedendo nei casi della Libia e della Costa d’Avorio, l’Unione europea è costretta a continuare a muoversi in modo creativo nell’ambito delle regole esistenti per assicurarsi che coloro che violano i diritti umani non sfuggano all’obbligo di rispondere delle loro azioni.</p>
      <p sl="en">Per mostrare in questa sede che l’alto rappresentante risponde alle interrogazioni, vorrei porgliene io tre in particolare. Innanzi tutto, viste le sue dichiarazioni sulla Repubblica democratica del Congo, vorrei sapere se gli europei sosterranno la nomina di uno speciale mandate holder per questi paesi. In secondo luogo, se ritiene che, in un qualche momento, si potrà stabilire se le indagini palestinesi e israeliane sulla relazione Goldstone rispondono ai requisiti internazionali, deliberando, , in caso contrario, in merito al possibile rinvio alla Corte penale internazionale. Terzo, l’Unione europea intende presentare un’obiezione in risposta alla riserva del Pakistan in merito all’articolo 40 – che prevede l’obbligo di denuncia – della Convenzione internazionale per i diritti civili e politici?</p>
      <p sl="en">In conclusione, credo che la sospensione della Libia dal Consiglio dei diritti umani introduca un precedente storico nella tutela dei diritti umani all’interno del sistema ONU che in questi tempi oscuri emana una luce che mette in risalto il filo d’argento.</p>
    </intervention>
    <intervention id="3-532-000" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">a nome del gruppo ALDE. – Signor Presidente, il Consiglio dei diritti umani delle Nazioni Unite ha la capacità di affrontare le sempre più urgenti e complesse violazioni dei diritti umani che si riscontrano in tutto il mondo e in diversi paesi: Iran, Bielorussia, Birmania, Tunisia, Libia, ecc. – sono troppe le situazioni per citarle tutte – così come le tematiche orizzontali, quali i diritti legati all’orientamento sessuale, la libertà di espressione, lo stupro come crimine di guerra e il ruolo dei difensori dei diritti umani.</p>
      <p sl="en">In un certo senso, il Consiglio dei diritti umani dell’ONU si trova in una posizione simile all’Unione europea e deve agire in qualità di player globale. Entrambi questi organismi soffrono dei medesimi problemi – una mancanza di credibilità, il fatto che talvolta adottano due pesi e due misure, e l’incapacità di agire tempestivamente. Fino ad ora l’Unione europea non è stata disposta a valutare in profondità la propria condotta in materia di diritti umani, ad esempio nel caso della propria partecipazione alle estradizioni illegali e la mancanza di libertà di stampa in alcuni dei nostri Stati membri.</p>
      <p sl="en">Fino alla scorsa settimana, la Libia era un membro del Consiglio dei diritti umani delle Nazioni Unite, ora è stata giustamente estromessa. Si tratta di un precedente molto importante.</p>
    </intervention>
    <intervention id="3-533-000" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">a nome del gruppo Verts/ALE. – Signor Presidente, l’Unione europea e il Consiglio dei diritti umani delle Nazioni Unite, adottando provvedimenti decisivi e tempestivi nei confronti della Libia, hanno davvero dimostrato di essere capaci di intervenire quando è necessario. Intervengono eccome. Hanno dimostrato che su questioni del genere i diversi blocchi regionali riescono a trovare un accordo e che il Consiglio non deve necessariamente dividersi su questi argomenti.</p>
      <p sl="en">Oggi non esiste alcuna ragione per cui non si debba procedere con provvedimenti analoghi anche contro l’Iran, la Corea del Nord, la Repubblica democratica del Congo, la Birmania e il Sudan.</p>
      <p sl="en">Questo è un momento cruciale anche per un altro motivo: è giunta, infatti, al termine una prima revisione globale del metodo di lavoro del Consiglio e, come i miei colleghi, sono anch’io delusa dal fatto che il Consiglio non abbia compreso l’importanza di questo processo.</p>
      <p sl="en">L’Unione europea si è preparata adeguatamente per il processo di revisione, ma non è riuscita a ottenere il sostegno degli altri membri. Se non altro, l’autonomia dell’Alto Commissario per i diritti umani e della procedura speciale non è stata intaccata, e nelle condizioni attuali questo è già di per sé un buon risultato.</p>
      <p sl="en">In qualunque discussione futura sull’operato del Consiglio, l’Unione europea dovrà essere capace di costruire delle alleanze e di raggiungere dei punti di convergenza con gli altri partner. Dovrà essere disposta ad ascoltare e a scendere a compromessi. Ritengo che la partecipazione dell’Alto Commissario alla riunione di qualche settimana fa sia stata molto positiva. Desidero ringraziarla, signora Alto Commissario, per aver compiuto questo passo importante: siamo stati tutti molto colpita dalla presentazione da lei fatta in quell’occasione.</p>
      <p sl="en">Giungo così al mio commento conclusivo, a proposito della performance dell’Unione europea. A seguito della istituzione della direzione per i diritti umani e la democrazia del servizio europeo per l’azione esterna, la delegazione dell’UE a Ginevra potrà assumere un ruolo centrale in materia di politiche europee per i diritti umani a livello mondiale. A questo proposito sono necessarie maggiori risorse, e il suo operato deve essere integrato in tutti i campi della politica estera dell’Unione europea.</p>
      <p sl="en">Sono davvero molto onorata di guidare la delegazione del Parlamento alla 16a sessione del Consiglio dei diritti dell’uomo della prossima settimana in questo momento così critico.</p>
    </intervention>
    <intervention id="3-534-000" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">a nome del gruppo GUE/NGL. – Signor Presidente, Signora Ashton, il suo mandato ha avuto inizio in un periodo di grandi sconvolgimenti, con il mondo in piena crisi finanziaria, alimentare ed energetica, provocata dai tentativi di regolamentarne i mercati. La verità è che le difficoltà cui lei si è trovata di fronte sono il risultato di un’impostazione di fondo, in cui le nostre vite sono determinate da un mercato libero e non regolamentato: questa situazione ha creato dei seri problemi in materia di diritti umani, sia nei paesi industrializzati che in quelli in via di sviluppo. E questo è il problema cui noi ci troviamo di fronte. Un problema che non siamo ancora in grado di risolvere, per il quale non vi sono ancora segnali di un tentativo di ripensamento di una politica economica che sta conducendo l’umanità intera in un vicolo cieco.</p>
      <p sl="es">Ritengo che questo sia il primo e principale problema da risolvere, cui deve seguire la soluzione del problema posto dallo sfruttamento cinico dei diritti umani da parte dell’Unione europea, insieme con la richiesta di un cambiamento radicale della nostra politica estera e di vicinato, alla luce dai moti di protesta del Nord Africa.</p>
      <p sl="es">Con la politica estera da lei ereditata, abbiamo dato l’impressione di avere avuto più a cuore il libero commercio dei diritti umani. Non abbiamo mai applicato l’articolo 2 degli accordi di associazione: né con la Tunisia, né con l’Egitto, né negli accordi di associazione che stiamo tentando di concludere con il colonnello Gheddafi, con il primo ministro Netanyahu o con re Mohammed VI. Questo articolo non è mai stato fatto rispettare, dando l’impressione che non siamo interessati all’osservanza rigorosa degli adempimenti in materia di diritti umani previsti dagli accordi di associazione. Questa è una problematica ancora tutta da risolvere, e mi auguro che prima o poi quest’Assemblea e l’Unione europea assumeranno delle iniziative al riguardo.</p>
    </intervention>
    <intervention id="3-535-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">a nome del gruppo EFD. – Signor Presidente, signora Commissario Ashton, non dirò che gli uomini sono ipocriti, ma sicuramente sono esseri contradditori. Tutto il mondo della filosofia, tutta la letteratura, tutte le persone istruite, e tutti noi qui presenti in quest’Assemblea riconosciamo l’importanza dei diritti umani, eppure, come lei stessa ha detto, la metà degli Stati membri dell’ONU li violano. Parliamo sempre con le parole giuste, ma non seguiamo mai la giusta via. Tutti noi sappiamo che per amore dei grandi ideali siamo diventati i più grandi criminali dell’umanità.</p>
      <p sl="el">Ciò detto, dò il benvenuto alla 16a sessione del Consiglio dei diritti dell’uomo dell’ONU e confido che gli sviluppi attuali e l’esperienza del passato condurranno questa istituzione ad adottare delle risoluzioni di importanza fondamentale. Sono stato un avvocato per quarant’anni e ho compreso (e ora lo credo ancor più fermamente) che il rispetto dei diritti umani rappresenta uno stile di vita – uno stile di vita che non può essere imposto facilmente. Vi esorto ad adottare delle scelte politiche fondamentali su tale questione.</p>
    </intervention>
    <intervention id="3-536-000" speaker_id="28617" name="Inese VAIDERE" is_mep="True" mode="spoken" nationality="Latvia" birth_date="03-09-1952" birth_place="Jelgavā" m_state="LV">
      <p sl="lv">Signor Presidente, il Consiglio dei diritti dell’uomo è un organismo internazionale assolutamente unico per la promozione dei diritti umani e della democrazia in tutto il mondo. Il suo programma di lavoro è arduo e straordinariamente importante. Molto di buono è stato fatto finora, come la decisione di inviare una missione speciale in Egitto e la decisione sulla Libia. Tuttavia, il Consiglio si presta spesso all’accusa di mancanza di rigore politico, di non riuscire ad adottare né provvedimenti proattivi né risposte tempestive. Ed è proprio per questo che è molto importante svolgere, innanzi tutto, una valutazione obiettiva e trasparente dell’operato di questa istituzione. Il Consiglio deve migliorare il proprio funzionamento in modo da affrontare efficacemente le problematiche di lungo periodo, come quelle in atto in Iran, Bielorussia e altrove, in cui, oltre a rispondere prontamente a delle situazioni eccezionali, quali …</p>
      <a text="(Il Presidente interrompe l’oratore)"/>
      <p sl="lv">… il dialogo attivo tra i membri del Consiglio dovrebbe essere perseguito anche tra una sessione e l’altra. La logica dei blocchi regionali, che incomincia a prevalere nel funzionamento del Consiglio, deve essere abolita, poiché conduce a una disamina selettiva dei problemi, e minaccia l’autorità e l’affidabilità politica di questa istituzione. In secondo luogo, il Consiglio deve intrattenere un dialogo più vivace con la società civile e con le organizzazioni non governative. Terzo, desidero porre in rilievo la necessità di un ruolo più attivo per l’Unione europea all’interno del Consiglio dei diritti dell’uomo, nell’ambito del quale dovremmo assumere posizioni condivise. E’ per questo motivo che esorto l’alto rappresentante ad assicurarsi che disporremo di una rappresentanza chiara e con pieni poteri che coordini il nostro operato all’interno del Consiglio. Dal canto suo, il servizio europeo per l’azione esterna deve presentare regolarmente al Parlamento europeo delle relazioni e delle valutazioni sull’operato del Consiglio, sottoponendo le stesse anche alla sottocommissione per i diritti umani. Una sfida di grande portata che il Consiglio dei diritti dell’uomo deve affrontare è rappresentata dall’incoraggiamento ai processi pacifici di cambiamento democratico in atto in Medio Oriente. Deve impegnarsi per prevenire la diffusione degli integralismi, che non farebbero che peggiorare la situazione dei diritti umani nella regione, minacciare la sicurezza internazionale e il diritto all’esistenza di Israele. E’ per questo che la missione in Egitto deve essere seguita da altre missioni nei paesi del Medio oriente in cui le proteste sono state ancor più cruente e in cui la situazione politica è ancora più complessa.</p>
      <p sl="lv">Grazie.</p>
    </intervention>
    <intervention id="3-537-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, Signora Ashton, onorevoli colleghi, i diritti umani, la libertà e l’uguaglianza sono troppo importanti per tutti noi per consentire che vengano affrontati con leggerezza o che vengano messi in gioco contro interessi dominanti, oppure che gli interessi commerciali possano prevalere su valori così essenziali. Essi meritano il nostro impegno totale ed è davvero cruciale che la comunità internazionale ci aiuti in modo tempestivo, efficiente e mirato con le questioni relative ai diritti umani.</p>
      <p sl="de">Il Consiglio dei diritti dell’uomo in questo caso sta battendo la pista giusta. Abbiamo visto che la missione in Tunisia è stata un’iniziativa ragionevole, così come anche quella in Egitto. La perdita del seggio della Libia presso il Consiglio dei diritti dell’uomo ha rappresentato un segnale appropriato e importante, significativo del fatto che la situazione in quel paese non potesse più essere tollerata. Tuttavia, bisogna anche dire che le missioni, le risoluzioni e forse anche altri provvedimenti del genere sono stati depotenziati. Lei ha ragione, Signora Ashton: non è sufficiente decidere di fare qualcosa, bisogna anche assicurarsi che i provvedimenti vengano implementati. L’Unione europea, potrebbe dare un contributo ancora maggiore di quanto riesce a fare al momento.</p>
      <p sl="de">E’ anche essenziale, tuttavia, che le Nazioni Unite accettino che con il trattato di Lisbona la posizione dell’Unione europea è cambiata. Signora Ashton, desidero chiederle di assicurarsi che soprattutto quelli che si dichiarano nostri amici, che si sono sempre dichiarati tali e che abbiamo sempre trattato con grande riguardo (specie in materia di politica commerciale) si ricordino in futuro di essere nostri amici, senza lasciare sola l’Unione europea, com’è accaduto nella votazione di settembre.</p>
    </intervention>
    <intervention id="3-538-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Signor Presidente, in questa discussione sottolineeremo nuovamente l’importanza di porre …</p>
      <a text="(Il Presidente interrompe l’oratore)"/>
      <p sl="fr">i diritti sociali, civili, culturali e politici sullo stesso piano. Detto questo, va notato che, sfortunatamente, il rispetto di questa esigenza del tutto legittima non è cosi facile da realizzare. Perché non siamo in grado di fare in modo che i diritti umani di seconda generazione siano altrettanto vincolanti di quelli di prima generazione? Perché i diritti umani tradizionali – che derivano dalla rivoluzione francese – sono ormai opportunamente codificati, mentre lo stesso non si può dire, ad esempio, dei diritti sociali. Cerchiamo, tuttavia, di non essere fatalisti. L’Unione europea, con tutti gli strumenti di cui è dotata, può far sentire tutto il proprio peso, specie in seno alle Nazioni Unite, in modo da mettere a punto i testi riguardanti quei diritti umani che non sono ancora adeguatamente codificati, in particolare in relazione ai diritti sociali. Desidero aggiungere che, nel caso della cooperazione allo sviluppo e degli aiuti umanitari, tale esigenza diventa un po’ meno illusoria.</p>
    </intervention>
    <intervention id="3-539-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signor Presidente, devo confessare che all’epoca, signora Ashton, non fui molto favorevole alla sua nomina all’importante carica oggi da lei ricoperta, ma devo anche dire che sono piacevolmente sorpreso da almeno tre elementi del suo intervento odierno. Desidero sottolinearlo e lodarla per questo. Innanzi tutto, lei ha sottolineato l’universalità dei diritti umani. Sono assolutamente d’accordo sul fatto che indipendentemente da dove ci troviamo – Strasburgo, Libia, Russia o Iran – l’universalità deve essere pienamente rispettata. Sono lieto di constatare che siamo sulla stessa lunghezza d’onda. In secondo luogo, lei ha sottolineato l’intolleranza religiosa, o, meglio, la lotta a questo fenomeno. In effetti, la risoluzione del Parlamento europeo chiede ai rappresentanti degli Stati membri di occuparsi di questo problema. Mi rallegro del fatto che lei abbia voluto sottolinearlo. Il terzo motivo per cui mi compiaccio, quale membro della delegazione per i rapporti con la Bielorussia, è che lei abbia sottolineato la possibilità di intervenire nelle questioni che riguardano la Bielorussia, paese in cui i diritti umani fondamentali vengono violati. E’ possibile che venga istituito un Consiglio regionale al riguardo. Sono lieto che lei sia favorevole, poiché si tratta di un’iniziativa opportuna. Molte grazie.</p>
    </intervention>
    <intervention id="3-540-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, sono lieto dell’opportunità di partecipare a questa discussione e voglio subito dire che apprezzo molto la riunione informativa organizzata ieri dall’Alto rappresentante sulle questioni inerenti la Libia.</p>
      <p sl="en">Durante la seconda Guerra mondiale sei milioni di ebrei sono stati sterminati in Europa. Tra le due guerre – la prima e la seconda guerra mondiale – sono stati uccisi 60 milioni di europei, senza contare tutte le persone che sono morte in altre parti del mondo.</p>
      <p sl="en">Un recente numero della rivista The Economist dice che esiste nel mondo un deficit di 100 milioni di donne a causa degli aborti pilotati in base al sesso del nascituro. Non, dunque, a causa di aborti legati a un eventuale pericolo di vita della donna, né per evitare il pericolo per la donna di ricorrere a un aborto clandestino, ma semplicemente perché si tratta di una femmina.</p>
      <p sl="en">Ieri era la festa della donna, ma in questa sede di tutto questo non ne abbiamo parlato. Quand’è che riusciremo ad andare oltre il politicamente corretto, in modo da poter tenere in questa sede delle discussioni civili, senza girarci dall’altra parte come è accaduto nella prima metà del secolo scorso, affrontando queste problematiche e chiedendoci perché le cose stanno realmente così?</p>
      <p sl="en">Quest’Assemblea si è comportata in modo vergognoso. Ha respinto un emendamento volto a impedire il finanziamento degli infanticidi, a impedire il finanziamento degli aborti coercitivi. In nome di Dio, come abbiamo potuto fare questo? Sono disgustato dal politicamente corretto, che non consente di discutere in modo civile in quest’Aula di questioni che vedano l’espressione di pareri diversi.</p>
      <p sl="en">Desidero sapere dall’Alto rappresentante se intende sollevare tale questione in seno alle Nazioni Unite.</p>
      <p sl="en">Concludendo, consentitemi di dire che trovo l’atteggiamento della Corte dei diritti dell’Uomo di Strasburgo, istituzione che non fa parte dell’Unione europea, e alcune delle sue decisioni assolutamente straordinarie.</p>
      <p sl="en">Quando riusciremo a discutere di tutto questo? Perché ieri non ci sono state delle donne che ponessero delle domande su quei 100 milioni di donne in meno che sono state uccise proprio in quanto donne? Tutto ciò è sbagliato e non ci dovrebbe essere disaccordo in Parlamento su tale questione.</p>
      <a text="(L’oratore accetta di rispondere a un’interrogazione posta con il cartellino blu ai sensi dell’articolo 149 paragrafo 8 del regolamento)"/>
    </intervention>
    <intervention id="3-541-000" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signor Presidente, onorevoli colleghi, forse l’onorevole Mitchell non ha colto che nella relazione presentata nel giorno della festa della donna dall’onorevole Nedelcheva, del suo gruppo, l’aborto non è stato affatto un argomento tabù. Al contrario, la questione è stata affrontata, discussa e sottoposta a votazione in modo democratico. Non si tratta di un argomento tabù. Questa è la democrazia.</p>
    </intervention>
    <intervention id="3-542-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="it">Signor Presidente, conosco la posizione dell’onorevole De Keyser su questo argomento e la rispetto. E’ molto più di quanto abbia saputo fare lei nei confronti del mio punto di vista.</p>
      <p sl="it">In questa Assemblea dobbiamo svolgere una discussione civile, in cui si dia ascolto ai pareri altrui per poi giungere a una conclusione. Non ho udito nessuno tra i socialisti o i liberali sollevare in quest’Aula il problema degli aborti determinati sulla base del sesso del nascituro. Non solo non l’hanno sollevata, ma hanno anche respinto una risoluzione presentata al Parlamento volta a impedire il finanziamento degli aborti coercitivi. E’ una cosa vergognosa per la reputazione di questa istituzione e per quella di coloro che vi hanno partecipato.</p>
      <p sl="it">Organizziamo, dunque, un dibattito civile su questo argomento in quest’Assemblea. L’Unione europea dovrebbe proprio dare sostanza al principio di unità nella diversità.</p>
      <a text="(L’oratore accetta di rispondere a un’interrogazione posta con il cartellino blu ai sensi dell’articolo 149 paragrafo 8, del regolamento)"/>
    </intervention>
    <intervention id="3-543-000" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="it">Signor Presidente, naturalmente rispetto le opinioni dell’onorevole Mitchell. Come la maggior parte, se non tutti i miei onorevoli colleghi, deploro il fatto che in diverse società del mondo si eseguano degli aborti in caso di feti di sesso femminile, sia con il consenso della madre che in forma coercitiva.</p>
      <p sl="it">Tuttavia, temo che mischiando questa questione con quella della libertà riproduttiva, l’onorevole Mitchell stia confondendo le acque. Se la questione si limitasse al problema dell’aborto dei feti di sesso femminile, sarebbe più semplice per noi trovare un accordo.</p>
    </intervention>
    <intervention id="3-544-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, ringrazio l’onorevole collega per quanto ha detto. Se noi fossimo tutti un po’ più rispettosi delle posizioni reciproche, e tentassimo di raggiungere un terreno comune, scopriremmo che abbiamo ampi margini di manovra per tornare indietro sulle nostre decisioni rispetto questa tematica. Ma il punto è che per farlo dobbiamo dare prova di apertura mentale.</p>
      <p sl="en">Trovo francamente incomprensibile che il Parlamento respinga un emendamento contro il finanziamento degli aborti coercitivi, contro il finanziamento degli infanticidi. Discutiamo finalmente la questione e vediamo cosa si può fare per porre fine a questi aborti</p>
      <p sl="en">determinati sulla base del sesso del nascituro. Vi sono ben altri argomenti su cui possiamo permetterci un disaccordo.</p>
      <p sl="en">Personalmente non ho alcuna difficoltà a sostenere provvedimenti in favore della salute riproduttiva; è nel caso dell’aborto che nutro delle perplessità, per valide ragioni di cui sarei lieto di poter discutere. Non sono né un orco né un ferrovecchio. Ho un parere molto ponderato in merito, e sarei davvero lieto di poterne discutere con chiunque. Ringrazio i miei onorevoli colleghi per le loro dichiarazioni.</p>
    </intervention>
    <intervention id="3-545-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, Baronessa Ashton, quest’anno la sessione del Consiglio dei diritti umani si svolge sulla scia degli eventi del Nord Africa e del mondo arabo in generale, dai quali abbiamo molto da imparare. Come europei dobbiamo assicurarci di essere all’altezza del compito. Si tratta quindi di un’opportunità per svolgere una valutazione fondamentale del Consiglio, in modo da migliorarne il funzionamento, sottolineando il nostro sostegno alla sua autonomia e al suo ruolo nella tutela dei diritti umani in tutto il mondo.</p>
      <p sl="el">In questi tempi contrassegnati da cambiamenti storici nel nostro angolo di mondo, il messaggio dell’universalità dei diritti umani è più attuale che mai. Nel contempo, tuttavia, tutti i player internazionali debbono impegnarsi ad allontanarsi dalla logica dei due pesi e due misure quando affrontano il tema dei diritti umani. Dobbiamo essere corretti e coerenti. Così come ci siamo rallegrati della recente approvazione della risoluzione che condanna le violazioni dei diritti umani in Libia, dobbiamo adottare una posizione altrettanto ferma nei confronti della perdurante colonizzazione illegale dei territori occupati in Palestina.</p>
    </intervention>
    <intervention id="3-546-000" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Signor Presidente, desidero rendere omaggio all’onorevole Mitchell per il suo intervento, poiché, beninteso, il primo diritto umano di ogni bambina o bambino è il diritto di venire al mondo.</p>
      <p sl="fi">Il Consiglio dei diritti umani è l’organismo principale per la difesa di tali diritti e ora, finalmente, dobbiamo valutare criticamente il suo status e le sue politiche. Opportunamente valorizzato, il Consiglio potrebbe avere un ruolo decisivo quale promotore dei diritti umani e della democrazia. Sfortunatamente, il suo operato non è esente dall’implementazione di una politica di due pesi e due misure, dalla discrezionalità nell’azione, dalla politicizzazione e dalla divisione in blocchi in materia di diritti umani.</p>
      <p sl="fi">E’ alquanto tipico che il Consiglio sia giunto molto vicino all’adozione di una risoluzione riguardante i progressi – notare bene, i “progressi” – nella situazione dei diritti umani in Libia. Tra i paesi che riconoscevano la legittimità della posizione della Libia vi erano Iran, Corea del Nord, Egitto, Sudan e Pakistan. Le presa di posizione di questi paesi ha un valore? Questi paesi non dovrebbero essere i prossimi ad essere espulsi dal Consiglio dei diritti umani? Il fatto stesso che la loro risoluzione sia stata anche solo presa in considerazione dimostra quanto la comunità internazionale sia stata ignorante, e abbia voluto esserlo, rispetto alla situazione della Libia.</p>
      <p sl="fi">Negli ultimi decenni due terzi delle risoluzioni di condanna adottate dal Consiglio dei diritti umani riguardavano Israele, che tuttavia è l’unico paese democratico del Medio Oriente. E’ stato invece ignorato il pessimo stato in cui versano i diritti delle donne e delle minoranze in tutti i paesi arabi circostanti. L’operato del Consiglio dei diritti umani non avrà alcuna credibilità se non modificherà questo stato di cose e il proprio funzionamento.</p>
    </intervention>
    <intervention id="3-547-000" speaker_id="4328" name="Raimon OBIOLS" is_mep="True" mode="spoken" nationality="Spain" birth_date="05-08-1940" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, non desidero ripetere i commenti importanti già espressi dai miei onorevoli colleghi. Dunque, aggiungerò semplicemente che è positivo apprendere del coinvolgimento della baronessa Ashton nella sessione del Consiglio dei diritti umani che avrà luogo in questo momento così cruciale.</p>
      <p sl="es">Auspichiamo che la sessione rappresenti un passo in avanti che consenta all’Unione europea di rendere le proprie azioni maggiormente coerenti, di accrescere il proprio profilo, di raggiungere posizioni comuni su tutte le questioni importanti relative ai diritti umani, e di utilizzare il Consiglio dei diritti umani per costruire delle alleanze con altri paesi, con la società civile e con le organizzazioni internazionali rilevanti, in modo da realizzare dei progressi concreti nel campo dei diritti umani, come dichiarato dalla baronessa Ashton nel suo intervento. Auspichiamo altresì che l’Unione europea riesca a difendere il carattere universale dei diritti umani di fronte alle argomentazioni di natura relativistica, e che finalmente ottenga qualcosa nel corso della nostra generazione, qualcosa di paragonabile all’abolizione universale della schiavitù ottenuta nel passato: l’abolizione universale della pena di morte.</p>
    </intervention>
    <intervention id="3-548-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, non v'è dubbio che l'inviolabilità dei diritti umani è l'essenza più intima di ogni società, che si nutre appunto di valori democratici. Per questo il Consiglio dei diritti umani, che si svolgerà a Ginevra, deve avere precise e puntuali priorità: sicuramente il contrasto alla discriminazione nelle sue varie forme – razza, sesso, religione, orientamento politico – così come di converso la tutela delle minoranze, così come la tutela delle categorie vulnerabili.</p>
      <p sl="it">Il contesto nel quale si svolge il Consiglio è un contesto particolarmente delicato: quello che sta accadendo nel Nord Africa, in Libia soprattutto, è noto a tutti quanti. Oggi abbiamo ascoltato in un lungo dibattito gli interventi, che abbiamo apprezzato nel complesso, da parte della signora Ashton. Ma c'è anche un problema di Medio Oriente e c'è nel contempo un trattato di Lisbona che ci suggerisce di avere un riconoscimento ancora più forte e più deciso in favore dell'Unione europea.</p>
      <p sl="it">Ci vuole fermezza, ci vuole solidarietà, che devono essere le linee guida di interventi concreti, concreti e decisi, perché poi i libici, i tunisini e i marocchini vogliono continuare a stare là dove oggi vivono e per far questo bisogna agire con tempestività.</p>
      <p sl="it">Un'ultima riflessione che è anche una domanda nei confronti della signora Ashton: abbiamo registrato i suoi interventi, l'ho detto poco fa, complessivamente apprezzabili. Una forte discriminazione è quella che riguarda le religioni: come mai, tenuto conto che le violenze più sanguinarie degli ultimi tempi si sono registrate in danno dei cristiani, non ha mai fatto cenno nel suo intervento alla cristianofobia?</p>
    </intervention>
    <intervention id="3-549-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">Signor Presidente, non so se la sessione attualmente in corso avrà un esito positivo o negativo. Ciò che invece so è che sarebbe stato opportuno che questa discussione si fosse svolta molto tempo prima, perché così l’Unione europea avrebbe avuto in questa sessione una voce coerente, composita e, soprattutto, efficace. Questa revisione, che sta si sta svolgendo, in parte a New York e in parte a Ginevra, invia un messaggio molto complesso a un mondo in evoluzione e in forte difficoltà a causa del fallimento di un certo tipo di politica dei diritti umani.</p>
      <p sl="ro">Onorevoli colleghi, ritengo che dovremo discutere molto seriamente questo meccanismo istituzionale creato dalle Nazioni Unite, senza assolutamente assegnare delle priorità a dei diritti specifici. Dobbiamo discuterne l’efficacia e, in particolare, interrogarci se non sarebbe meglio disporre di un organismo mondiale coinvolto nella prevenzione immediata. In questo contesto, non credo che possiamo semplicemente limitarci a esaminare l’accaduto, ma dobbiamo anche fare azione di prevenzione. Credo che ormai un modo diverso di gestire la questione dei diritti umani sia inevitabile.</p>
    </intervention>
    <intervention id="3-550-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, il fatto che la Libia sia stata un membro del Consiglio dei diritti umani delle Nazioni Unite è emblematico di quanto sia screditato e politicizzato questo organismo. I 42 anni di potere di Gheddafi hanno sistematicamente soffocato qualsiasi traccia di diritti umani in questo paese e ora abbiamo visto tutti le conseguenze della cultura della violenza su cui era stato fondato il suo regno del terrore.</p>
      <p sl="en">Sarebbe ingiusto, tuttavia, puntare il dito solo contro la Libia. Altri usurpatori dei diritti umani godono, infatti, dello status di membro del Consiglio, tra cui Cina, Cuba, Arabia Saudita, Pakistan e Uganda, in cui gli omosessuali vengono perseguitati. A un certo punto, si era persino prospettato che l’Iran fosse messo a capo della Commissione per i diritti delle donne. La stessa Commissione delle nazioni Unite per i diritti umani dedica molto del suo tempo a diffamare lo stato democratico di Israele, nostro alleato.</p>
      <p sl="en">Suppongo, tuttavia, che, a ben riflettere, questo Consiglio sia il solo ente di cui disponiamo per la difesa dei diritti umani a livello delle Nazioni Unite e, pertanto non abbiamo alternativa al parteciparvi. Sempre però nella consapevolezza della contraddizione intrinseca di sapere che dei regimi brutali e antidemocratici ne fanno parte.</p>
    </intervention>
    <intervention id="3-551-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">Signor Presidente, desidero far notare alla Baronessa Ashton il fatto che non ha risposto all’onorevole collega Zahradil in occasione dell’ultima discussione sull’Iran in merito al campo profughi di Ashraf. Le 3 400 persone che si trovano lì sono sottoposte a torture psicologiche e questo rappresenta una violazione dei loro diritti umani. Abbiamo contribuito con 1,2 miliardi di euro alla ricostruzione dell’Irak, eppure, ogni volta che approviamo una risoluzione in questo Parlamento, ogni volta che facciamo una dichiarazione scritta a larga maggioranza, veniamo semplicemente ignorati dal governo iracheno e dai suoi sodali iraniani.</p>
      <p sl="en">Le persone del campo di Ashraf stanno subendo delle violenze psicologiche, usando 210 megafoni per diffondere minacce e propaganda di regime ad altissimo volume giorno e notte da un anno. Impediscono ai feriti e ai malati terminali di cancro l’accesso agli ospedali e all’utilizzo di medicinali.</p>
      <p sl="en">Perché non intimiamo loro di porre fine a tutto questo, minacciando in caso contrario il ritiro di ogni forma di aiuto e finanziamento da parte di questo Parlamento?</p>
    </intervention>
    <intervention id="3-552-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, desidero chiedere all’Alto rappresentante, alla luce degli attuali accadimenti in Libia, e della tanto decantata angoscia che giustamente esibiamo di fronte alla violazione dei diritti umani in quel paese, se intende perorare la causa di coloro che, nel Regno Unito, avevano parenti, amici e persone care che sono saltate in aria con il Semtex, o che sono state uccise in Libia dalle armi fornite dal colonnello Gheddafi e dal suo regime assassino. Sosterrà la loro causa presso qualsiasi nuovo regime dovesse emergere dal conflitto libico?</p>
    </intervention>
    <intervention id="3-553-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signor Presidente, nel contesto della nostra discussione sull’attuale situazione dei diritti umani, e alla luce dell’ultima relazione discussa, desidero rivolgere il seguente interrogativo alla Baronessa Ashton.</p>
      <p sl="es">Tenuto conto dell’attuale situazione nei paesi del Nord Africa e della regione, crede lei che questo sia il momento opportuno per insediare una delegazione dell’Unione europea in Iran?</p>
    </intervention>
    <intervention id="3-554-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, ancora un dibattito ricco e interessante, da cui sono emersi numerosi temi che gli onorevoli hanno particolarmente a cuore.</p>
      <p sl="en">Li ringrazio tutti per l'energia e la passione con cui hanno partecipato alla discussione. Penso ai due anni trascorsi dalla pubblicazione della relazione Andrikienė sullo sviluppo del Consiglio per i diritti umani delle Nazioni Unite e il ruolo dell'UE, penso alle risoluzioni adottate da quella relazione in poi. Tengo a ringraziarla per i suoi commenti sull'operato del Servizio di azione esterna e sulle basi che stiamo gettando per ampliare il nostro impegno sui diritti umani.</p>
      <p sl="en">Noto con piacere che la onorevole Hautala presenzierà alla sessione del Consiglio. Una partecipazione importante, data la sua conoscenza ed esperienza in materia. Spero possa sostenere l'impegno che abbiamo messo in campo per perfezionare e ampliare l'operato del Consiglio. Sono consapevole delle critiche e penso sia stato fatto molto per rendere possibile una netta svolta. Certamente avremmo preferito un'altra ubicazione, ma ora che una parte del dibattito si è trasferita a New York il nostro impegno può proseguire anche in quella sede. E' questo un ambito in cui il lavoro svolto dai deputati al nostro fianco può segnare una netta differenza. Confido appieno nella forza e nella determinazione della onorevole Hautala.</p>
      <p sl="en">Passo ora ad alcuni quesiti specifici che mi sono stati rivolti, a iniziare all'onorevole Howitt che ne ha posti tre in particolare. Sulla Repubblica democratica del Congo, noi siamo a favore di una risoluzione forte e abbiamo affermato appunto la necessità di un mandato specifico su tale precisa situazione. Sul rapporto Goldstone, siamo impegnati nella ricerca di una risoluzione consensuale. Ecco che cosa stiamo facendo. Sul Pakistan, il 5 marzo abbiamo avviato una démarche specifica sull'articolo 40, che è il punto un causa.</p>
      <p sl="en">A quanti sono intervenuti sul tema della libertà di culto e di credo, anzitutto preciso che parlo senz'altro delle terribili tragedie che colpiscono le comunità cristiane ovunque nel mondo, ove esse si manifestino. La mia osservazione di fondo è che noi crediamo nella libertà di culto e di credo tout-court e che dobbiamo continuare a ribadirlo con la massima chiarezza, alla luce del terrorismo e degli attacchi a qualsiasi religione, Cristianesimo incluso.</p>
      <p sl="en">Il mio team ha appena incontrato un gruppo di eurodeputati per approfondire le prossime mosse. Ho già detto che intendiamo agire su questo tema, data la sua importanza, già in questa sessione del Consiglio per i diritti umani.</p>
      <p sl="en">Mi scuso per non avere risposto su Ashraf, intendevo farlo ma sono stata troppo veloce nel voltare pagina. Mi risulta un totale di 3 000 persone – o 3 400, le cifre variano –, siamo in contatto settimanale con l'ONU che, come sapete, sta visitando il campo. Mi hanno assicurato che i bisogni essenziali sono soddisfatti. Quando si parla di ciò che si sarebbe potuto fare a Camp Ashraf, come ben sapete, la discussione si fa difficile. Sono consapevole delle diverse opinioni in merito, ma l'onorevole parlamentare ha del tutto ragione: ciò che più conta è impedire che i diritti umani vengano calpestati e garantire gli aiuti umanitari. Come effettivamente avviene – è il senso del rapporto settimanale. E non a caso: è così proprio per il nostro impegno, per le nostre pressioni sul governo affinché venga fatto tutto il possibile.</p>
      <p sl="en">Convengo a mia volta dell'importanza di una delegazione forte a Ginevra. Anche qui, la onorevole Hautala tocca la questione del neonominato capodelegazione. Proprio a Ginevra, ho parlato con il team. Abbiamo scisso la delegazione in due perché una parte si concentri su temi come la OMC, e l'altra dedichi più attenzione alle agenzie ONU.</p>
      <p sl="en">Nei miei colloqui chiarisco sempre che dobbiamo riflettere di più, e in modo più creativo, sul nostro operato ginevrino. Dobbiamo stringere alleanze sui diritti umani, interloquire con partner di tutto il mondo laddove sia possibile fare fronte comune sui temi che più ci stanno a cuore. Confido vi siano progressi al riguardo già nelle settimane e nei mesi a venire.</p>
      <p sl="en">Se posso concludere con questa nota, le parole dell'onorevole Salavrakos sui diritti umani come stile di vita mi hanno colpita. Penso abbia ragione. E' molto semplice: per godere dei diritti umani, basta essere al mondo e appartenere al genere umano. Non deve esistere altro criterio. Penso che, in tutto ciò che facciamo, questo semplice principio di base non vada mai dimenticato.</p>
      <p sl="en">Onorevoli, vi saranno molti aspetti sui quali dissentiamo, aspetti che scatenano passioni e preoccupazioni come ho toccato con mano, ma la capacità di discuterne e di porre il forte impegno sui diritti umani al centro dei nostri pensieri è di importanza capitale.</p>
      <p sl="en">Ultimissima nota: non abbiamo preso alcuna decisione sull'apertura di una delegazione in Iran. In parte è questione di risorse, ma naturalmente vi terrò informati.</p>
      <p sl="en">Per il momento, ringrazio tutti voi per questa discussione e vi assicuro che farò di tutto per rendere il Consiglio per i diritti umani il più efficace possibile e, cosa anche più importante, per rappresentare sul tema dei diritti umani il Parlamento europeo e l'Unione con la massima efficacia di cui sarò capace.</p>
    </intervention>
    <intervention id="3-555-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signor Presidente, in realtà non ho capito la risposta della signora Ashton e non sono certo che mi abbia risposto o se abbia detto che mi risponderà in un secondo tempo se sia il momento giusto per aprire una delegazione dell'Unione in Iran, stanti i timori per i diritti umani, o se non abbia risposto affatto. E; non avendo capito, vorrei ripetere la domanda.</p>
    </intervention>
    <intervention id="3-556-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, in risposta all'onorevole Salafranca ho tentato di spiegare che i problemi sono due: uno di risorse, inevitabilmente. L'altro è che per aprire una delegazione ci vuole una decisione, ci vuole una mia proposta rivolta ovviamente anche alla Commissione. Ne discuterà il Consiglio Affari esteri e anche il Parlamento potrà dire la sua. Non ne ho ancora discusso con nessuno. Come sappiamo, ora come ora il mio impegno in Iran si concentra sul nucleare e sui diritti umani.</p>
    </intervention>
    <intervention id="3-557-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Comunico di aver ricevuto sei proposte di risoluzione ai sensi dell'articolo 110, paragrafo 2 del Regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 10 marzo, alle 12.00..</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-558-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Alla luce dell'attuale situazione in Nordafrica, e del fatto che i diritti umani sono più che mai calpestati in tutto il Pianeta, l'operato dell'ACNUR va ripensato. L'ACNUR deve agire per tempo e reagire con efficacia alle nuove sfide. Purtroppo così non è. Il problema potrebbe essere in parte risolto se venissero aggiunti incontri in più oltre alle attuali sessioni. L'ACNUR deve poi rivedere seriamente la propria composizione, per garantire che ogni membro rispetti i requisiti minimi. E' uno scandalo che dittature come quella libica abbiano ottenuto così facilmente un seggio nell'organo che dovrebbe tutelare i diritti umani. Oggi più che mai, la credibilità dell'ACNUR è minata da scelte che rispondono a calcoli politici. Grazie al SEAE, oggi l'Unione può parlare con una sola voce e agire da attore globale. Il Vicepresidente e Alto Rappresentante deve garantire la coerenza tra le varie azioni e un adeguato coordinamento fra le due rappresentanze UE a Ginevra e a New York. Non ci sono alternative a una politica estera fondata sui valori dell'Unione.</p>
    </intervention>
    <intervention id="3-559-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Non potrà esservi risoluzione convincente ed efficace finché i diritti umani verranno pesantemente violati nell'Unione stessa. Ogni parola, ogni roboante dichiarazione suonerà come cinismo e delegittimerà la lotta contro l'ingiustizia e la menzogna globali. L'UE non può permettersi lezioni a nessuno finché sul suo territorio, in Lettonia per la precisione, il governo tratta la nostra risoluzione dell'11 marzo 2004 con spregio e con dileggio. Non è ammissibile pretendere da altri ciò che l'Unione non è capace di imporre alla Lettonia. Come possiamo dirci "uniti" se le regole non sono le stesse per ogni Stato membro? Finché non verrà attuata la risoluzione sui 335 000 non-cittadini lettoni, non ha alcun senso chiedere progressi sui diritti umani ai Paesi terzi. E' un vilipendio alla democrazia e ai diritti umani.</p>
    </intervention>
    <intervention id="3-560-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Saluto il fatto che la XVI sessione dell'ACNUR, oltre al problema generale del rispetto dei diritti umani, preveda panel e relazioni sui diritti del fanciullo, la violenza contro le donne, i diritti delle minoranze etniche, religiose e linguistiche, la lotta al terrorismo. Vi sarà inoltre una dichiarazione transregionale sui diritti della comunità GLBT. L'ACNUR necessita di nuovi strumenti legali per il costante monitoraggio delle continue violazioni dei diritti umani e per reagire tempestivamente a circostanze di urgenza dovute alla situazione politica mondiale (Tunisia, Egitto, Iran, Bielorussia). Appoggio quindi l'idea, prospettata nella risoluzione, di meccanismi indipendenti che facciano scattare una pronta risposta in caso di crisi sui diritti umani. Saluto la costituzione della nuova Direzione generale per i diritti umani e la democrazia nonché la creazione, con sede a Bruxelles, di un gruppo di lavoro del Consiglio sui diritti umani, che garantirà un miglior coordinamento e monitoraggio delle politiche UE in materia. Importante sarà il ruolo del Rappresentante speciale e Alto rappresentante dei diritti umani. I panel dell'ACNUR dovranno riunirsi anche tra una sessione e l'altra, che peraltro dovranno tenersi altrove, anche in aree attualmente in conflitto. Mi appello infine agli Stati membri perché rispettino i diritti umani sul piano interno, pena l'indebolimento della posizione dell'UE in seno all'ACNUR.</p>
    </intervention>
  </section>
  <section id="creitem24" title="16. Situazione del processo di pace in Medio Oriente (discussione)">
    <intervention id="3-563-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L'ordine del giorno reca la dichiarazione del Vicepresidente della Commissione/Alto rappresentante dell'Unione per gli affari esteri e la politica di sicurezza sulla situazione del processo di pace in Medio Oriente.</p>
    </intervention>
    <intervention id="3-564-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell'Unione per gli affari esteri e la politica di sicurezza . – Signor Presidente, sono grata di questa opportunità di discutere del processo di pace in Medio Oriente e ansiosa di ascoltare le parole degli onorevoli deputati. E' urgente e della massima importanza compiere progressi sul processo di pace.</p>
      <p sl="en">Come abbiamo già detto oggi, fra i nostri vicini a Sud e in Medio Oriente è in atto un impetuoso cambiamento. Abbiamo assistito agli storici eventi di Tunisia ed Egitto, alle violenze che proseguono in Libia e sappiamo delle proteste che non si fermano in Yemen, Bahrein e altrove. Con la regione in rivolta, alcuni sostengono che non è il momento di concentrarsi sul processo di pace israelo-palestinese in stallo, ma io sono d'avviso opposto. Ora più che mai è importante tentare di porre fine a questo conflitto, proprio come contributo chiave alla pace e alla stabilità nella regione.</p>
      <p sl="en">Ecco il messaggio che ho lanciato nelle mie visite in loco tra gennaio e febbraio, o nei miei colloqui con il Presidente Abbas e il Primo Ministro Netanyahu: per la sicurezza di ambedue le popolazioni in generale, occorre giungere a un accordo. E credo che in questo processo l'UE abbia un ruolo importante. Il Consiglio affari esteri lo ha affermato con chiarezza anche recentemente, nelle conclusioni del Vertice di dicembre.</p>
      <p sl="en">L'unica strada sostenibile è la soluzione negoziale a ogni questione sull'assetto definitivo. Una vera pace presuppone una soluzione al tema dello status di Gerusalemme come futura capitale di due Stati: Israele e uno Stato confinante, la Palestina, che possa stare in piedi, in pace e sicurezza l'uno accanto all'altro. La posizione dell'UE sugli insediamenti è chiara: sono illegali, un ostacolo alla pace e rischiano di rendere impraticabile la soluzione dei due Stati.</p>
      <p sl="en">Ho presieduto il Quartetto del 5 febbraio a Monaco. L'UE vi si è recata con l'obiettivo di un Quartetto più forte e credo l'abbia raggiunto. Con i nostri partner ONU, dagli USA alla Russia, abbiamo concordato un calendario ambizioso. La settimana scorsa, gli inviati del Quartetto si sono riuniti a Bruxelles sotto la presidenza di Helga Schmidt, direttore politico e vicesegretario generale del SEAE, in presenza per la prima volta dei negoziatori palestinesi; domani incontreranno, sempre per la prima volta, i negoziatori israeliani.</p>
      <p sl="en">Gli inviati si stanno attivando ora per preparare il prossimo incontro, in cui mi riunirò nuovamente con Ban Ki-moon, il ministro degli esteri russo Lavrov e il Segretario di Stato Clinton. Ma per una soluzione a due Stati è essenziale che ambedue possano stare in piedi. Al riguardo è essenziale il ruolo dell'UE come primo donatore in Palestina. Politicamente e finanziariamente, restiamo impegnati a sostenere il piano di costruzione dello Stato e la sua attuazione.</p>
      <p sl="en">Al riguardo abbiamo già approvato un primo pacchetto da 100 milioni di euro sui 300 stanziati per il 2011. Sono stati ulteriormente aumentati i fondi per il consolidamento delle istituzioni così da rafforzare le capacità dei palestinesi nel cammino verso uno Stato. E' un operato essenziale per la creazione di un futuro Stato palestinese e per giungere a una soluzione a due Stati.</p>
      <p sl="en">Come sapete, sono stata due volte a Gaza e, dopo aver incontrato imprenditori, esponenti della società civile e soprattutto tanti bambini, abbiamo proposto un ampio pacchetto di aiuti, incentrato su infrastrutture, dotazioni e addestramento per il valico di Kerem Shalom. Ciò per agevolare una maggiore circolazione di beni e quindi una ripresa economica trainata dalle esportazioni. In ambedue le visite ho chiesto più opportunità economiche per la popolazione, più occupazione e un futuro per i giovani. E ho chiesto, come continuo a chiedere, la liberazione di Gilad Shalit.</p>
      <p sl="en">Il 13 aprile ospiterò il comitato di collegamento ad hoc guidato dalla Norvegia; stiamo discutendo di una possibile conferenza dei donatori in giugno. Come sapete, il 22 febbraio si è tenuto un utile, fecondo scambio di vedute con Israele e il Consiglio di Associazione, in cui è stato trattato il processo di pace in Medio Oriente oltre ad altri aspetti regionali – in particolare, naturalmente, i cambiamenti in atto nella regione. Si è parlato anche di relazioni bilaterali e di come migliorare la cooperazione sull'attuale piano d'azione e sul perseguimento di una soluzione.</p>
      <p sl="en">Saluto anche la disponibilità degli israeliani a incontrare gli inviati del Quartetto domani, ma li esorto a compiere gesti utili a una soluzione subito e a promuovere e sostenere ogni passo verso il dialogo diretto. Come ho già detto, lo reputo nell'interesse di ambedue i popoli dell'area e credo che il Primo Ministro Netanyahu abbia un ruolo chiave nel far ripartire il dialogo.</p>
      <p sl="en">Onorevoli deputati, mi fermo qui perché sono ansiosa di ascoltare voi. Sono certa che tutti, in quest'Aula, nutriamo il desiderio che il conflitto abbia finalmente termine e che le parti trovino una soluzione per garantire stabilità ad ambedue i popoli di Israele e Palestina, a tutto vantaggio della stabilità e della sicurezza nella regione. Confido che ciò avverrà presto e lancio un appello in tal senso.</p>
    </intervention>
    <intervention id="3-565-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE. – Signor Presidente, Baronessa Ashton, onorevoli, giustamente lei ha ricordato, Baronessa, che la situazione sulla riva Sud del Mediterraneo distoglie l'attenzione dal Medio Oriente e dal processo di pace, che si trascina da oltre trent'anni e che ora appare in stallo.</p>
      <p sl="es">Come la sua visita ha dimostrato, gli eventi in corso e la situazione generale nella regione hanno avuto un impatto sul processo di pace; alla luce della sua visita, vorrei sentire il suo parere su una serie di aspetti.</p>
      <p sl="es">Stamani abbiamo discusso le difficoltà con cui si scontra il Consiglio di Sicurezza ONU nell'ottenere una nuova risoluzione che imponga una no-fly zone in Libia. A suo avviso, fino a che punto il processo di pace e la credibilità di un attore chiave sono stati inficiati dal suo recente veto sul progetto di risoluzione che condannava gli insediamenti nei territori palestinesi? Secondo lei, l'assenza di una decisione del Consiglio di Sicurezza come incide sulla percezione dell'impegno dell'amministrazione Obama in questo processo?</p>
      <p sl="es">In secondo luogo, come valuta la decisione dell'Autorità nazionale palestinese di tenere le elezioni presidenziali e legislative entro settembre, e la decisione di Hamas di non parteciparvi?</p>
      <p sl="es">Infine, Baronessa Ashton, vorrei conoscere il suo parere sulle dimissioni del negoziatore capo palestinese dopo la pubblicazione di documenti su Wikileaks, sul rimpasto in seno all'Autorità palestinese e sulle ripercussioni di questa fuga di notizie sulla controparte palestinese, sul governo israeliano e su ambo le parti nel complesso.</p>
    </intervention>
    <intervention id="3-566-000" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">a nome del gruppo S&amp;D. – Signor Presidente, Baronessa Ashton, è tutto il giorno che ne parliamo: le enormi speranze destate dalle rivoluzioni nel mondo arabo dimostrano che la democrazia è un'aspirazione universale e che nessuno ne ha l'esclusiva. Il diritto a vivere nella libertà va riconosciuto a tutti.</p>
      <p sl="fr">Ciò vale anche per i palestinesi quando, proprio ora e soprattutto a Gaza, vi sono giovani palestinesi – e sono spaventosamente tanti – senza prospettive, senza un futuro, senza opportunità d'istruzione di viaggio e talvolta senza assistenza sanitaria e senza nulla da mangiare. Questo è ovviamente inammissibile. Condividiamo questo sentire e credo che lo condivida chiunque.</p>
      <p sl="fr">Tuttavia, mi chiedo poi - senza riuscire a capirlo, tengo ad aggiungere – che cosa stia tentando di ottenere l'Unione con questo accordo di associazione. Ne ha parlato anche lei. Ho letto e riletto i verbali dell'accordo di associazione. Nonostante l'Unione europea abbia denunciato la violazione del diritto internazionale in tanti aspetti, come lei ha ricordato, noi abbiamo disposto una serie di incentivi positivi – è così che li chiamate – in materia di agricoltura, pesca, ambiente, ordine pubblico, cooperazione giudiziaria, trasporti, cooperazione spaziale, cooperazione scientifica rafforzata e in un accordo ACAA senza garanzie e senza nulla in cambio.</p>
      <p sl="fr">Lei ha invitato gli israeliani all’incontro del Quartetto, ma non sono venuti. Non è una critica, Baronessa Ashton. Mi rendo conto dell’impegno che lei profonde su questo fronte. Non voglio nemmeno dirle che questi incentivi positivi non funzionino. Voglio invece chiederle se, oggi come oggi, possiamo ancora permetterci di fare a meno di ricorrere a forme di pressione che non siano le sanzioni. Abbiamo il diritto di dare incentivi economici e commerciali davanti a queste continue violazioni del diritto internazionale e dei diritti umani? Onestamente non credo e, soprattutto, lo trovo un errore politico, alla luce delle rivoluzioni in atto nel mondo arabo.</p>
    </intervention>
    <intervention id="3-567-000" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="en">a nome del gruppo ALDE. – Signor Presidente, Alto Rappresentante, a nome del mio gruppo desidero iniziare dicendo che non potremmo essere più d’accordo con la sua introduzione, con gli obiettivi che ha enunciato, con l’impegno che lei profonde nel rivitalizzare quello che lei stessa definisce un processo di pace “in stallo”.</p>
      <p sl="en">Lo trovo in stallo anch’io e credo che debba ripartire, se vogliamo un qualche progresso. Settimana scorsa, il Parlamento ha avuto l’onore di ricevere il viceministro degli esteri israeliano, che ha difeso le sue tesi. Ci ha esortati da un lato a non fissarci su ciò che accade nei territori occupati, per guardare invece a ciò che Israele e UE possono fare di concerto.</p>
      <p sl="en">Lo faremmo più facilmente se vi fossero indicazioni serie della volontà di Israele di infondere nuova vita al processo di pace.</p>
      <p sl="en">Non posso fare a meno di pensare che Israele scorga nelle sollevazioni diversi Paesi arabi l'occasione di un attimo di respiro. Come la onorevole De Keyser, temo che ciò possa rivelarsi un colossale errore politico. Israele deve anzi cogliere l’occasione per accelerare il processo di pace per giungere a un accordo quanto prima.</p>
    </intervention>
    <intervention id="3-568-000" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">a nome del gruppo Verts/ALE. – Signor Presidente, ringrazio Lady Ashton per il suo intervento, che però mi ha un poco delusa. Convengo con lei che è ora il momento – in questa situazione storica – di porre in primo piano la questione israelo-palestinese. Ma alla perché non c’è stata una sola parola sul riconoscimento della Palestina il prossimo settembre?</p>
      <p sl="da">Sappiamo tutti benissimo che il tempo si sta esaurendo. Sappiamo altrettanto bene che questo tema va risolto con particolare urgenza e che vi è un disperato bisogno di ascoltare, per bocca dei massimi rappresentanti UE, che è ciò per cui ci stiamo adoperando. Molti di noi hanno accolto con orgoglio e soddisfazione la recente concessione del seggio comune dell’Unione con Consiglio di Sicurezza. Un’ottima cosa, della quale mi dico grata, e che ha avuto effetti positivi. Ad alto livello si rilasciano tante dichiarazioni – che si involano nell’empireo. Ma, poi, piombati a terra dalla stratosfera, ossia nella realtà, ecco che i problemi diventano enormi.</p>
      <p sl="da">Come ricordato dalla onorevole De Keyser, l’UE ha accettato relazioni ancor più strette con Israele. E’ stata presentata come una mera questione tecnica per evitare conflitti con il Parlamento, ma quel che è peggio è che gli insediamenti israeliani stanno dilagando come non mai. L’assedio di Gaza non è certo finito e, purtroppo, la baronessa Ashton ha menzionato solo Kerem Shalom, anziché parlare di apertura a tutte le parti. Il problema è serio. Perché sentiamo parlare solo di soldi? Non abbiamo fatto che pagare, ed era importante. Abbiamo dato soldi a Salam Fayyad, ma se ora non gli diamo modo di costruire il suo Stato, tutto sarà stato vano.</p>
      <p sl="da">Vorrei concludere dicendo che, in questa situazione storica, l’UE si gioca la credibilità. Se non capiremo davvero che alle nostre belle parole devono corrispondere i fatti, che credibilità avremo agli occhi di arabi e nordafricani? Giunti al dunque, nel migliore dei casi apriamo il portafogli, ma a parte ciò non adottiamo nessun tipo di azione politica.</p>
    </intervention>
    <intervention id="3-569-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">a nome del gruppo ECR.. – Signor Presidente, Baronessa Ashton, sono molto preoccupato dalla situazione in Iraq. La recente rivolta – con la gente in strada, specie i giovani che non hanno lavoro, che vedono un’economia devastata, una sicurezza inesistente e massacri settaria – è stata brutalmente repressa con 29 morti e centinaia di feriti. Pare ora che Ayad Allawi, il cui partito al-Iraqiya ha vinto le elezioni in marzo, si ritirerà dalla coalizione perché il primo ministro Nouri al-Maliki è venuto meno alle tante promesse che aveva fatto ad al-Iraqiya per attrarlo nella coalizione.</p>
      <p sl="en">Se ciò avverrà, saremo di nuovo alla casella di partenza, con un governo settario, appoggiato sia da al-Hakim che da Muqtada al-Sadr, asservito all’Iran, e una situazione destabilizzata in cui il partito che ha vinto le elezioni non sarà più al governo. Naturalmente nulla di ciò è accettabile, per il futuro del Medio Oriente.</p>
    </intervention>
    <intervention id="3-570-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL. – Signor Presidente, visto ciò che è stato detto colgo l'occasione per pronunciarmi sulla posizione dell'UE in merito agli eventi in atto nel mondo arabo. Una posizione disdicevole, che confonde stabilità con stagnazione e che non ha soddisfatto le istanze di libertà e giustizia sociale della popolazione. Eppure l'Unione europea può comportarsi diversamente, con correttezza, come ha dimostrato in Palestina, almeno nella cosiddetta costruzione dello Stato. Sebbene nel conflitto arabo l'UE non sia riuscita, di nuovo, a lanciare un messaggio politico forte, quantomeno negli ultimi due o tre anni ha sostenuto il governo del Presidente Abbas e del premier Fayyad; che hanno così potuto dar vita alle istituzioni necessarie tanto che, in settembre, Fayyad sarà nella posizione di chiedere all'ONU il riconoscimento dello Stato indipendente della Palestina. Sperò che l'UE sosterrà tale richiesta.</p>
      <p sl="el">L'Unione potrebbe svolgere un ruolo analogo anche nei Paesi dell'area. Spero e confido che così sarà ed esorto l'Unione europea a negoziare e a trovare l'accordo con tutti i Paesi in cui la gente invoca un cambiamento, così da definire, con i loro legittimi rappresentanti, gli ambiti in cui l'UE possa dare un sostegno finanziario o altro, mediante scambi di esperti o la costituzione di programmi congiunti per lo sviluppo economico e sociale della regione. In questo modo, l'Unione agirà anche per gli obiettivi che si è data nella politica di vicinato.</p>
    </intervention>
    <intervention id="3-571-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD. – Signor Presidente, Alto Rappresentante, la appoggio in due punti che ha citato. Ha parlato di negoziati diretti. Settimana scorsa, ho avuto l'onore di discutere a fondo con esponenti del governo e del parlamento di Israele, la Knesset. E' necessario fidarsi e credere nell'interlocutore, che afferma di volere negoziati diretti con l'Autorità palestinese Le chiederei quindi di mettere in campo tutta la sua inventiva diplomatica per rendere possibili tali negoziati diretti: per giungere alla pace, occorre che ambedue le parti in conflitto si siedano a un tavolo. Con le masse arabe in rivolta per ottenere governi più responsabili, è questo il momento ideale per una svolta.</p>
      <p sl="nl">Seconda osservazione: ho ascoltato con piacere le sue parole sul triste destino di Gilad Shalit, in carcere da quasi cinque anni. Proprio una settimana fa, in pieno centro di Gerusalemme ho parlato con suo padre, che si domanda se all'Europa importi ancora qualcosa di suo figlio. La risposta ce la dà lei e spero che continuerà ad adoperarsi perché padre e figlio si ricongiungano quanto prima.</p>
    </intervention>
    <intervention id="3-572-000" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">Signor Presidente, Baronessa Ashton, il mondo arabo è immerso in un profondo cambiamento. La gente si batte per la propria dignità, per vivere in libertà, democrazia e nella legalità, come noi. E' nostro dovere politico e morale prestare un deciso, pieno sostegno ai popoli del mondo arabo impegnati in questa causa.</p>
      <p sl="de">La settimana scorsa ero al Cairo e, in piazza Tahrir, ho incontrato tanti giovani. La loro apertura mentale, coraggio, fiducia e ottimismo mi hanno profondamente colpito. L'Egitto e altri Paesi arabi hanno ora l'occasione di evolvere verso la democrazia.</p>
      <p sl="de">Opportunità che riguarda anche Israele, perché non sia più la sola democrazia in Medio Oriente oltre al Libano. Il cambiamento in atto in Arabia va colto come un'occasione di pace tra Israele e Palestina: asteniamoci da ogni gesto che possa ostacolarla. Ciò significa che la costruzione di insediamenti israeliani è una provocazione verso i palestinesi, e i razzi di Hamas una provocazione verso gli Israeliani. Ambedue devono cessare. La pace tra israeliani e palestinesi è possibile – due Stati in pacifica convivenza e buon vicinato entro confini sicuri.</p>
      <p sl="de">Basta pusillanimerie, basta andare a tentoni. E il momento del coraggio, della fermezza, è ora di comportarsi da statisti; è tempo di pace in Medio Oriente, è tempo di democrazia nei Paesi arabi.</p>
    </intervention>
    <intervention id="3-573-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, siamo franchi: lo stato di non belligeranza, poiché in Medio Oriente non possiamo certo parlare di pace, ha quantomeno consentito a dittatori e regimi autoritari di tenere sotto controllo i loro popoli e di concludere un patto di non aggressione con Israele, e altrettanto ha consentito a Israele. Come abbiamo visto, sono rappezzi e puntelli fragili, che rischiano di cedere da un momento all'altro. E infatti hanno ceduto.</p>
      <p sl="de">Sono lieto che Israele non sia intervenuto negli sviluppi interni al mondo arabo. Ma il non intervento non basta. Come dice l'onorevole Pöttering, l'occasione va colta: Israele, cioè, deve approfittarne per stringere una pace durevole con Paesi democratici, una pace che non si regga su un manipolo di dittatori, ma su una genuina volontà di pace delle popolazioni. Ora gli insediamenti non sono solo una spina nel fianco, come sono da sempre: sono un ostacolo. Per giunta, quando il viceministro degli Esteri, già chiamato in causa oggi, nei colloqui di Bruxelles ci viene a dire che comunque ai palestinesi non vengono tolte nuove aree, siamo al colmo del cinismo, al pel nell'ovo. Gli insediamenti devono fermarsi. Mi duole che gli americani abbiano usato il veto al riguardo, perché ciò dimostra come non siano davvero interessati al processo di pace.</p>
      <p sl="de">Brevemente, sulle elezioni: altri colleghi ne hanno già parlato e io spero che noi le riconosceremo. Dobbiamo riconoscere nelle elezioni e nel responso delle urne un passo verso la democrazia. Ciò non implica avallare ogni politica attuata a seguito di tale responso. Ma non possiamo ripetere l'errore di voler distinguere tra vincitori buoni e cattivi. Dobbiamo riconoscere invece l'evoluzione in senso democratico.</p>
      <p sl="de">Infine, ribadisco un pensiero di tutti noi: spero che lei moltiplicherà gli sforzi per la liberazione di Shalit, perché questa situazione sia finalmente risolta. Proprio come l'espansione degli insediamenti è un ostacolo a un vero dialogo, idem dicasi per la carcerazione di Shalit, ora più che mai. Spero che ambedue le problematiche verranno affrontate in modo da giungere finalmente Medio Oriente a colloqui di pace ragionevoli e costruttivi.</p>
    </intervention>
    <intervention id="3-574-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, che contrasto stridente! La rivoluzione, il cambiamento nel mondo arabo affascina. E noi tentiamo di renderci utili. Oggi abbiamo parlato della Libia. In giorni e settimane recenti, di Egitto e Tunisia. Ma il processo di pace è in stallo. Su questo sfondo, si riconosca molto chiaramente che Lady Ashton ci ha reso un servizio, convocando il Quartetto. Ottenere un gesto ora, in un momento di grande insicurezza nella regione e in Israele, è stato un grande servigio. Tengo a dirlo chiaramente. A volte noi la critichiamo, ma ora è giusto tributarle un elogio.</p>
      <p sl="de">Passando ai contenuti, voglio chiarire che secondo Israele non è scettico verso la democrazia nei Paesi arabi. Semplicemente questo cambiamento non è ancora giunto al termine. Se e quando ci sarà la democrazia, concordo appieno con i colleghi Pöttering e Swoboda: sarà un'enorme opportunità per far infine ripartire il processo di pace in Medio Oriente. La costruzione di insediamenti deve finire, questo deve essere chiari, così come i sofismi per giustificarla. Al riguardo i gruppi politici di questo Parlamento sono tutti concordi.</p>
      <p sl="de">Non disgiunte dalla rivolta nel mondo arabo, abbiamo assistito a proteste contro il regime di Hamas nella Striscia di Gaza. La situazione nei territori palestinesi non è semplice. Anche là la democratizzazione è una necessità. Per ora, fortunatamente sulla Sponda Occidentale abbiamo un interlocutore moderato e conservatore, ma a Gaza non è affatto così.</p>
    </intervention>
    <intervention id="3-575-000" speaker_id="96737" name="Nicole KIIL-NIELSEN" is_mep="True" mode="spoken" nationality="France" birth_date="21-08-1949" birth_place="Larchamp" p_group="Group of the Greens/European Free Alliance" m_state="FR">
      <p sl="fr">Signor Presidente, Lady Ashton, in seno all'UE si nota una strana tendenza: malgrado le critiche, a parole, delle violazioni dei diritti umani israeliane, Stati membri e Commissione lavorano senza posa per stringere i legami politici ed economici con Israele, e senza condizioni.</p>
      <p sl="fr">Il 22 febbraio, l'UE ha anzi potenziato l'accordo di associazione con Israele, promettendo più cooperazione con diversi accordi all'apparenza tecnici in più campi: concorrenza, accesso ad appalti pubblici, integrazione di Israele nello spazio europeo di ricerca e in agenzie come Europol, ESA eccetera.</p>
      <p sl="fr">Il 31 gennaio, la Commissione ha avallato il trasferimento di dati personali dei cittadini UE in Israele, Paese sospettato di aver usato passaporti UE per un'esecuzione sommaria a Dubai l'anno scorso.</p>
      <p sl="fr">Israele, che già partecipa a oltre 800 progetti con università e imprese statunitensi, nel 2013 riceverà oltre 500 milioni di euro in aiuti. Fra i beneficiari vi sarà il produttore d'armi Elbit, o Israel Aerospace Industries, che costruisce i droni e i velivoli impiegati contro la popolazione di Gaza.</p>
      <p sl="fr">Al consiglio d'associazione l'UE ha salutato le nuove misure annunciate da Netanyahu per Gaza e Sponda Occidentale.</p>
      <p sl="fr">Baronessa Ashton, può spiegarci il senso di queste agevolazioni, quando centinaia di camionisti stanno protestando a Gaza, mentre noi denunciamo la chiusura del valico di Karni? Inoltre, che cosa propone Netanyahu per fermare la rapida colonizzazione di Gerusalemme e della Sponda Occidentale?</p>
      <p sl="fr">Baronessa, le sarei grata se inviasse un messaggio di sostegno e di vera speranza a tutte le donne scese ieri nelle piazze palestinesi, che dall'Unione europea si attendono moltissimo.</p>
    </intervention>
    <intervention id="3-576-000" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">Signor Presidente, Lady Ashton, le rivoluzioni nel mondo arabo sono in linea con le aspirazioni dei palestinesi. Vi è però una differenza: i palestinesi non si battono contro il proprio leader, ma contro una potenza esterna che li domina, li umilia, li spolpa, li colonizza, li getta in carcere, ne ruba le terre e le case, costruisce muri e impone il blocco a Gaza, lasciando un milione di profughi nei campi, in spregio al diritto internazionale.</p>
      <p sl="fr">Baronessa, ho ascoltato le sue spiegazioni ma l'UE deve mostrarsi molto più ferma e attiva. I popoli arabi ci stanno guardando. In Medio Oriente sono in atto grandi cambiamenti. Altrettanto deve avvenire in seno alla dirigenza israeliana, che deve rispettare i valori universali riconosciuti dal diritto. Faccia uso di ogni risorsa a sua disposizione, anche rimettendo in discussione l'accordo di associazione. Condivido le sue parole su Gilad Shalit, ma le ho già chiesto come intenda garantire il rilascio di un giovane franco-palestinese, Salah Hamouri, che marcisce in una galera israeliana senza un motivo.</p>
      <p sl="fr">Infine, Baronessa Ashton, faccia un gesto politico forte, della massima importanza: garantisca che l'Unione riconosca subito lo Stato palestinese entro le frontiere del 1967 e con Gerusalemme orientale come capitale.</p>
    </intervention>
    <intervention id="3-577-000" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, l'Unione europea è il principale finanziatore dell'Autorità palestinese, con circa 1 miliardo di euro l'anno, eppure il ruolo politico dell'Europa nel processo di pace resta marginale.</p>
      <p sl="it">Questo grande aiuto finanziario ci dà l'autorevolezza per chiedere all'ANP di tornare al tavolo dei negoziati. Sulla questione del riconoscimento della Palestina bisogna essere chiari. Il problema della coesistenza pacifica con Israele non si risolverà attraverso riconoscimenti unilaterali dello Stato palestinese, che peraltro non si è ancora autoproclamato.</p>
      <p sl="it">L'ANP deve invece ritornare ad avere un ruolo attivo, sedersi al tavolo dei negoziati e risolvere i contenziosi aperti, in particolare sulle frontiere sicure, sullo status di Gerusalemme e sulla questione dei rifugiati. Un accordo anche parziale rafforzerebbe la componente moderata di entrambe le parti e ridurrebbe l'influenza dell'estremismo.</p>
    </intervention>
    <intervention id="3-578-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, il vento del cambiamento che spira sul Medio Oriente ha promesso democrazia, e nessun vero democratico negherà che i popoli di Egitto, Tunisia e ora Libia meritino libertà e democrazia.</p>
      <p sl="en">Concordo appieno con l'Alto Rappresentante: questi eventi, anziché distoglierci, devono spingerci a riportare al centro il processo di pace. In una recente visita in loco, ho notato un comprensibile nervosismo fra gli israeliani. Abbiamo già visto il vuoto politico finire riempito da Hamas e Hezbollah.</p>
      <p sl="en">In questa situazione, occorre chiedersi come rendersi utili sia al processo di pace, sia alla stabilità nella regione.</p>
      <p sl="en">E ' fondamentale riconoscere l'esigenza di sicurezza di Israele - e di accordi con i Paesi vicini che stiano in piedi. Va poi riconosciuto che la politica di vicinato è fallita. Politica in cui spendiamo oggi 1,5 miliardi di euro all'anno. Dobbiamo valutarne i benefici tangibili. Se si pensa all'Egitto, in cui ogni anno affluiscono sul mercato del lavoro decine di migliaia di giovani senza prospettive economiche e senza speranza, è realistico scorgervi i germi di nuove rivolte.</p>
    </intervention>
    <intervention id="3-579-000" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Signor Presidente, come indicato nella dichiarazione di Monaco del Quartetto, tutti vorremmo il termine dei negoziati tra Israele e Palestina nel settembre 2011 con una soluzione concordata che preveda due Stati e che porti pace e sicurezza. Ma le prospettive non sono rosee. Mancano solo sei mesi e i negoziati sono in stallo, bloccati sulla questione degli insediamenti.</p>
      <p sl="es">Onorevoli, non credo che perdere tempo prezioso gioverà a Israele, o che servirà a trovare una soluzione duratura. Da un lato, temo che sarà ancor più difficile trovare in Palestina leader moderati e politicamente abbastanza forti da concludere accordi con Israele, cosa non certo semplice. Dall'altro, se gli insediamenti restano, sarà ancor più difficile dar vita a uno Stato palestinese che stia in piedi.</p>
      <p sl="es">Lady Ashton, convengo con lei che il processo di pace non possa essere congelato perché ora la regione è in rivolta. Se lo sbocco ultimo saranno regimi democratici, come tutti speriamo, regimi che ascoltino le istanze della gente, il clima nella regione diverrà ancor meno propizio a Israele. Che rischia di finire ancor più isolato e trovarsi ancor più sotto la pressione di alcuni vicini arabi.</p>
      <p sl="es">Morale: tutti, Israele incluso, hanno ogni interesse a trovare una soluzione quanto prima. Esorto quindi l'UE a contribuire attivamente alla ripresa del processo di pace, in stretto concerto con gli USA e gli altri membri del Quartetto.</p>
      <p sl="es">Lady Ashton, spero che questo mese si terrà un incontro del Quartetto ad alto livello, come previsto nella Dichiarazione di Monaco. Lei può confermarmelo?</p>
    </intervention>
    <intervention id="3-580-000" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, l'attuale situazione nella regione è piena di rischi e speranze al contempo. Per me, l'emergere di movimenti democratici fra i vicini di Israele è certamente benvenuto. Dobbiamo respingere lo stereotipo razzista che vi vede una minaccia.</p>
      <p sl="en">Ho guidato la delegazione parlamentare a Gaza e nella Sponda Occidentale a dicembre 2010. La storia più toccante è stata quella di un bambino che si portava i giocattoli a scuola ogni giorno perché al rientro non era sicuro di trovare ancora una casa e una famiglia.</p>
      <p sl="en">I genitori di quel bambino vogliono la pace. Ogni membro del PLC che abbiamo incontrato, sia a Gaza che nella Sponda Occidentale, vuole tra Israele e Palestina confini sicuri, in base alle frontiere del 1967. E vuole lo stop agli insediamenti. E' incomprensibile che il premier Netanyahu abbia respinto gli appelli di ogni alleato a fermare gli insediamenti. Fermarli, non smantellarli. Solo fermarli.</p>
      <p sl="en">Perché possano partire negoziati seri, questo è indispensabile. Mi rivolgo alla signora Ashton perché si lanci alle autorità israeliane nuovamente questo appello: per favore, fermate gli insediamenti e fate ripartire il dialogo.</p>
      <p sl="en">Noi dobbiamo sostenere l'impegno del Presidente Abbas e del premier Fayyad a condurre pacificamente il popolo palestinese a un proprio Stato. Se ciò non avverrà presto, le conseguenze saranno inimmaginabili.</p>
    </intervention>
    <intervention id="3-581-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signor Presidente, nell'UE non v'è miglior amico di Israele che la Germania, quindi colpisce leggere ciò che il Cancelliere Merkel ha sbattuto in faccia al premier Netanyahu: "Non avete fatto nulla per promuovere la pace, datemi qualcosa!" . Almeno qualcosa.</p>
      <p sl="en">Ovviamente ha ragione. Israele ha preso tempo, ama il dialogo sul dialogo, perché intanto ha modo di continuare a cambiare le carte in tavola, rendendo più difficile sul campo molto raggiungere la soluzione dei due Stati.</p>
      <p sl="en">Alto Rappresentante, lei ha il potere di fare la differenza. Ecco la dichiarazione UE del mese scorso sull'accordo di associazione: sei pagine di condanna delle violazioni dei diritti umani, dell'illegalità, degli abusi di Israele, ma nella sintesi afferma che noi vogliamo una più stretta cooperazione con Israele.</p>
      <p sl="en">A che gioco giochiamo? C'è da sorprendersi se i palestinesi pensano che l'UE usi due pesi e due misure? Lei ripone le sue speranze in un dialogo sereno. Ma Israele ci considera dei deboli e basta. E finché lei non userà la sua forza, finché non si alzerà in piedi per pronunciare una parola a cui gli israeliani non sono avvezzi, nulla cambierà. Quella parola è "no".</p>
    </intervention>
    <intervention id="3-582-000" speaker_id="96912" name="David CAMPBELL BANNERMAN" is_mep="True" mode="spoken" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">Signor Presidente, mentre libici innocenti vivono sotto le bombe e il terrore di Gheddafi, in Libia l'Unione ha finanziato progetti come "rafforzare il rispetto del diritto internazionale umanitario". E' evidente che non hanno funzionato. Eppure Lady Ashton ora chiede ancora più risorse, oltre ai quasi 3 milioni già attesi dal SEAE. Anziché impelagarsi in questo servizio esterno dell'Unione, gonfiato, insaziabile e che si reduplica, e nell'Agenzia europea per la Difesa, la Gran Bretagna farebbe meglio a spendere negli interessi della propria difesa nazionale i 48 milioni di sterline che le costa ogni giorno l'appartenenza all'Unione.</p>
      <p sl="en">La crisi libica ha mostrato l'utilità di portaerei con aviogetti veloci ancorate al largo di un teatro di crisi. Mi appello a David Cameron perché rinsavisca e salvi la Ark Royal e almeno un minimo di Harrier. Nella crisi delle Falkland, la Thatcher giustamente di non disfarsi della portaerei sorella della Ark , la Invincible . Altrettanto va fatto per la Ark Royal .</p>
    </intervention>
    <intervention id="3-583-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Presidente, anzitutto desidero menzionare le voci di forte scetticismo e pessimismo di chi, di recente, dall'esplodere delle rivolte nel Mediterraneo ha affermato che il processo di pace in Medio Oriente rischia di finirne vittima collaterale. In base a tale interpretazione, quel processo finirebbe ancor più bloccato di quanto già non sia, con ulteriore danno. Non credo si debba adottare una visione tanto pessimista.</p>
      <p sl="ro">Penso anzi che questi recenti eventi mostrino proprio la necessità di un significativo progresso nel processo di pace. Al riguardo è necessario che l'Europa assuma la leadership, soprattutto per giungere a un accordo entro la scadenza di settembre 2001. A questo proposito, mi congratulo con l'Alto rappresentante per l'impegno di cui ha dato prova e per gli sforzi profusi negli ultimi mesi.</p>
      <p sl="ro">Per rendere possibile la soluzione dei due Stati e per promuovere la causa della pace tra Israele e il mondo arabo, ancora una volta dobbiamo portare ambedue le parti attorno a un tavolo e, al riguardo, l'iniziativa del Quartetto di consultare i negoziatori israeliani e palestinesi separatamente segna un primo passo. Di certo ne occorrono altri e credo che il clima di rivoluzione nel Mediterraneo possa ridare slancio al processo di pace. Avendo però cura che il cambiamento in atto non rimetta in discussione gli impegni già presi da alcuni Paesi della regione rispetto a Israele.</p>
    </intervention>
    <intervention id="3-584-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">Signor Presidente, onorevoli colleghi, il Mediterraneo è rientrato prepotentemente nell'agenda politica mondiale, l'Europa ha scoperto di essere molto debole.</p>
      <p sl="it">Non abbiamo investito in una politica di vicinato con il Medio Oriente e il Maghreb, non abbiamo scommesso in un'area di libero scambio, in una politica comune sull'immigrazione e quello che sta avvenendo in Nord Africa interessa il Medio Oriente, dove il processo di pace si è fermato. L'Europa, signora Alto rappresentante, deve aiutare Israele e i palestinesi a far ripartire il negoziato sulla base di proposte ormai condivise dal Consiglio e dal Parlamento europeo.</p>
      <p sl="it">I cambiamenti in corso parlano anche a Israele e investire nel cambiamento consente di coniugare sicurezza e pace. L'Europa deve insistere su Israele per alleggerire la pressione sui territori occupati, bloccare la politica degli insediamenti, condizione necessaria per la ripartenza del negoziato. Nessuno è ormai al riparo quando esplode un vento di libertà, come vediamo in questi giorni.</p>
      <p sl="it">Ogni ulteriore ritardo nella soluzione del conflitto rischia di compromettere le speranze di israeliani e palestinesi di arrivare ad una soluzione equa e di compromettere le prospettive in un'area del Mediterraneo e del Medio Oriente così delicata.</p>
    </intervention>
    <intervention id="3-585-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Signor Presidente, chiunque può constatare il cambiamento in atto in Medio Oriente, con quest'ondata democratica dal Maghreb al Mashreq attraverso l'Egitto.</p>
      <p sl="fr">Nella storica rivolta in atto nel mondo arabo, le leadership israeliana e palestinese devono vedere un'opportunità, non un rischio. Anzi, credo che l'improvviso emergere di movimenti democratici ai confini di Israele e dei territori palestinesi sia per ambedue un'occasione da cogliere.</p>
      <p sl="fr">Oggi, israeliani e palestinesi devono guardare alla realtà: il mondo attorno a loro sta cambiando ed è tempo che cambino anche loro. E' giunto il momento che l'Europa li forzi a dialogare, ad aprire veri negoziati e a lanciare un vero processo di pace per una soluzione duratura, in cui le due nazioni vivano in pace l'una accanto all'altra.</p>
      <p sl="fr">Ma in un momento tanto cruciale sarebbe incomprensibile, e inconcepibile, se l'Unione facesse a meno del suo inviato speciale in Medio Oriente. Le sarei grata di illuminarci al riguardo, Baronessa Ashton.</p>
    </intervention>
    <intervention id="3-586-000" speaker_id="96788" name="Krzysztof LISEK" is_mep="True" mode="spoken" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signor Presidente, da eurodeputato negli ultimi mesi ho avuto modo di visitare più Paesi del Medio Oriente, tra cui Siria, Autorità Palestinese e Israele. Uno dei leader della regione mi ha detto: "Riferisca pure ai leader d'Europa che si impegnino di più, perché se il loro impegno andrà a buon fine sarà un successo politico di quelli che ti fanno vincere il Nobel per la Pace". Dedico queste parole alla Baronessa Ashton. Comunque, più seriamente, ogni leader mi ha detto la stessa cosa: per la pace in Medio Oriente l'Unione deve fare di più. Gli USA, per esempio, devono fare i conti con certe limitazioni politiche, anche se il nostro impegno non può prescindere dalla cooperazione con gli Stati Uniti, non foss'altro per i rapporti strategici fra USA e Israele. In secondo luogo tutti noi, Lady Ashton inclusa, dobbiamo fare uso di ogni mezzo a disposizione dell'Unione. Per esempio, la settimana scorsa c'è stata un'inedita seduta congiunta fra i governi di Polonia e Israele sotto forma di consultazione intergovernativa. Il Primo ministro Tusk e il titolare degli Esteri, Sikorski, si sono recati in Israele. Sono queste le opportunità da sfruttare al massimo.</p>
    </intervention>
    <intervention id="3-587-000" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, la questione mediorientale, complessa com'è, ora si è complicata ancor più. Per non sbagliare, bisognerebbe starsene a guardare.</p>
      <p sl="en">Sul versante palestinese, c'è da chiedersi chi sposterà gli equilibri a proprio favore: Hamas, sostenuta dall'Iran, prendendo piede sulla Sponda Occidentale – scenario più probabile – o Fatah, riaffermandosi a Gaza – meno probabile. E la Giordania, Paese chiave e in pieno subbuglio, rischia di mandare all'aria l'intero processo di pace. Quanto a Israele, paiono esservi due scuole di pensiero: rilanciare i negoziati con proposte inedite, o invece rimanere per ora alla finestra.</p>
      <p sl="en">Comunque, con lucidità e con la determinazione a non sbagliar strada in nessuno di questi bivi, l'occasione di uscire dall'attuale vicolo cieco c'è, per quanto lontana appaia ora.</p>
    </intervention>
    <intervention id="3-588-000" speaker_id="1431" name="Marietta GIANNAKOU" is_mep="True" mode="spoken" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">ignor Presidente, mi trovo d'accordo con l'Alto rappresentante che reputa giunto il momento di intervenire seriamente e di negoziare davvero in Medio Oriente. Primo, perché nessuno sa che cosa possa accadere da un momento all'altro in Nord Africa; secondo, perché è chiaro che la situazione tra Israele e Palestina viene strumentalizzata per un terrorismo globale e per una strategia della tensione, specie nel mondo musulmano.</p>
      <p sl="el">Per il processo di pace, quindi, bisogna intervenire subito e deve intervenire lei, Lady Ashton, con un inviato speciale. Sarebbe inoltre l'occasione perché l'Europa scoprisse se può davvero intervenire e svolgere il ruolo un tempo degli USA, ma con risultati diversi.</p>
      <p sl="el">Certo che gli aiuti finanziario servono, ma presuppongono norme e un monitoraggio ad hoc. Sappiamo benissimoche ne è stato degli aiuti del passato. Certo, c'è la colossale problematica della democratizzazione perché, senza democrazia nella società, il processo di pace si rivelerà certo difficilissimo. Un negoziatore speciale, con un team dedicato che concorra a una vera democratizzazione e all'ordine costituzionale, sarebbe utilissimo e ho avuto l'impressione, ascoltandola, che Lady Ashton si adopererà in questo senso.</p>
    </intervention>
    <intervention id="3-589-000" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Signor Presidente, Lady Ashton, parlando con i politici in Medio Oriente spesso li sento dire che l'Unione paga ma non agisce. E' stato anche detto che l'UE deve agire, e non limitarsi a pagare, perché è l'unica istituzione del Quartetto di cui si fidano tutti. Alcuni si fidano della Russia, mentre l'altra arte in conflitto è più aperta verso gli USA. L'UE è dunque predestinata a questo ruolo. E' stato detto che non ha una politica comune perché gli Stati membri hanno atteggiamenti molto diversi verso le parti in conflitto e le possibili soluzioni. Abbiamo ora un'occasione d'oro: c'è Lady Ashton, c'è il SEAE e possiamo darci una politica comune rispetto questo conflitto.</p>
      <p sl="pl">Questa settimana la Commissione ha pubblicato un nuovo documento sull'assistenza ai Paesi dell'area mediterranea, dal titolo A Partnership for Democracy and Shared Prosperity with the Southern Mediterranean . Lancio un appello: si faccia un'esame comparato delle nostre politiche in Medio Oriente e in Europa dell'Est, per trarre da quell'esperienza insegnamenti utili nella costruzione della nuova politica per i Paesi del Mediterraneo. L'Unione ha prestato aiuto alle istituzioni polacche e a quelle di altri 10 Stati membri. E ha assistito la società civile in Medio Oriente. Nel definire la nuova politica, mettiamo a frutto queste esperienze.</p>
    </intervention>
    <intervention id="3-590-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, Signora Alto rappresentante, la pace ha bisogno di impegni che devono essere presi contestualmente da tutti, partendo dal riconoscimento a tutti gli effetti di Israele – cosa che ancora non c'è per quanto riguarda alcuni paesi – e perciò dalla necessità, a parte la pace, che tutti i paesi dell'area offrano le garanzie minime indispensabili per l'instaurazione di rapporti fondati sul rispetto reciproco.</p>
      <p sl="it">Se la politica commerciale oggi è diventata una nuova forma di politica estera, non è più solo attraverso la democrazia, ma anche con gli accordi commerciali, che si devono proporre e trovare soluzioni. Non è più pensabile che l'Unione, come è successo fino ad ora, continui a finanziare progetti ai quali non corrisponde né il risultato per i quali sono stati stanziati i fondi, né un aumento, seppur lento, del processo democratico e del processo di pacificazione.</p>
      <p sl="it">Israele non può essere lasciato solo, il popolo palestinese ha diritto ad avere uno Stato, però bisogna anche intervenire sul piano economico con osservatori che siano capaci di monitorare l'utilizzo degli aiuti che diamo.</p>
      <p sl="it">La nuova situazione di questi mesi, che investe una più vasta area geografica impone, finalmente, all'Europa, un'iniziativa politica più forte e determinata ed una capacità di maggiore coinvolgimento dei giovani, che possono così contribuire a costruire quella società più sicura e democratica che noi ancora non siamo stati capaci di dare alle nuove generazioni.</p>
    </intervention>
    <intervention id="3-591-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, ascoltato l'intervento della Baronessa Ashton, vorrei rivolgerle due domande sull'impatto del processo di pace in Medio Oriente sugli attuali sviluppi in Nord Africa.</p>
      <p sl="en">Baronessa, non intravede una nuova opportunità, ora che la piattaforma per i diritti umani è molto più elevata e la soglia di tolleranza delle evidenti violazioni dei diritti umani e del diritto internazionale, come a Gaza o negli insediamenti, risulta in Medio Oriente molto più bassa?</p>
      <p sl="en">E la seconda domanda: non crede che la psicologia da fortezza assediata, che in passato ha fatto da forza trainante della politica estera di Israele, oggi sia molto meno giustificata, in quanto la minaccia rappresentata da quelli che stanno diventando regimi democratici è molto inferiore, e perché le democrazie non si fanno guerra l'un l'altra? Tutti questi fattori non concorrono forse potentemente a un possibile calo della tensione in Medio Oriente?</p>
    </intervention>
    <intervention id="3-592-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, l'UE è parte del Quartetto, ma purtroppo ora non vi sono grandi progressi nel processo di pace israelo-palestinese. Uno stallo destinato a proseguire, finché il mondo arabo resterà così in subbuglio e nell'incertezza. Certo, dal punto di vista di Israele – e dichiaro di essere vicepresidente di European Friends of Israel – la situazione imprevedibile in Egitto distoglie l'attenzione dal processo di pace.</p>
      <p sl="en">Saluto l'impegno del governo militare egiziano a onorare il trattato di pace del 1979 con Israele. Speriamo che al Cairo non abbiano la meglio i Fratelli Musulmani. Qualunque cosa accada, assicuriamoci che i futuri aiuti UE all'Egitto saranno subordinati al rispetto di quel trattato. Anzi, il fatto che parte del probabile futuro Stato palestinese sia nelle mani di Hamas, ancor oggi votata all'annientamento di Israele, è certo il più grave ostacolo alla pace.</p>
      <p sl="en">Anche l'Iran è una minaccia per l'esistenza stessa di Israele. La pace nella regione resterà impossibile finché Teheran continuerà a finanziare e armare i fanatici di Hezbollah in Libano. Capisco quindi le recenti apprensioni in Israel per il transito di due navi da guerra iraniane dal Canale di Suez in rotta verso la Siria: dal 1979, è la prima volta che ciò viene consentito. L'avvicinamento dell'Egitto all'Iran è un segnale inquietante. Auguro quindi all'Alto Rappresentante ogni successo in questo campo minato della diplomazia che ci attende.</p>
    </intervention>
    <intervention id="3-593-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, il processo di pace in Medio Oriente attraversa ora, secondo me, un test di resistenza. Il mondo arabo sta cambiando e non si può prevedere che tipo di governi o regimi saliranno al potere in quei Paesi.</p>
      <p sl="sk">La situazione è vieppiù complicata dal fatto che l'amministrazione israeliana ha lanciato una nuova provocazione al mondo arabo proprio di recente, con nuovi insediamenti nei territori palestinesi. A mio avviso, abbiamo ora solo una strada: un forte impegno su tutti i fronti.</p>
      <p sl="sk">Dobbiamo convincere gli amici di Israele ad astenersi da ogni atto che possa provocare gratuitamente lo sdegno fra gli arabi. Ma al tempo stesso dobbiamo tentare con circospezione, e in stretto concerto con il mondo arabo specie con i Paesi che decidono ora le proprie scelte per il futuro, di sostenere l'emergere di forze politiche democratiche e credibili, in grado di risolvere ogni controversia in via pacifica, come fra uomini d'affari, senza odii e pregiudizi.</p>
      <p sl="sk">Sappiamo che la strada per la pacificazione del Medio Oriente non sarà facile, ma spero che il governo israeliano abbia capito di avere oggi una delle sue ultime occasioni per rifondare i rapporti con la Palestina in senso pacifico e pragmatico.</p>
    </intervention>
    <intervention id="3-594-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, l'onorevole Tannock ha parlato delle navi iraniane transitate dal canale di Suez. La mia domanda all'Alto Rappresentante Ashton è: siamo sicuri che l'Egitto non avesse, ai sensi del diritto internazionale, alcuna possibilità di negare il transito, che lo volesse o no? Giusto per sapere se è una questen d diritto internazionale, o se c'è dietro dell'altro.</p>
    </intervention>
    <intervention id="3-595-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, tenterò di trattare un massimo di temi emersi nel dibattito, ma come sempre, parlando di pace in Medio Oriente, è palpabile il senso di urgenza e il forte desiderio del Parlamento di vedere progressi concreti. Vi dico solo che è questo stesso senso a farmi moltiplicare per mille il mio impegno per un risultato concreto nell'operato dell'Unione.</p>
      <p sl="en">Il mio massimo desiderio è non dover mai più sentire che l'"UE paga e basta". Una frase che ho sentito usque ad nauseam . Non critico i deputati che l'hanno usata oggi, ma è una visione caricaturale del ruolo dell'UE che però rispecchia, storicamente parlando, il modo in cui talvolta eravamo visti. In quest'anno trascorso, mi sono adoperata in ogni modo per cambiare quella percezione, anche sul campo, e tra un attimo ve ne riparlerò.</p>
      <p sl="en">Inizio dall'onorevole Salafranca e dalle sue domande molto precise. Anzitutto il veto degli USA al Consiglio di Sicurezza – il voto 14 a 1 sulla proposta relativa agli insediamenti, la mozione presentata quel giorno dal Libano, che ne è membro ora. Quel veto, come sapete, ha creato un gran disturbo nel sistema e non solo. Nei giorni precedenti il voto, mi trovavo in Medio Oriente fra i palestinesi. Tutti i Paesi UE, in seno al Consiglio di Sicurezza, hanno votato per la risoluzione e contro la posizione statunitense.</p>
      <p sl="en">La nostra posizione è chiarissima. Siamo tutti uniti nel riconoscere che gli insediamenti violano il diritto internazionale. Chi di voi, come me, li ha visti sa bene che non fanno l'interesse di nessuno e che la soluzione ultima è fissare i confini. Noi abbiamo proposto i confini del 1967 con un opportuno scambio di territori, naturalmente la decisione spetta alle parti e non certo a noi, ma sono convinta che ciò avrebbe il merito di tener conto della realtà quotidiana delle persone e del luogo in cui vivono.</p>
      <p sl="en">Non credo vi sarà un drastico impatto a lungo termine sui rapporti con gli USA, anche perché gli statunitensi hanno lavorato sodo per spiegare la loro posizione – e non sarò io a tentare di spiegarla in vece loro – e per continuare a lavorare con i palestinesi, che a mio avviso hanno capito la situazione in cui si sono trovati gli USA. E si lavora ancora sodo – con ciò non voglio minimizzare la difficoltà del momento, di cui sono sempre stata consapevole.</p>
      <p sl="en">Mi ha fatto una domanda sulle elezioni palestinesi indette per settembre, alle quali Hamas rifiuta di partecipare. Come certo saprà e come avrà visto, il Primo ministro Fayyad è impegnato nella ricerca di una riconciliazione. Gliene parlerò presto, tra tante altre cose. Non sono certa che le elezioni si terranno, ma sta a loro decidere. So che è allo studio la miglior via d'uscita possibile.</p>
      <p sl="en">Mi chiede anche delle fughe di notizie da parte palestinese. Saprà che Erkat, negoziatore capo, è stato trasferito alla carica di consigliere esperto del Presidente Abbas proprio perché la fuga è partita dal suo ufficio e deve quindi assumersene la responsabilità. Ciò ha avuto a mio avviso un duplice effetto. Da un lato, grande apprensione per tutta la situazione. Quando si tenta di mettere insieme una posizione negoziale, si sente dire di tutto. Molto non finisce nei documenti conclusivi, ma la gente – legittimamente – riflette sulle varie posizioni in gioco. Quindi, senza dubbio, a Ramallah e oltre, sulla Sponda Occidentale e oltre, tutte quelle voci hanno destato apprensioni. Ma c'è stata, ed è interessante, anche la reazione opposta: parte della stampa israeliana, davanti a una posizione attribuita ai palestinesi, si chiedeva: ma perché non studiarla? Insomma, un interessante effetto di stimolo al dibattito. Forse, alla lunga – sebbene a me le fughe di notizie in generale non piacciano, nuocciono allo sviluppo di buone politiche – l'effetto non sarà quello temuto inizialmente.</p>
      <p sl="en">Ora vorrei chiudere la questione sull'accordo d'associazione, ed era per quello che scuotevo la testa. Il quadro attuale e la nostra posizione non sono affatto cambiati. Ogni progresso sull'associazione resta subordinato ai progressi sul processo di pace in Medio Oriente. Si è invece parlato di aspirazione a rapporti più stretti perché crediamo nella formula dei due Stati e perché crediamo nel futuro di Israele. Vogliamo anzi un Israele solido – economicamente, politicamente ecc. - e vogliamo uno Stato palestinese solido, ma non possiamo fare progressi, finché non ne farà il processo di pace. Concordo con la onorevole Neyts-Uyttebroeck sull'importanza di un colpo d'acceleratore. L'ho sempre ribadito sia in Israele, sia con l'Autorità Palestinese. Qui bisogna muoversi.</p>
      <p sl="en">Lo dico per due ragioni. Primo, la regione sta cambiando ed è il cambiamento a imporcelo; come dice l'onorevole Arlacchi, è il cambiamento nell'area a imporci di capire che l'Egitto – non che io pensi che l'Egitto voglia aggredire Israele: non lo penso affatto -, un Egitto democratico e aperto al futuro vorrà affrontare i problemi che ha davanti all'uscio di casa. E' nell'interesse di ambo le parti: trovare una soluzione ora è nell'interesse del popolo di Israele – ne sono sinceramente convinta – come di quello palestinese. Potrebbe costituire un elemento chiave per una regione pacificata e stabile. L'ho detto e continuerò a ribadirlo e a ripeterlo a tutti i nostri partner, tra cui il Quartetto senza eccezioni.</p>
      <p sl="en">Onorevole Belder, come lei dice occorre passare ai negoziati diretti, ma prima dobbiamo accertarci che le posizioni delle parti siano credibili e ritenute tali da ambo le parti. E' veramente importante che i palestinesi possano andare al tavolo negoziale con l'assenso della Lega Araba. Ne sto parlando con Amr Moussa, che rivedrò al Cairo. Lascerà la Lega Araba a maggio, credo il 14. Mi pare di capire che si candiderà alla Presidenza del Paese. E' molto importante che i palestinesi riescano a convincere la popolazione. Importante per loro e importante per Israele, nonché per la sicurezza di entrambe le parti. Ma tutto ciò rinvia alla necessità di garantire che ai progressi corrisponda la certezza di poter persuadere la propria popolazione e ogni altra parte in causa.</p>
      <p sl="en">Onorevole Lambsdorff, la ringrazio per i suoi commenti. Credo che il Quartetto sia un veicolo molto importante, ma che non sia tutto. Sto tentando di ottenere progressi anche al riguardo e sono persuasa che abbiamo svolto una parte importante. Penso che, nelle ultime settimane e negli ultimi mesi, siamo stati determinanti nell'evitare che lo slancio si perdesse. Ma ora occorre far di più, e presto. Con gli incontri degli inviati del Quartetto in corso, abbiamo un'occasione da non perdere. Settimana scorsa, quando gli inviati sono giunti a Bruxelles, ho discusso con loro per un'ora delle varie possibilità e ho cercato di sensibilizzarli all'importanza di sfruttare gli incontri con israeliani e palestinesi. Secondo me, conta poco dove incontriamo gli inviati. Vedo talvolta palestinesi e israeliani chiedersi con apprensione che cosa stia accadendo. Quindi, se andiamo a Gerusalemme a incontrare i negoziatori israeliani, il luogo mi importa relativamente. Basta incontrarsi e far incontrare tra loro, per la primissima volta, inviati e negoziatori, per esplorare le varie posizioni in un modo mai tentato prima. Per me, è ciò che conta davvero.</p>
      <p sl="en">Quando ho parlato di Gaza e di Kerem Salom, non intendevo insinuare che vi sia un solo valico. Anzi, abbiamo svolto un serio lavoro sullo studio dell'intera infrastruttura dei valichi perché, quando mi sono recata a Gaza, parlando soprattutto con le imprese ma anche coi giovani – l'anno scorso ho visitato le scuole estive che noi finanziamo – mi è parso che uno degli aspetti più pressanti per Gaza fosse far ripartire l'economia al più presto. Capisco che ci debba essere un minimo di transito, e lo apprezzo – ogni volta che sono in loco, incontro il generale israeliano responsabile di aprire il valico per farmi aggiornare. Ma a noi premeva garantire in particolare le esportazioni, vitali per i valichi e vitali per l'economia, perché importare ancor più, se non si ha un'economia, non giova certo come importare sì, ma anche esportare. Era dunque molto importante renderlo possibile.</p>
      <p sl="en">Kerem Shalom era il valico in cui ci siamo resi conto di poter fare tre cose. Primo, mettere in piedi l'infrastruttura – una strada che aumentasse il passaggio -; secondo, gli equipaggiamenti che avrebbero velocizzato i controlli per evitare di bloccare il flusso di merci. Terzo, sempre nel quadro della nostra missione, addestrare i palestinesi. Il costo sarà di 5,3 milioni di euro. Siamo in grado di farlo e siamo pronti. Perché è importante? Perché, sebbene io voglia per Gaza una soluzione molto meno limitata, è importante mostrarsi pronti a realizzare in tempi brevi tutto ciò che può alleviare la situazione. Ecco perché ho menzionato espressamente Kerem Shalom. Abbiamo studiato anche Karni e altri valichi ancora, ma era quello sul quale si poteva intervenire direttamente subito. E noi cercheremo di intervenire, senza nulla togliere alla premessa di base: i valichi di frontiera devono restare aperti, le persone devono potersi spostare liberamente e nel minor tempo possibile.</p>
      <p sl="en">All'onorevole Campbell Bannerman: lei ha tutto il diritto di attaccarmi, ma la prego di non dire inesattezze. Gran parte dei fondi di cui parla lei – e ce ne sono altri, in realtà – sono destinati a spese esterne. Non al mio servizio. Servono a costruire democrazie, a sostenere i diritti umani, allo strumento di stabilità e sviluppo eccetera, tutte cose che so benissimo raccogliere il suo assenso incondizionato e quello di altri colleghi del suo gruppo - anzi, penso di chiunque in quest'Aula. Lei chiede di sostenere i popoli di Egitto, Libia e Tunisia. Bene, è ciò per cui vengono usati quei fondi, e ovunque nel mondo. La dotazione del SEAE è di 460 milioni di euro, che finanziano 135 delegazioni, lo staff in sede e ogni nostra attività nel mondo. Non è neppure il 50 per cento del bilancio del Foreign Office. Se vuole attaccarmi su questo punto ne ha il diritto, ma la prego, non mi accusi di avere miliardi e miliardi di euro da usare per palazzi scintillanti o cose simili. I soldi che ho da spendere iscritti a bilancio, per ora, sono questi. Cercherò di spenderli al meglio, nell'interesse di ciò in cui credo e di ciò in cui crede questo Parlamento. Il resto è destinato ad altri, perché conquistino ciò che noi reputiamo giusto.</p>
      <p sl="en">Ho parlato a lungo ma, onorevole Arlacchi, è vero che in Medio Oriente le cose stanno cambiando, che cambia la situazione. Nella costruzione della nostra piattaforma di intervento, la cosa veramente appassionante è studiare le potenzialità della regione – dal Libano e da ciò che potrebbe nascere lì, al processo di pace in Medio Oriente, agli sviluppi in Egitto, ai miei contatti con la Giordania, in cui parlo spesso con il ministro degli Esteri. Parliamo delle opportunità esistenti a livello locale. E' davvero un momento in cui è possibile far cambiare le cose.</p>
      <p sl="en">Aggiungo solo una cosa sulle relazioni che intratteniamo. Mi dedico con tutta me stessa alle relazioni con Israele, coi palestinesi e parlo con tante persone. Parlo con i leader di ambedue, in privato e per ore, e con altri interlocutori che incontro. Ho grande rispetto per tutti questi colloqui, ma posso anche dirvi che l'Unione europea è rispettata in entrambi i Paesi e che così dev'essere, visto che la soluzione sono due Stati. Mi fanno presente ciò che non va loro a genio, e fanno bene, ma trovo che provino rispetto per la posizione che stiamo tentando di assumere. Non abbiamo un ruolo marginale, ma realistico. Svolgiamo un ruolo che io condivido e che cerco di mettere a frutto al meglio. Non posso fare ciò che fanno altri Paesi. Non ho il potere di fare alcune cose, ma ciò che possiamo fare è usare il nostro potere economico e politico – in senso buono – per tentare di sostenere il processo in atto. Probabilmente dedico a questo aspetto più energie che a qualunque altra nostra azione.</p>
      <p sl="en">La onorevole Dodds chiede se la politica di vicinato sia fallita. No, ma è decisamente perfettibile. Ho già detto tempo fa che va rivista. Stefan Füle e io ci siamo già messi all'opera. Gli eventi delle ultime settimane ribadiscono questa necessità, per rendere questa politica più efficace, più atta a raggiungere i nostri obiettivi e più flessibile, in ossequio al fatto che in Paesi diversi occorrono approcci diversi, in grado di dare sul campo i risultati voluti dalle popolazioni, in linea con valori e aspirazioni legittimi per noi come per quei popoli.</p>
      <p sl="en">Ho per ora riqualificato a Vicesegretario generale la carica di inviato speciale, perché reputo essenziale che l'inviato del Quartetto sia assolutamente al centro del divenire e che sia il nostro direttore politico. Ringrazio Marc Otte per il suo contributo. Quando Helga Schmid avrà ultimato il suo lavoro e sapremo dove stiamo andando, verificherò che cosa fare in futuro per garantirci un'adeguata rappresentanza nella regione.</p>
      <p sl="en">Infine, onorevole Swoboda, lei mi chiede della nave iraniana. Mi risulta che gli iraniani abbiano affermato di avere in corso una missione di addestramento a sostegno della loro lotta alla pirateria al largo della Somalia. Il transito è stato autorizzato su quella base. Che io ne sappia – ed è questa l'ultima informazione in mio possesso, perché naturalmente, non appena l'abbiamo saputo, ci siamo informati – trattandosi di una missione in quel contesto, non credo gli egiziani avessero motivo di negare il transito. Se poi fosse la verità, è un altro paio di maniche.</p>
      <p sl="en">Onorevoli, grazie infinite per questo dibattito. Nella replica, spero di aver trattato un massimo di temi.</p>
    </intervention>
    <intervention id="3-596-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Baronessa Ashton, noi ringraziamo lei, ha avuto una giornata impegnativa. Oggi ha lavorato sodo in Aula e noi la ringraziamo per la sua presenza e per le eccellenti risposte dettagliate.</p>
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-597-000" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">La situazione in Medio Oriente e nel Mediterraneo è a uno snodo particolarmente delicato, come ha appena ricordato l'Alto Rappresentante. Mi sembra l'occasione giusta perché l'UE si concentri sul processo di pace nella regione. Israele è uno dei nostri principali partner commerciali, mentre gli studenti di tutta Europa hanno accesso ai centri di studio israeliani grazie ai programmi di scambio universitario.</p>
      <p sl="ro">Ricordo poi che è in Medio Oriente che prendono forma già oggi le sfide per il nostro futuro. Per esempio, la gestione dell'acqua potabile. Le rivolte arabe hanno generato un clima di instabilità nell'area mediterranea, con un particolare impatto su Israele. Di recente, a causa di rischi per la sicurezza, è stato chiuso un valico di frontiera, lasciando quello di Kerem Shalom come l'unico valico commerciale completamente sicuro. Le autorità israeliane stanno concentrando il loro impegno presso questo valico su un normale flusso di civili e di merci. In questo contesto, trovo essenziale una ripresa dei negoziati al più presto per giungere a una soluzione pacifica. Il coinvolgimento dell'UE in questo processo può assicurare il necessario sostegno perché il dialogo si svolga in condizioni ottimali.</p>
    </intervention>
    <intervention id="3-598-000" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Le rivoluzioni nel mondo arabo non devono distoglierci dal processo di pace in Medio Oriente. Sono anzi un'occasione da cogliere. La Palestina terrà le elezioni politiche e presidenziali entro l'estate, mentre l'Autorità palestinese desidera darsi istituzioni legittime e garantire la sicurezza. La continua costruzione di insediamenti israeliani è un'ingiustizia e una provocazione ai palestinesi. Oggi, con questo vento di libertà che ha preso a spirare su tutto il mondo arabo, abbiamo l'occasione di rilanciare i negoziati. L'Unione deve assumere l'iniziativa al riguardo. Perché non nel contesto dell'Unione per il Mediterraneo?</p>
    </intervention>
  </section>
  <section id="creitem25" title="17. Ordine del giorno della prossima seduta: cfr. Processo verbale"/>
  <section id="creitem26" title="18. Chiusura della seduta"/>
</text>
