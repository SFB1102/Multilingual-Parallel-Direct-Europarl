<?xml version='1.0' encoding='utf-8'?>
<text id="20070710.IT" lang="it" date="2007-07-10" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Storni di stanziamenti: vedasi processo verbale"/>
  <section id="creitem4" title="4. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem5" title="5. Completamento del mercato interno dei servizi postali della Comunità (discussione)">
    <intervention id="2-009" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0246/2007), presentata dall’onorevole Markus Ferber a nome della commissione per i trasporti e il turismo, sulla proposta di direttiva del Parlamento europeo e del Consiglio che modifica la direttiva 97/67/CE relativa al pieno completamento del mercato interno dei servizi postali comunitari [COM(2006)0594 – C6-0354/2006 – 2006/0196(COD) ]</p>
    </intervention>
    <intervention id="2-010" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione. – Signor Presidente, desidero in primo luogo ringraziare vivamente la commissione per i trasporti e il turismo e in particolare il relatore, onorevole Ferber, per l’ottimo lavoro svolto nella preparazione della relazione sulla direttiva relativa ai servizi postali. L’intero lavoro è tanto più straordinario in quanto la preparazione ha coinvolto altre cinque commissioni e sono stati presentati quasi 600 emendamenti. Inoltre il fascicolo è estremamente sensibile dal punto di vista politico e tecnicamente complesso.</p>
      <p sl="en">La nostra proposta si basa su una solida preparazione. Non è l’attuazione di teorie astratte inventate in una torre d’avorio o basate su zelo ideologico. L’apertura dei mercati non è fine a sé stessa, ma è positiva per i consumatori, per le imprese e quindi per l’intera economia.</p>
      <p sl="en">Dopo mesi di discussione c’è sempre il rischio di perdere di vista l’intenzione originale. Perciò consentitemi soltanto di ricordarvi ciò che comporta di fatto la nostra proposta. Prima di tutto, la proposta della Commissione mira a garantire un servizio universale di alta qualità per tutti gli utenti in tutta l’Unione europea. Gli utenti e i consumatori hanno diritto a servizi postali di prima classe, che devono essere a disposizione di tutti a prezzi accessibili.</p>
      <p sl="en">In secondo luogo, sulla base di studi particolareggiati e ampie consultazioni, la Commissione conferma nella sua proposta la data del 2009 quale obiettivo per l’abolizione di ogni rimanente diritto esclusivo e monopolio. Tali diritti di esclusiva e monopoli ostacolano la concorrenza e gli effetti positivi che essa ha avuto sull’innovazione, sulla qualità e sui prezzi.</p>
      <p sl="en">In terzo luogo, la nostra proposta conferma la disponibilità di un’ampia gamma di meccanismi di finanziamento tra i quali gli Stati membri possono scegliere per finanziare eventuali costi netti o oneri indebiti che l’obbligo di servizio universale potrebbe imporre ai prestatori del servizio universale.</p>
      <p sl="en">In quarto luogo, la proposta consente una maggiore flessibilità in termini di fissazione dei prezzi dei servizi postali in modo che possano riflettere meglio i costi reali, mantenendo nel contempo la possibilità di tariffe uniformi per la posta inviata dai consumatori o per gli invii singoli. La Commissione dà grande importanza al ruolo svolto dai servizi postali per la coesione territoriale e sociale. Le tariffe uniformi per la posta inviata dai consumatori riflettono questo approccio. La proposta rafforza anche i diritti dei consumatori, per esempio in termini di indennizzi.</p>
      <p sl="en">In quinto luogo, la proposta intende correggere le disposizioni riguardanti l’autorizzazione e la concessione di licenze per ridurre le barriere ingiustificate all’ingresso. La proposta chiarisce altresì le regole sull’accesso alle infrastrutture postali.</p>
      <p sl="en">Infine, la proposta fornisce maggiore chiarezza sul ruolo e sull’indipendenza delle autorità di regolamentazione nazionali.</p>
      <p sl="en">Questi elementi si fondano sul successo ottenuto sino ad oggi con la graduale apertura del mercato e offriranno un quadro che permetterà al settore postale di sviluppare il proprio potenziale. E’ veramente il passo finale in un lungo processo avviato quasi vent’anni fa.</p>
      <p sl="en">E’ noto che sta avvenendo una “rivoluzione delle comunicazioni”, che costituisce una sfida significativa per tutti noi nella nostra vita quotidiana e pone una minaccia per quegli operatori postali che non riescono ad adeguarsi. Nessun settore riservato può proteggere un operatore postale dalla concorrenza di altri mezzi di comunicazione. L’unica opzione è migliorare, adeguarsi e trasformare la sfida in un’opportunità. Questo contesto in rapido mutamento rende ancor più necessario completare il processo di riforma iniziato oltre 15 anni fa. Il Parlamento europeo ha contribuito significativamente a definire questa riforma in tutte le fasi. La Commissione è pronta a offrire la sua assistenza affinché il mercato interno dei servizi postali possa finalmente essere completato.</p>
      <p sl="en">L’esperienza con l’apertura dei mercati è stata sinora decisamente positiva. Efficienza, qualità e rendimento sono aumentati in misura sostanziale. In tutta l’Unione europea viene fornito un servizio universale di qualità a prezzi accessibili.</p>
      <p sl="en">E’ nostra responsabilità comune che continui a essere così. La piena apertura del mercato è la strada giusta su cui procedere. In questi ultimi mesi alcuni hanno tentato di dipingere come minacce l’apertura del mercato e il successo di altri operatori postali. La maggior parte ha ora compreso, tuttavia, che si tratta di sfide che dobbiamo affrontare e che è molto più importante concentrarsi su come affrontarle. Nel complesso, l’approccio costruttivo prevale. Questo mi rende ottimista sulla possibilità di trovare infine un terreno comune su questo importante fascicolo.</p>
      <p sl="en">In conclusione, questa direttiva costituisce un elemento essenziale dell’agenda di Lisbona. I tempi sono ora maturi per dare ai cittadini dell’Unione europea la scelta cui hanno diritto e che si aspettano. Gli utenti e i consumatori dei servizi postali saranno i principali beneficiari della direttiva. L’apertura del mercato nel 2009 introdurrà una concorrenza controllata e regolata che promuoverà l’innovazione, nuovi modelli di imprese e nuovi servizi. Non si tratta di dividere la torta in modo diverso, né di introdurre la riforma a spese dei lavoratori del settore; si tratta invece di aumentare le dimensioni del mercato e di far sì che ciò vada a vantaggio di tutti.</p>
    </intervention>
    <intervention id="2-011" speaker_id="1917" name="Markus Ferber" is_mep="True" mode="spoken" role="relatore">
      <p sl="de">Signor Presidente, signor Commissario, onorevoli colleghi, la liberalizzazione dei servizi postali è una delle più importanti proposte in discussione nella seconda metà di questa legislatura. Ci stiamo lavorando sin dalla terza e quarta legislatura, e vorrei ricapitolare tutto quello che è stato fatto dopo il Libro verde presentato dalla Commissione europea nel 1992. E’ importante per noi come Parlamento inviare un chiaro segnale oggi e domani nella votazione. Si spera che porteremo presto a una conclusione riuscita questo lavoro, iniziato alla fine degli anni ’80.</p>
      <p sl="de">Qual è la questione principale? Semplicemente, si tratta di passare da un servizio postale basato sull’offerta a un servizio postale basato sulla domanda. Negli Stati membri abbiamo monopoli da 200 anni. Nel corso della discussione odierna sentiremo parlare di molti problemi che colpiscono i servizi postali. Per me la conclusione è una sola: i monopoli non sono in condizione di risolvere tali problemi. Si possono risolvere soltanto quando ci sia una concorrenza leale – alla quale attribuiamo grande valore – nell’Unione europea, unita a una forte attenzione alle condizioni lavorative – ma comunque quando la concorrenza sia permessa.</p>
      <p sl="de">Questo è il modello che abbiamo definito insieme in seno alla commissione per i trasporti e il turismo, senza badare ai confini nazionali e alle divisioni di partito. A questo punto vorrei ringraziare tutti i colleghi che hanno partecipato e contribuito a giungere a questo compromesso. Possiamo dire fiduciosamente che entro la fine del 2010 saranno aperti i mercati postali in tutti gli Stati membri, seppure abbiamo previsto alcune eccezioni fino al 2012. Diciamo chiaramente che chi proviene da un settore protetto non ha il diritto di inserirsi dove già sussiste la concorrenza. Si tratta del concetto di reciprocità.</p>
      <p sl="de">A questo punto vorrei precisare che un’obiezione comune a questo concetto è che contrasta con il Trattato sull’Unione europea. La mia unica risposta è un invito a esaminare la direttiva postale attualmente applicabile. Essa vieta esplicitamente l’ingresso in un mercato competitivo con profitti maturati come monopolio. La DG Concorrenza ha dieci cause pendenti contro Stati membri sospettati di fare precisamente questo. Se la direttiva attuale ci offre quindi uno strumento per garantire questo tipo di reciprocità, dovremmo avvalercene.</p>
      <p sl="de">Abbiamo detto chiaramente che non si dovrebbe cambiare la portata dei servizi postali che dovrebbero essere resi disponibili a tutti i cittadini dell’Unione europea. Il servizio universale deve essere disponibile a ogni cittadino, indipendentemente da dove vive, in città o in campagna, nel cuore o ai confini dell’Europa. Questo è l’approccio corretto. Abbiamo già dimostrato che esiste un diritto legale a un certo livello di fornitura dei servizi in altri settori della liberalizzazione dei mercati.</p>
      <p sl="de">L’altra grossa domanda era: in che modo può essere finanziato questo servizio universale? Insieme siamo pervenuti a una buona soluzione. E’ importante tuttavia che gli Stati membri siano dotati di strumenti sufficienti. Se si legge con attenzione la direttiva, si trovano cinque strumenti, quattro proposti dalla Commissione e alcune altre forme miste che abbiamo aggiunto per permetterci di organizzare questo servizio universale in modo che esso sia disponibile ovunque.</p>
      <p sl="de">Abbiamo redatto un chiaro programma di ciò che la Commissione e gli Stati membri devono fare prima dell’apertura dei mercati. Questo per evitare che qualcuno venga colto di sorpresa quando saranno attuate le misure, poiché si sta facendo tutto in accordo con gli Stati membri. Ci siamo concentrati soprattutto su aspetti relativi alla protezione dei consumatori: il Commissario ha già spiegato le tariffe uniformi che consentiranno ai cittadini di continuare a usare il modello di una lettera standard . Vogliamo anche continuare a garantire il servizio per le persone ipovedenti. In seguito alla proposta della Commissione abbiamo anche introdotto un sistema di vasta portata per i reclami, per garantire che i diritti dei consumatori continuino a essere protetti anche in un regime liberalizzato.</p>
      <p sl="de">Abbiamo affrontato da vicino la questione degli impiegati postali. Nell’Unione europea vi sono oltre un milione di impiegati postali, i quali ovviamente vogliono sapere che ne sarà di loro in un ambiente liberalizzato. Io credo che abbiamo trovato le soluzioni corrette sia per quanto riguarda la definizione di lavoratore postale sia per quanto riguarda la garanzia dei diritti su base nazionale.</p>
      <p sl="de">Ringrazio tutti coloro che ci hanno aiutati a giungere a questo compromesso, in particolare la Commissione per il suo sostegno proattivo. Spero che anche il Consiglio sia presto in grado di formulare una posizione comune sulla base della nostra prima lettura.</p>
    </intervention>
    <intervention id="2-012" speaker_id="1985" name="Pervenche Berès" is_mep="True" mode="spoken">
      <p sl="fr">relatore per parere della commissione per i problemi economici e monetari. – Signor Presidente, signor Commissario, onorevoli colleghi, devo il privilegio di intervenire in questa discussione all’esito negativo dell’esame del parere inizialmente redatto dal collega Gilles Savary per la commissione per i problemi economici e monetari. Tenuto conto del voto in seno alla commissione, il relatore ha rinunciato a far figurare il suo nome su questa relazione.</p>
      <p sl="fr">Abbiamo iniziato il processo di apertura alla concorrenza dei servizi postali dieci anni fa, riducendo progressivamente il monopolio degli operatori nazionali e nel contempo cercando di garantire il mantenimento del servizio universale. Questa esigenza del servizio universale è oggi riaffermata nella relazione Ferber, che definisce a tale scopo tre strumenti di finanziamento e riconosce di conseguenza che il mercato interno non potrebbe garantire un servizio quotidiano nella totalità dei nostri territori. Il periodo supplementare di due anni che è stato accordato ai nuovi Stati membri nonché agli Stati dotati di una topografia difficile illustra la difficoltà di conciliare la piena liberalizzazione con gli obblighi di servizio pubblico.</p>
      <p sl="fr">Il relatore voleva includere un quarto ambito, una quarta modalità di finanziamento, quello del settore riservato. La commissione per i problemi economici e monetari ha scelto di non seguire il relatore né riguardo all’introduzione di questa nozione di settore riservato né riguardo a una modifica del calendario. Ha preferito mantenere quasi del tutto la proposta iniziale della Commissione di stabilire la data del 2009 per l’apertura del servizio postale alla liberalizzazione. Vorrei dire che, nel caso di specie, in via eccezionale e a titolo personale, ritengo che la commissione responsabile abbia avuto ragione a non ascoltare la commissione per i problemi economici e monetari. Dicendo ciò, esprimo un’opinione del tutto personale, non in qualità di presidente della commissione per i problemi economici e monetari.</p>
    </intervention>
    <intervention id="2-013" speaker_id="1407" name="Stephen Hughes" is_mep="True" mode="spoken">
      <p sl="en">relatore per parere della commissione per l’occupazione e gli affari sociali. – Signor Presidente, la commissione per l’occupazione e gli affari sociali avrebbe preferito subordinare il pieno completamento del mercato interno postale a un futuro nuovo studio, che dimostri la possibilità di conservare il servizio universale in ogni Stato membro e che esamini come mantenere o migliorare la situazione dell’occupazione nel settore postale. Tuttavia, talvolta la politica è l’arte del possibile, e so che il mio buon amico Brian Simpson ha negoziato il migliore accordo possibile con il relatore e i relatori ombra in seno alla commissione per i trasporti e il turismo.</p>
      <p sl="en">Siamo soddisfatti del chiaro accento posto sul mantenimento del servizio universale e sul numero di salvaguardie incluse nella relazione nella forma in cui è presentata all’Assemblea. Siamo altresì lieti che la relazione si concentri sulla necessità di assicurare adeguati standard sociali e occupazionali nel momento in cui si incomincia ad attuare la liberalizzazione. Questo è un punto importante dato che anche Deutsche Post ha espresso inquietudine sull’abbassamento degli standard occupazionali fra alcuni nuovi operatori entrati nel mercato postale tedesco.</p>
      <p sl="en">Riconosciamo che si tratta del migliore accordo raggiungibile in questa tarda fase del processo di liberalizzazione.</p>
    </intervention>
    <intervention id="2-014" speaker_id="2295" name="Hannes Swoboda" is_mep="True" mode="spoken">
      <p sl="de">relatore per parere della commissione per l’industria, la ricerca e l’energia. – Signor Presidente, diversamente da alcuni colleghi, io sapevo che l’onorevole Ferber, nonostante la sua dichiarazione iniziale, è un uomo aperto al compromesso e ha raggiunto una buona soluzione. L’onorevole Ferber ha presentato la situazione così com’è: esistono molte differenze in Europa, la liberalizzazione è molto avanzata in alcuni paesi e meno in altri. Frenare questo processo sarebbe stato impossibile e probabilmente inutile.</p>
      <p sl="de">Il punto principale – e su questo concordiamo con la commissione per l’industria, la ricerca e l’energia, che è stata la prima a dare un impulso alla questione – è che esiste un servizio universale che garantisce tutti i cittadini, indipendentemente dal fatto che vivano in una città o in una regione isolata, che siano ricchi o poveri, e tale servizio è fornito dagli uffici postali o servizi postali. La relativa regolamentazione rimane responsabilità dei governi nazionali.</p>
      <p sl="de">Per tale ragione abbiamo insistito, e sono lieto che la commissione competente abbia accolto quest’idea, affinché prendiamo il tempo necessario in proposito, senza rimandare la questione indefinitamente, poiché alcuni paesi avevano già attuato preparativi adeguati, ma un tempo sufficiente perché i cittadini, le imprese e le organizzazioni si preparino, per garantire che l’industria e i cittadini ottengano un servizio adeguato.</p>
      <p sl="de">Un’altra importante questione è quella dell’occupazione. La liberalizzazione e l’apertura del mercato non devono basarsi sul principio “più bassi sono i salari e peggiori le condizioni, tanto meglio”. Il punto è che ci deve essere una concorrenza leale tra le istituzioni postali esistenti e quelle nuove. Anche questo aspetto è stato affrontato adeguatamente nella relazione.</p>
      <p sl="de">Per queste ragioni, il mio parere personale è che abbiamo elaborato una buona soluzione. La commissione per l’industria, la ricerca e l’energia ha dato la sua approvazione, e spero che la maggioranza dell’Assemblea accetti questa proposta.</p>
    </intervention>
    <intervention id="2-015" speaker_id="28224" name="Markus Pieper" is_mep="True" mode="spoken">
      <p sl="de">relatore per parere della commissione per lo sviluppo regionale. – Signor Presidente, signor Commissario, onorevoli colleghi, la liberalizzazione del mercato postale ha anche una dimensione regionale, perché l’affidabilità e la qualità delle consegne postali sono un fattore regionale per l’economia nonché per la popolazione.</p>
      <p sl="de">Prima di tutto desidero ringraziare l’onorevole Richard Seeber, relatore per parere della commissione per lo sviluppo regionale, il quale mi ha chiesto di subentrargli. Ringrazio anche il relatore, onorevole Ferber, per la relazione molto equilibrata.</p>
      <p sl="de">In linea di principio, accogliamo con favore l’apertura dei mercati. Non è un fine in sé stesso, ma uno strumento per aumentare l’efficienza del settore postale e la qualità del servizio. La liberalizzazione creerà, come è avvenuto in altri campi, un numero ben maggiore di posti di lavoro rispetto ai mercati protetti. La commissione per lo sviluppo regionale raccomanda, comunque, che l’impatto della liberalizzazione sia analizzato più da vicino. In che modo i mercati liberi influiscono sulla coesione regionale e sulla competitività regionale?</p>
      <p sl="de">Nel caso delle aree rurali e isolate dobbiamo trovare, insieme ai prestatori di servizi privati, soluzioni analoghe al mercato che non aumentino i costi per i clienti e non riducano la frequenza delle consegne. A tale riguardo, l’e-commerce e gli ordini per corrispondenza tramite Internet offrono alcune prospettive interessanti per le aree rurali, anche offrendo sostituti equivalenti per servizi precedentemente forniti dallo Stato. Tuttavia, la commissione per lo sviluppo regionale afferma che le conseguenze di mantenere il servizio universale a lungo termine devono essere ulteriormente esaminate.</p>
      <p sl="de">Gli Stati membri che lo ritengano necessario avrebbero l’opportunità di posticipare il completamento del mercato interno dei servizi postali progettato per il 2009. Per questi motivi accogliamo con favore anche l’estensione dei termini per i nuovi Stati membri e per le regioni ultraperiferiche, proposta dalla commissione per i trasporti e il turismo.</p>
      <p sl="de">La risultante apertura del mercato in due fasi non deve, comunque, dar luogo a una situazione in cui monopoli statali provenienti da settori protetti offrono servizi in Stati membri o regioni liberalizzati. Questa è un’altra forma di distorsione della concorrenza che gli Stati membri e …</p>
      <a text="(Il Presidente interrompe l’oratore)"/>
    </intervention>
    <intervention id="2-016" speaker_id="1832" name="Marianne Thyssen" is_mep="True" mode="spoken">
      <p sl="nl">a nome del gruppo PPE-DE. – Signor Presidente, signor Commissario, onorevoli colleghi, come ha affermato poco fa il Commissario, sono ormai più di dieci anni che ci occupiamo dell’apertura del mercato europeo dei servizi postali e oggi stiamo decidendo in merito alla fase finale, su cosa fare riguardo al settore riservato degli invii di corrispondenza fino a 50 grammi. Una volta rimosso questo monopolio residuo, ci sarà, tra alcuni anni, un mercato postale con tutte le possibilità di diventare più dinamico, un mercato che sarà completamente aperto e in grado di funzionare in maniera competitiva e trasparente.</p>
      <p sl="nl">A nostro parere, la proposta della Commissione non offriva garanzie sufficienti per una liberalizzazione prudente, ma, grazie alle capacità di negoziazione del relatore, onorevole Ferber, e alla valida cooperazione di altri colleghi, è stato raggiunto un accordo con un largo appoggio politico in seno alla commissione per i trasporti e il turismo, che principalmente offre alle imprese postali un periodo supplementare per prepararsi adeguatamente. Questo è un modo di procedere ragionevole, dato che non tutti gli Stati membri hanno raggiunto la stessa fase nel percorso post-liberalizzazione.</p>
      <p sl="nl">La relazione dell’onorevole Ferber rappresenta inoltre un enorme progresso anche in altre aree. Per esempio, gli impiegati del settore postale non devono necessariamente temere effetti negativi, anche se, naturalmente, dovremmo rimanere vigili a tale riguardo. Altrettanto cruciale è la nostra aspirazione a garantire agli utenti la fornitura universale del servizio. Inutile dire che la posta deve comunque essere consegnata su base quotidiana e gli utenti devono poter effettuare i loro invii vicino a casa.</p>
      <p sl="nl">A tal fine è essenziale, chiaramente, il piano nazionale che gli Stati membri devono presentare alla Commissione con riferimento al finanziamento del servizio universale. Nel complesso, ci attendiamo un documento equilibrato dopo la votazione di domani, e allora toccherà al Consiglio, nonché certamente agli Stati membri, agire con saggezza in seguito al risultato della votazione.</p>
    </intervention>
    <intervention id="2-017" speaker_id="1309" name="Brian Simpson" is_mep="True" mode="spoken">
      <p sl="en">a nome del gruppo PSE. – Signor Presidente, mi congratulo con il relatore, onorevole Ferber, per il lavoro svolto su questa relazione. E’ trascorso molto tempo da quando lui e io abbiamo cominciato a batterci sui servizi postali molti anni fa. Di fatto, forse all’epoca c’era persino ancora il muro di Berlino, il che indica da quanto tempo la cosa va avanti.</p>
      <p sl="en">I servizi postali rappresentano una questione con forti implicazioni personali e politiche. Per questo motivo sono diversi da altri settori, come le telecomunicazioni e l’energia, perché la posta, come ho spesso detto in quest’Aula, riguarda i cittadini; è un servizio pubblico in prima linea. Perciò il tema è importante e suscita grande interesse.</p>
      <p sl="en">So che nel lavoro che abbiamo fatto in commissione abbiamo cercato di tenere conto dei pareri di altre commissioni e altri gruppi politici. Dopo molto duro lavoro, e devo dire molta buona volontà, abbiamo raggiunto un accordo che considero valido.</p>
      <p sl="en">Voglio soltanto dire che questa particolare direttiva non riguarda veramente la liberalizzazione. L’argomento riguardante l’opportunità o meno di liberalizzare i servizi postali si è chiuso molti anni fa. L’onorevole Hughes ha ragione quando dice che la politica è l’arte del possibile. Una minoranza pensa – con tutto il rispetto per queste opinioni – che dovremmo continuare come in passato, con il settore monopolistico e il settore riservato. Tuttavia costoro devono rendersi conto, anche se posso riconoscere i meriti della loro argomentazione, che nel mondo reale la situazione è diversa, è cambiata, che il mondo in cui viviamo è ben altro. La grande maggioranza degli Stati membri ha liberalizzato, e la maggior parte di quelli che non l’hanno fatto vorrebbe farlo, quindi qualche volta è necessaria una dose di realismo.</p>
      <p sl="en">Il Parlamento ha accettato una liberalizzazione controllata e nella sua ultima dichiarazione ha convenuto che il passaggio dovrebbe avvenire il 1o gennaio 2009. Tuttavia, in seguito, abbiamo avuto l’adesione dei nuovi Stati membri e il mio gruppo ritiene che dobbiamo quindi riesaminare il termine stabilito, con l’intento di fissare un calendario diverso e rinviare l’attuazione per i paesi che lo necessitino.</p>
      <p sl="en">Tuttavia devo dire che, mentre la Commissione è forte sul servizio universale, è debole nelle sue proposte sul versante dei metodi per finanziarlo.</p>
      <p sl="en">Esaminiamo quindi la questione chiave. Come garantiamo un servizio universale, e un servizio universale che tratti ugualmente tutti i cittadini, indipendentemente da dove essi vivono? Per questo motivo sosteniamo la garanzia dei punti di accesso nelle regioni rurali e periferiche. Come finanziamo tale servizio universale? Come attuiamo i piani nazionali per renderlo possibile? Come proteggiamo i lavoratori e le condizioni di lavoro, e come garantiamo che i nuovi Stati membri non siano costretti a entrare in una concorrenza che non sono in grado di sostenere? Qui è importante il calendario.</p>
      <p sl="en">Sono le questioni che abbiamo affrontato in questa relazione e nel compromesso che abbiamo raggiunto e che spero domani riceverà il sostegno del Parlamento.</p>
    </intervention>
    <intervention id="2-018" speaker_id="4470" name="Luigi Cocilovo" is_mep="True" mode="spoken">
      <p sl="it">a nome del gruppo ALDE . – Signor Presidente, onorevoli colleghi, anche da parte mia tutte le più sincere congratulazioni per il lavoro del collega Ferber. Credo che a questo lavoro abbiano collaborato altri colleghi impegnati e non penso che esso, per quanto delicato e complicato, sia stato un “duello all’alba dietro il convento” fra il collega Ferber e il collega Simpson: non si trattava di intrecciare le spade ma di prendere atto che si tratta di un settore sensibile, come lo sono tutti i settori in cui l’offerta non può essere orientata soltanto dalle convenienze economiche ma anche dall’esigenza di rispondere a interessi di carattere generale, che possono andare al di là delle soluzioni che normalmente si trovano nell’incontro fra domanda e offerta, orientato soltanto dal mercato e sulla base di convenienze di mercato.</p>
      <p sl="it">Occorreva raggiungere un punto di equilibrio difficile, visto che la riforma, come già detto dal Commissario e ricordato dal collega Ferber, non viene attuata per il mercato ma nell’interesse dei consumatori. Il mercato può essere soltanto uno strumento per raggiungere e garantire al meglio tale interesse sotto il profilo di una riduzione dei costi della qualità dei servizi. Anch’io ritengo che il vecchio assetto dei monopoli non fosse adeguato per rispondere alle sfide: ma sarebbe rischioso immaginare in questi casi che l’unica risposta si risolva nell’apertura alla competizione del mercato. Si tratta di un passaggio che, seppur utile, fondamentale e importante, non è sufficiente.</p>
      <p sl="it">Da qui anche la ricerca di garanzie per il servizio universale, con diverse opzioni, evitando rischi di ambiguità interpretativa e di contenzioso, che probabilmente non abbiamo del tutto scongiurato. Vi sono diverse opzioni, tutte orientate all’esigenza – tenuto conto delle diversità che esistono nei vari mercati – di trovare la possibilità di concorrere ai costi netti di un servizio che non sarà mai garantito in molte situazioni, esclusivamente attraverso un’operazione di mercato. A tal fine è decisiva, com’è stato ricordato, una concorrenza equa.</p>
      <p sl="it">Io non condivido il sospetto nei confronti delle dinamiche di autorizzazione di licenza, considerate quasi una ghigliottina impropria per impedire o soffocare la concorrenza. Possono essere strumenti utilissimi per garantire la qualificazione d’impresa e garantire che la competizione avvenga liberamente ma entro un quadro di regole che, sotto il rispetto delle normative sociali di sicurezza, di qualificazione professionale, di definizione di servizi sostitutivi e di prescrizioni nell’interesse generale, possano riguardare in modo trasparente tutti gli operatori del settore.</p>
      <p sl="it">Anche questo sarà uno strumento per evitare che chi è gravato dagli oneri del servizio universale salga sul ring della competizione con le mani legate dietro la schiena.</p>
    </intervention>
    <intervention id="2-019" speaker_id="28615" name="Roberts Zīle" is_mep="True" mode="spoken">
      <p sl="lv">a nome del gruppo UEN. – Grazie, signor Presidente, Commissario McCreevy, desidero innanzi tutto congratularmi con l’onorevole Ferber per l’eccellente compromesso che è riuscito a realizzare in una situazione estremamente difficile, come dimostrato dalle centinaia di proposte emerse da gruppi di interesse molto diversi. Sono altresì soddisfatto che in questo caso siano state prese in considerazione le caratteristiche specifiche dei nuovi Stati membri, prevedendo una proroga di due anni e forse un termine anche più lungo per mantenere riservato il servizio universale. Riconosco certamente il fatto che in molti nuovi Stati membri il servizio postale non è ancora pronto per una vera concorrenza di questo tipo. Pertanto è molto importante, da un lato, conseguire un miglioramento della qualità dei servizi postali nei nuovi Stati membri – un risultato offerto dalla concorrenza – ma, dall’altro, dobbiamo mantenere l’aspetto umano del quale ha appena parlato l’onorevole Simpson. Sono altresì soddisfatto che gli Stati membri abbiano un’opportunità di scegliere tra una serie di modelli per finanziare questo periodo di servizio universale e, infine, sono lieto che sia stato possibile, all’interno delle commissioni, giungere a un compromesso per preservare la protezione dei dati personali nei casi in cui il prestatore dell’attuale servizio universale debba trasmettere la sua base di dati agli altri partecipanti al mercato. Spero quindi vivamente che il voto di domani sia positivo e che si concluda il lungo lavoro sulla direttiva relativa ai servizi postali. Grazie.</p>
    </intervention>
    <intervention id="2-020" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE. – Signor Presidente, signor Commissario, onorevoli colleghi, la concorrenza ha sempre dato risultati positivi operando in un quadro adeguato. Questo vale anche per i servizi postali – ove ciò sia fattibile. Per equità, comunque, va detto che nella più recente fase di liberalizzazione i consumatori, in particolare in aree rurali, hanno rilevato un peggioramento della qualità del servizio. Privato non significa automaticamente buono, allo stesso modo in cui statale non è automaticamente buono. Abbiamo bisogno di condizioni adeguate, positive ed eque.</p>
      <p sl="de">La Commissione sottolinea giustamente l’importanza di fornire un servizio universale, in particolare per le aree rurali. I servizi non possono essere concentrati solamente nelle città. Le proposte riguardanti il finanziamento di questi servizi, che implicano costi maggiori, sono, tuttavia, ampiamente irrealistiche, mirate soltanto ai grandi Stati membri e sono definite in termini vaghi. La Corte di giustizia avrà un bel da fare.</p>
      <p sl="de">Un altro risultato è che molti colleghi hanno chiesto l’applicazione di deroghe. Così ora abbiamo una legge per la Grecia in virtù della quale i paesi con un elevato numero di isole possono liberalizzare più lentamente. C’è poi un’altra legge per il Lussemburgo, in base alla quale i paesi di piccole dimensioni scarsamente popolati – una interessante scelta di parole – dovrebbero liberalizzare più tardi, e lo stesso vale per i nuovi Stati membri. In sintesi, si tratta di formulazioni piuttosto vaghe. Nonostante ciò, vi invito a non posticipare la decisione! I problemi non si risolvono mettendoli da parte. Perciò non posso accettare una mera proroga e il gruppo Verde/Alleanza libera europea è con me su questo punto.</p>
      <p sl="de">Dobbiamo porre fine una volta per tutte – e questo è il nodo della relazione – alla possibilità di demarcare un settore riservato che in ultima analisi significa che tutto è sovvenzionato, dalla proficua posta spazzatura alla posta privata in perdita. Questa pratica deve finire. Tuttavia, nella sua generosità, la Commissione continua a permettere tali sussidi statali. Secondo me è sbagliato. Sono più favorevole a un approccio orientato ai benefici. Il fondo di compensazione che viene proposto, pur essendo forse fattibile nei grandi Stati membri, non lo è in quelli di piccole dimensioni, poiché il mercato non si è ancora adattato in modo adeguato.</p>
      <p sl="de">La pubblicità diretta per corrispondenza è una miniera d’oro. Le lettere di peso inferiore a 50 grammi costituiscono la categoria su cui gli operatori privati stanno aspettando di mettere le mani. A loro non interessa minimamente il biglietto di Natale per la zia Maria che vive sulle montagne. Quindi quale sarà il risultato della relazione, se sarà adottata così com’è? Cassette della posta traboccanti nelle grandi città, montagne di posta spazzatura e un buon servizio di posta privata nelle zone urbane, ma un graduale peggioramento dei servizi nelle aree rurali. Questo sarà il risultato inevitabile, poiché i governi a lungo andare non saranno più in grado, o non vorranno più, finanziare il servizio.</p>
      <p sl="de">E in che modo competeranno i prestatori di servizi? Al prezzo dei lavoratori impiegati in tali zone e della popolazione rurale. Gli operatori privati potranno avere la loro fetta soltanto se le condizioni di lavoro peggioreranno: tenetelo presente durante il dibattito. Ciò che otterremo sarà un dumping sociale che non riusciremo a eliminare con qualche considerando.</p>
    </intervention>
    <intervention id="2-021" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL. – Signor Presidente, signor Commissario, il mio collega Erik Meijer ritornerà sulla relazione dell’onorevole Ferber.</p>
      <p sl="fr">Da parte mia, vorrei illustrare molto concretamente, a partire dal caso di questa proposta di direttiva e dall’atteggiamento della Commissione in proposito, il dogmatismo liberale che alimenta la crisi di legittimità del modello economico e sociale europeo e l’arroganza che mantiene il clima di diffidenza nei confronti delle nostre Istituzioni.</p>
      <p sl="fr">Ricordo ciò che ha affermato sin dall’inizio la Confederazione europea dei sindacati a proposito della vostra proposta, signor Commissario. Cito: “Questa proposta eliminerà il settore riservato che si è rivelato l’unico servizio affidabile”. E continua: “Si sono persi centinaia di migliaia di posti di lavoro dall’avvio della liberalizzazione. A lungo termine, ciò avrà un impatto grave e negativo sull’Unione europea. La Confederazione europea dei sindacati raccomanda al Consiglio e al Parlamento di non adottare la proposta della Commissione”.</p>
      <p sl="fr">Da parte sua, la rete UNI-Europa Poste, che rappresenta oltre un milione di lavoratori, ritiene, e cito, “che la proposta della Commissione metterebbe in pericolo la portata, la qualità e l’accesso ai servizi di cui godono attualmente i cittadini dell’Unione”. Inoltre – cito ancora – “invita unanimemente il Consiglio e il Parlamento a respingere la proposta della Commissione” che, secondo il Segretario generale di questa rete, cito: “non garantisce il finanziamento del servizio postale universale a vantaggio del cittadino”. E’ chiaro!</p>
      <p sl="fr">Inoltre, sono state inviate direttamente alla Commissione decine di migliaia di petizioni di utenti contrari a questo testo inadeguato. Da parte loro, nove operatori postali storici hanno insistito sulla minaccia che pesa sul futuro finanziamento del servizio universale. Ancor meglio, secondo il ministro delle Comunicazioni del Lussemburgo Jean-Louis Schiltz, una maggioranza di Stati membri avrà problemi con le regole previste per il finanziamento del servizio pubblico se si applica questa direttiva. La risposta della Commissione a questa valanga di interpellanze è che la sua direttiva è l’unica opzione valida. Fine della storia.</p>
      <p sl="fr">E’ proprio questo, signor Presidente, che non è più accettabile per l’opinione pubblica e – ne va della nostra autorità – non può più essere accettabile neanche per la maggioranza dei parlamentari europei. Questo è il senso del nostro emendamento che invita a respingere la proposta, che sia per il 2009 o per una data successiva. Vi do appuntamento domani per la votazione.</p>
    </intervention>
    <intervention id="2-022" speaker_id="28506" name="Michael Henry Nattrass" is_mep="True" mode="spoken">
      <p sl="en">a nome del gruppo IND/DEM. – Signor Presidente, la gestione di un sistema postale che consegna in ogni parte del Regno Unito sei giorni alla settimana, come sperimentato dagli inglesi da più di un secolo, è una questione che riguarda il Regno Unito, non la burocrazia dell’Unione europea. Un servizio efficiente di consegna della corrispondenza incoraggia le imprese, specialmente nelle aree rurali. E’ un servizio pubblico. Forse la Royal Mail ha bisogno di sovvenzioni per le consegne nelle regioni più remote, tra cui le isole scozzesi. E’ una questione per il governo britannico centrale e locale, non per l’Unione europea. Il concetto dell’Unione favorisce un aumento della posta spazzatura, che gli inglesi non vogliono affatto, neanche come carta da riciclare. Come al solito, l’UE desidera microgestire ogni aspetto, distruggendo metodi che funzionano bene da anni, dettando regole che limitano l’innovazione.</p>
      <p sl="en">L’Unione europea che si immischia nel sistema postale britannico mi sembra fuori luogo quanto il Regno Unito se volesse occuparsi delle lettere fiamminghe, finlandesi o francesi. Forse vi aspettate che accolga con favore il rinvio della piena apertura del mercato al dicembre 2010. In realtà, respingo l’intera direttiva sulla base del semplice principio britannico del “bada agli affari tuoi”. E’ una questione che risolveremo noi, non l’apparente direttiva dell’UE con il suo “o la borsa o la vita, e intanto vi impacchettiamo nella nostra burocrazia”.</p>
      <p sl="en">In breve, questa direttiva deve tornare al mittente.</p>
    </intervention>
    <intervention id="2-023" speaker_id="28457" name="Luca Romagnoli" is_mep="True" mode="spoken">
      <p sl="it">a nome del gruppo ITS . – Signor Presidente, onorevoli colleghi, la proposta di modifica della direttiva relativa al pieno completamento del mercato interno dei servizi postali, proposta dal collega Ferber, ha trovato convergenza ampia, come testimoniano l’accoglimento in commissione e anche i compromessi in proposito raggiunti dai gruppi.</p>
      <p sl="it">Come ho già avuto modo di affermare in altre occasioni, il liberismo non trova in me affatto un convinto sostenitore, tutt’altro. Anche perché, soprattutto in Italia, esso non ha prodotto i miracolosi effetti nel miglioramento dei servizi e delle tariffe, tante volte evocati nei confronti dei consumatori. Di fatto, in Italia, e sfido i colleghi liberisti italiani a dimostrare il contrario, la liberalizzazione dei diversi settori, dall’assicurativo all’energetico, al ferroviario, al servizio postale stesso, si è risolta in un aggravio dei costi e in maggiori difficoltà di fruizione dei servizi.</p>
      <p sl="it">Tant’è che in Italia, pur essendo di certa tradizione marxista, si diventa fautori delle liberalizzazioni e si diventa ministri, non solo comunisti, ma comunisti che, per venire incontro al mercato, appunto si fanno ministri, dopo aver, tutt’altro che con impegno e proficuo contributo, seduto di passaggio su questi scranni. E quindi da ministri comunisti ci si agita per colpire le categorie, dagli avvocati ai notai, ai tassisti, per giungere ai panettieri, per affermare così la giustezza del consumo e della concorrenza. Ecco quindi che un nazional-popolare come me ha, oltre che la convinzione ideologica, anche la concreta dimostrazione che il libero mercato non cura affatto tutti i mali, anzi spesso li alimenta.</p>
      <p sl="it">Comunque, nella speranza che almeno nel mio paese una maggiore concorrenza nel settore postale – per altro settore pubblico che, parzialmente privatizzato, ha registrato solo un aggravio di costi a fronte di un servizio affatto di standard europeo – tutto ciò produca finalmente un miglioramento del servizio, intendo sostenere la relazione Ferber. Infatti non posso omettere di riconoscere che in Italia il servizio offerto dai privati nel settore delle spedizioni è spesso ottimo e sembra abbia creato più occupazione rispetto a quanta se ne è persa nel servizio pubblico. Né posso ignorare che, mentre i grandi clienti commerciali non necessitano di tutele particolari quanto a disservizi, opposta è la situazione dei piccoli clienti per il servizio universale.</p>
      <p sl="it">E’ giusto e inderogabile che il servizio universale sia garantito almeno cinque giorni a settimana in tutti gli Stati così come, mi chiedo, chi potrebbe opporsi all’auspicio di migliori tempi, regolarità e affidabilità del servizio postale o a un equo sistema dei rimborsi o compensazioni tante volte richiamati nella relazione Ferber? La materia è complessa e come al solito qui il tempo è troppo tiranno per poter analizzare tutti gli aspetti, positivi o meno, della relazione.</p>
      <p sl="it">Spero che dal gennaio 2011 il non mantenimento di diritti esclusivi per la fornitura di servizi postali comporti un vantaggio generalizzato per tutti. Sarebbe anche la prima volta che mi vedrebbe costretto a ricredermi sulla positività delle liberalizzazioni.</p>
    </intervention>
    <intervention id="2-024" speaker_id="28427" name="Alessandro Battilocchio" is_mep="True" mode="spoken">
      <p sl="it">Signor Presidente, onorevoli colleghi, la proposta di direttiva postale rappresenta un ulteriore passo in avanti verso un obiettivo di estrema importanza: la realizzazione del mercato interno dei servizi postali, in quanto i servizi di interesse economico generale svolgono un ruolo fondamentale nel contesto dei vari paesi, sia in termini di sviluppo economico che di coesione sociale. E’ quindi essenziale che, a fronte di una piena apertura del mercato, sia garantita la sostenibilità del servizio postale universale, attraverso misure adeguate per il finanziamento dello stesso.</p>
      <p sl="it">Restano tuttavia alcune criticità ancora da superare. Ne citerò solamente due: innanzitutto è importante definire con maggiore chiarezza i criteri per il rilascio delle autorizzazioni agli operatori che intendono fornire contemporaneamente servizi postali universali e non universali. Questo per garantire a tutti i soggetti in campo uguali condizioni competitive e uguali obblighi, sia nella fornitura del servizio che nella contribuzione al finanziamento. In tal senso il testo originario della Commissione sembra più chiaro rispetto al testo proposto dall’emendamento 44, il quale sottrae agli operatori postali diversi e ai fornitori designati al regime delle condizioni applicabili per il rilascio delle autorizzazioni.</p>
      <p sl="it">Un secondo aspetto riguarda la regolamentazione dell’accesso alla rete postale. In generale, infatti, fermi restando i principi generali di trasparenza e non discriminazione, non si ravvisa la necessità di una regolamentazione aggiuntiva. Alcuni Stati membri hanno già definito criteri di accesso sulla base delle esigenze e delle caratteristiche dei propri mercati postali nazionali: la regolamentazione dell’accesso non può infatti essere definita in maniera generalizzata ma dipende dalla situazione di ogni singolo mercato nazionale.</p>
    </intervention>
    <intervention id="2-025" speaker_id="2247" name="Mathieu Grosch" is_mep="True" mode="spoken">
      <p sl="de">Signor Presidente, la direttiva sui servizi postali è una proposta particolarmente importante. Riguarda non solo un milione di lavoratori postali, ma praticamente tutti i cittadini. Per questa ragione non abbiamo cercato di facilitarci le cose in seno alla commissione per i trasporti e il turismo. Ringrazio il relatore, poiché gli emendamenti e i compromessi ci hanno permesso di compiere notevoli passi avanti e hanno migliorato significativamente la relazione della Commissione.</p>
      <p sl="de">Ciò che mi premeva era, in primo luogo, che la prestazione del servizio rimanesse al centro dell’attenzione. In secondo luogo, qual è il futuro ruolo degli Stati membri? Dovrebbe essere chiaramente definito. La prestazione del servizio dovrebbe rimanere il punto principale, ma per me ciò non significa che domani si possano avere salari più bassi, servizi più scarsi e alla fine anche prezzi più alti.</p>
      <p sl="de">Diversamente da alcuni colleghi che hanno una visione più pessimistica dell’intera questione, a mio parere gli Stati membri hanno un ruolo importante nell’attuale proposta. Si può utilizzare tale ruolo mantenendo i livelli del servizio riguardo alla distribuzione e alla raccolta. La proposta ha già affrontato ciò che i cittadini rispettano in termini di servizi. Il dumping sociale può essere evitato se gli Stati membri lo vogliono. Anche nel nostro paese vi sono state petizioni sul tema dei postini affinché essi mantengano il loro ruolo attuale. Non solo abbiamo tenuto conto di tale importante funzione nella proposta, ma abbiamo anche affermato chiaramente che gli Stati membri possono mantenere questa professione.</p>
      <p sl="de">Per quanto riguarda il finanziamento, esiste un’ampia varietà di modelli. Il mio parere è che si dovrebbe offrire un finanziamento sicuro a una parte del settore riservato – benché ciò non sia fattibile per il momento. Ma poiché siamo solamente alla prima lettura, forse la seconda introdurrà qualche emendamento.</p>
      <p sl="de">I monopoli devono essere eliminati, ma non a qualsiasi prezzo. Ho già dichiarato le nostre condizioni riguardo a tale prezzo: innanzi tutto il servizio, in secondo luogo il mantenimento della professione e in terzo luogo la garanzia del finanziamento. Infine, per me, l’eliminazione dei vecchi monopoli non significa che poi si permetta l’emergere di nuovi monopoli. Sarebbe quindi opportuno se il Parlamento svolgesse nuovamente una discussione particolareggiata dell’intero principio della liberalizzazione, in particolare per quanto riguarda la prestazione di servizi per i cittadini.</p>
    </intervention>
    <intervention id="2-026" speaker_id="28292" name="Inés Ayala Sender" is_mep="True" mode="spoken">
      <p sl="es">Signor Presidente, apprezziamo l’atteggiamento del relatore, onorevole Ferber, in questa occasione poiché, seppure partendo da una posizione di liberalizzazione radicale e semplicista, che rivelava inoltre interessi nazionali, ha deciso di accettare dall’inizio i compromessi che faciliteranno un maggiore appoggio da parte del Parlamento a una relazione cruciale come questa.</p>
      <p sl="es">Tuttavia, il mio riconoscimento e le mie congratulazioni vanno in particolare all’onorevole Brian Simpson, che ha realizzato i compromessi, per il difficile e ingrato compito, comunque portato a termine con successo, di conseguire gli obiettivi fondamentali per il nostro gruppo: in primo luogo, mantenere e proteggere la definizione dal servizio universale nella sua accezione più esigente, quella che assicura una coesione economica, sociale e territoriale, con una presenza quotidiana in tutto il nostro territorio, a un prezzo accessibile e con un servizio pubblico di qualità.</p>
      <p sl="es">A tal fine era necessario chiarire e garantire una stabilità finanziaria sufficiente, per cui non condividevamo la posizione poco chiara della Commissione; non riteniamo che il compito degli Stati membri sia una mera formalità ed esigiamo che la Commissione lo prenda molto sul serio.</p>
      <p sl="es">Consideriamo altrettanto fondamentali le clausole di salvaguardia sociale e chiediamo alla Commissione e agli Stati membri di attuarle e applicarle pienamente. Invitiamo quindi i sindacati, gli operatori e le autorità di regolamentazione a lavorare a fondo su di esse, in modo che questo lavoro possa svolgersi in parallelo a quello degli Stati membri.</p>
      <p sl="es">In un momento in cui lottiamo contro il lavoro precario, contro la disoccupazione femminile e per servizi di qualità vicini ai cittadini, ci sembrava irresponsabile indurre un peggioramento di queste condizioni. Crediamo quindi che le sfide del futuro consistano nell’assicurare il finanziamento stabile e sicuro del servizio universale e nel garantire un’occupazione di qualità in questo settore.</p>
      <p sl="es">Il Parlamento vigilerà affinché tale obiettivo si realizzi.</p>
    </intervention>
    <intervention id="2-027" speaker_id="4243" name="Dirk Sterckx" is_mep="True" mode="spoken">
      <p sl="nl">Signor Presidente, sostengo il compromesso raggiunto dal relatore e dai relatori ombra. Io penso che un mercato europeo aperto per le imprese postali sia l’unico modo per affrontare la concorrenza delle alternative elettroniche. Queste imprese devono modernizzarsi, devono adattarsi alle nuove circostanze; se si ha la sicurezza di un monopolio, è improbabile che ci s’impegni a trovare nuovi clienti, e quindi tutto continua come prima.</p>
      <p sl="nl">Abbiamo anche un termine chiaro: il 2011. Tutti sanno quale sarà allora la loro situazione. Vorremmo sottolineare l’importanza del servizio pubblico, non solo per i cittadini, di fatto. Questo servizio pubblico è estremamente importante anche per le piccole imprese. Un’altra domanda difficile è la seguente: quale compensazione offriamo per la possibile perdita di questo servizio pubblico?</p>
      <p sl="nl">Qui gli Stati membri potrebbero avere un ruolo chiave, come ha già menzionato l’onorevole Grosch, ma vorrei dire comunque che questa compensazione non dovrebbe essere usata per permettere alle imprese postali che hanno sempre lavorato male di continuare allo stesso modo. Dobbiamo rendere il settore postale più efficiente, e penso che questo sarà uno degli effetti chiave della proposta sulla quale voteremo domani.</p>
    </intervention>
    <intervention id="2-028" speaker_id="22861" name="Seán Ó Neachtain" is_mep="True" mode="spoken">
      <p sl="it">A Uachtaráin, is é prionsabal na seirbhísí domhanda an ghné is tábhachtaí de na moltaí seo, dar liom. Ciallaíonn an prionsabal sin go gcaithfear seirbhís poist a chur ar fáil do chuile theach agus gnó san Eoraip, cúig nó sé huaire sa tseachtain. Mar sin, beidh ar chuile Bhallstát an córas sin a chur i bhfeidhm agus go gcinnteoidh sé go mbeidh an tseirbhís sin ar fáil i ngach Ballstát. Agus tá seans láidir go dtacóidh an Pharlaimint anseo leis na moltaí seo a chur i bhfeidhm ó 2011 seachas 2009 agus aontaím leis sin. Maidir le cás na hÉireann, ba mhaith liom fáilte a chur roimh an socrú atá idir an Post agus Banc Fortis na Beilge. Postbank atá ar an gcomhaontú seo agus cuirfidh sé seirbhís bainc ar fáil do chustaiméirí an idirlín agus trí oifigí poist ar fud na hÉireann níos déanaí i mbliana agus creidimse gur rud dearfach é seo mar tá an Post á réiteach féin i gcomhair na hiomaíochta atá le teacht sna seirbhísí san Eoraip agus tá súil agam as seo go dtacóidh sé seo leis na hoifigí poist faoin tuath in Éirinn agus ar fud na hEorpa a choinneáil ar oscailt. Go raibh maith agat.</p>
    </intervention>
    <intervention id="2-029" speaker_id="4255" name="Pierre Jonckheer" is_mep="True" mode="spoken">
      <p sl="fr">Signor Presidente, signor Commissario, vorrei intervenire su due punti. Il primo riguarda la questione di ciò che accade concretamente al di là dei discorsi. La domanda che si pone di fatto è innanzi tutto se mettere gli operatori postali in una condizione di concorrenza generalizzata renda possibile una relativa riduzione dei prezzi e, se sì, a beneficio di chi; poi, se ciò determini buone condizioni di lavoro e, se sì, per chi, sempre garantendo la qualità dei servizi.</p>
      <p sl="fr">Come parlamentari, siamo stati informati dalle organizzazioni sindacali, ma anche dagli stessi operatori postali, del fatto che l’esperienza della Germania o della Svezia non offriva risposte positive a queste domande. In Germania abbiamo registrato in Deutsche Post perdite nette di 29 000 posti di lavoro, 15 000 dei quali non sono stati compensati dalla creazione di posti di lavoro da parte dei nuovi operatori, senza contare che assistiamo a un aumento degli impieghi precari. In Svezia le riduzioni dei prezzi hanno avvantaggiato unicamente le grandi imprese, a spese dei consumatori privati e delle piccole e medie imprese.</p>
      <p sl="fr">Dunque, contrariamente a quanto affermato dall’onorevole Simpson, non è per ragioni teoriche che sosteniamo il mantenimento del settore riservato; non è per il fatto che sia stato deciso nel 1997 che necessariamente il dado è tratto. Penso che dobbiamo guardare i fatti, e i fatti mostrano che, in numerosi paesi che hanno anticipato l’apertura alla concorrenza, i risultati non sono stati all’altezza delle aspettative. Questo dovrebbe farci riflettere.</p>
      <p sl="fr">Il mio secondo punto riguarda la responsabilità degli Stati membri. Effettivamente, come ha detto l’onorevole Grosch, la proposta che ci è stata presentata lascia una grande autonomia agli Stati membri sia in termini di condizioni di lavoro che di prestazione di servizi. Detto questo, personalmente ritengo che non rientri tra le nostre responsabilità di rappresentanti eletti europei definire una legge europea e di lasciare agli Stati membri la possibilità di fare o non fare. Per questa ragione i nostri emendamenti introducono, nel corpo della direttiva, nei suoi articoli, prescrizioni in materia di condizioni di lavoro e di retribuzione e in materia di prestazione di servizio universale. Secondo me, questa è la grossa differenza tra gli emendamenti del gruppo Verde/Alleanza libera europea e gli emendamenti di compromesso sostenuti dai gruppi PPE-DE e ALDE nonché da una parte dei socialisti.</p>
    </intervention>
    <intervention id="2-030" speaker_id="4508" name="Erik Meijer" is_mep="True" mode="spoken">
      <p sl="nl">Signor Presidente, più di un secolo fa il fallimento da parte delle imprese postali private di garantire un servizio soddisfacente indusse gli Stati a subentrare nel settore. Da allora, questa è stata la migliore garanzia per consegne postali puntuali e allo stesso prezzo su tutto il territorio. Sono scomparse le differenze tra le zone densamente popolate, dove la consegna della posta è redditizia, e le regioni scarsamente popolate o remote, dove la consegna è costosa. Lo smistamento e la consegna della posta furono affidati a professionisti che offrivano un servizio di qualità. In molti casi, il postino e l’ufficio postale sono diventati un mezzo di comunicazione d’importanza vitale non solo per i residenti nelle aree rurali, ma anche per gli abitanti economicamente più deboli delle città.</p>
      <p sl="nl">Da molti anni notiamo che le imprese private sono desiderose di acquisire le sezioni più proficue, se possibile utilizzando in tale ambito lavoratori temporanei, compresi studenti, casalinghe e anziani, per i quali la consegna della corrispondenza non è vitale. Preferiscono pagare queste persone non per le ore lavorate ma per il numero di lettere consegnate, e sostituire gli uffici postali mediante contratti con i supermercati.</p>
      <p sl="nl">Di conseguenza, i clienti devono accontentarsi di una minore qualità e il personale è drasticamente ridotto. I politici che accettano questi sviluppi di fatto causano un problema invece di risolverlo. Presto ci troveremo di fronte al rischio che lo Stato debba erogare sovvenzioni per tenere a galla le sezioni più in perdita della consegna postale, mentre le sezioni redditizie saranno assorbite da grandi imprese internazionali.</p>
      <p sl="nl">I compromessi raggiunti dai tre maggiori gruppi potrebbero determinare un rinvio e indebolire la proposta originale, ma non offrono nessuna soluzione sostenibile. Il mio gruppo ha presentato proposte di modifica e ha sostenuto quelle presentate da altri, ma a nostro parere la scelta di gran lunga migliore è respingere la proposta e mantenere la situazione esistente.</p>
    </intervention>
    <intervention id="2-031" speaker_id="1969" name="Johannes Blokland" is_mep="True" mode="spoken">
      <p sl="nl">Signor Presidente, prima di tutto desidero congratularmi con l’onorevole Ferber per il risultato conseguito. Dopo anni di studio e di discussioni, il mercato postale libero è a portata di mano. Il principale vantaggio di questa relazione è il fatto che sia stato stabilito un termine massimo per l’apertura del mercato postale. Questo significa che i fornitori sanno cosa li aspetta. Hanno così l’opportunità di adattare la propria gestione, se non l’hanno già fatto, e come risultato l’autorità del settore è destinata ad aumentare nel suo insieme. Questo è necessario per poter contrastare la concorrenza della comunicazione elettronica.</p>
      <p sl="nl">Un altro vantaggio è l’attenzione alla situazione specifica negli Stati membri. La proposta riconosce le differenze in termini sociali, geografici ed economici. Gli Stati membri hanno sufficiente libertà per affrontare gli aspetti nazionali ed esaminarli nel modo più adatto a loro.</p>
      <p sl="nl">Non nego che alcune imprese in Europa dovranno affrontare tempi difficili. Comunque, la pratica ci ha insegnato che operare in maniera orientata al mercato è utile per aguzzare la mente e cogliere le opportunità che emergono. Spero che tutte le imprese postali in Europa abbiano la volontà e la capacità di intraprendere questa impresa.</p>
    </intervention>
    <intervention id="2-032" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Signor Presidente, le grandi dimensioni del mercato europeo non implicano necessariamente che esso sia efficiente; deve offrire opportunità di crescita, opportunità di occupazione e il potenziale per la coesione sociale e deve raggiungere uno standard internazionale elevato e competitivo.</p>
      <p sl="el">La nostra esperienza ci dice che la libera concorrenza aiuta in questo senso e che la concorrenza, come modus operandi del mercato, deve tener conto, per conseguire i risultati positivi sperati, delle reali condizioni economiche, sociali e territoriali.</p>
      <p sl="el">Il relatore, onorevole Markus Ferber, è riuscito – e lo ringrazio per questo – a combinare questi parametri, cosa che rappresenta una vera impresa su un tema come i servizi postali: essi, infatti, non sono semplicemente un’attività economica, ma sono legati alla tradizione e alla vita quotidiana dei cittadini europei e all’immagine che essi hanno dell’efficienza del loro paese.</p>
      <p sl="el">Considero importante che, al centro del nostro lavoro, la nostra ambizione essenziale sia quella di salvaguardare un servizio universale efficiente e vitale e sostengo l’emendamento presentato dall’onorevole Barsi-Pataky e altri onorevoli colleghi, me compresa, per mantenere un’adeguata preparazione dell’applicazione della libera concorrenza, in modo che la direttiva oggi all’esame possa essere applicata fino alla liberalizzazione e possa salvaguardare la corrispondenza in entrata, in uscita e pubblicitaria.</p>
    </intervention>
    <intervention id="2-033" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signor Presidente, onorevoli colleghi, la riforma del mercato postale è una questione molto delicata perché l’apertura del mercato avrà, ovviamente, un impatto diverso in ogni paese, a seconda della geografia, del livello di urbanizzazione e della quantità di posta che i cittadini sono soliti spedire. Come ha detto l’onorevole Simpson, è anche una rete di persone con la quale ognuno entra in contatto.</p>
      <p sl="nl">Ho sentimenti confusi sul compromesso che sarà posto in votazione domani. Da un lato, esso è certamente molto lontano dalla proposta originale della Commissione e dalla posizione del relatore per quanto riguarda le aree chiave. Sono grato all’onorevole Ferber per la sua flessibilità a tale riguardo.</p>
      <p sl="nl">La definizione di servizio universale è rimasta intatta. Il termine è stato esteso di due anni. Entro tale data, gli Stati membri dovranno notificare il modello di finanziamento che considerano probabile; dal punto di vista sociale, siamo riusciti a far sì che, attraverso il sistema delle licenze, si possano imporre la stessa retribuzione e le stesse condizioni di lavoro a tutti gli operatori. Questo è essenziale.</p>
      <p sl="nl">Restano, tuttavia, molti punti interrogativi. E’ possibile un finanziamento sostenibile del servizio universale in un mercato pienamente liberalizzato? In tutte le circostanze? A meno che, chiaramente, non presumiamo che sia il contribuente a dover pagare il conto. A tale proposito, però, abbiamo ricevuto garanzie insufficienti. A mio parere sarebbe stato preferibile, invece di concentrarsi su una data, e prima di decidere di procedere con la liberalizzazione, verificare anzitutto in ogni paese se l’apertura del mercato sia davvero il modo migliore per modernizzare ulteriormente il sistema e garantire la qualità del servizio.</p>
      <p sl="nl">Il compromesso è un passo avanti, ma non è sufficiente. Rimane altro lavoro da fare. Gli Stati membri hanno troppo campo libero e di conseguenza sosterrò sicuramente alcuni emendamenti che non sono stati adottati nella commissione ma sono stati riproposti, fra gli altri, dal gruppo Verde/Alleanza libera europea.</p>
    </intervention>
    <intervention id="2-034" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signor Presidente, onorevoli colleghi, molti tra noi concordano nel ritenere che la completa apertura dei servizi postali alla concorrenza nel 2010 favorirà la progettazione di servizi su scala europea e avrà un forte impatto sulla creazione di posti di lavoro, ma siamo altrettanto numerosi ad affermare che questo ammodernamento del settore postale non deve danneggiare la qualità attuale dei servizi postali, che fanno parte della vita economica e sociale di tutti i nostri territori, in particolare di quelli più remoti.</p>
      <p sl="fr">Ne avevo già parlato nel febbraio 2006 ricordando i timori legittimi dei nostri concittadini, dei lavoratori postali e degli operatori storici. So anche che certi timori rimangono. Da allora, il lavoro del Parlamento, con le sue varie sensibilità, ha permesso una maggiore flessibilità nella definizione del servizio universale rispetto al suo finanziamento, in particolare con l’introduzione del fondo di compensazione, che permetterebbe di ripartire equamente il costo del servizio tra gli operatori, a seconda che partecipino o meno, in tutto o in parte, allo svolgimento di questo servizio.</p>
      <p sl="fr">Controllando da vicino l’attuazione da parte delle autorità dei vari paesi, e in particolare del mio, di una definizione ambiziosa del servizio universale, saremo molto attenti ai meccanismi di finanziamento che permettono di avere un servizio postale di qualità per tutti i nostri territori e soprattutto per i cittadini, per i lavoratori, ma soprattutto per i cittadini europei nel loro insieme.</p>
    </intervention>
    <intervention id="2-036" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, riguardo al dibattito sulla liberalizzazione dei servizi postali desidero esprimere la mia soddisfazione per gli emendamenti presentati dalla commissione per i trasporti e il turismo alla proposta della Commissione europea.</p>
      <p sl="pl">Essi vengono incontro alle aspettative dei nuovi Stati membri. In primo luogo rileviamo l’estensione di due anni per i nuovi Stati membri del termine per la piena liberalizzazione del mercato dei servizi postali. Le imprese postali di tali paesi ne hanno bisogno per poter eseguire la ristrutturazione necessaria in modo da poter competere con le potenti imprese postali dei vecchi Stati membri.</p>
      <p sl="pl">In secondo luogo, evidenziamo le sovvenzioni aggiuntive per le imprese fornitrici dei servizi universali, l’istituzione di un fondo speciale al quale contribuiscono tutti gli operatori e la concessione di una compensazione statale agli operatori che forniscono tali servizi.</p>
      <p sl="pl">Questa soluzione è enormemente importante per paesi come la Polonia, dove una vasta parte della popolazione vive in aree rurali, spesso in insediamenti molto remoti, il che aumenta significativamente i costi della fornitura di servizi postali.</p>
    </intervention>
    <intervention id="2-037" speaker_id="2329" name="Joost Lagendijk" is_mep="True" mode="spoken">
      <p sl="nl">Signor Presidente, onorevoli colleghi, in molte occasioni è stato detto in quest’Aula che l’evoluzione attuale, di cui stiamo discutendo, è inevitabile, ma i consumatori non dovrebbero avere timori. La fornitura del servizio migliorerà e i prezzi diminuiranno.</p>
      <p sl="nl">Voglio parlar chiaro: sappiamo tutti che non esistono simili garanzie. Lo sappiamo per esperienza, ad esempio in Svezia e nel Regno Unito. Certamente all’interno dei mercati postali più piccoli, la sostituzione del monopolio statale condurrà a un monopolio privato, e tutti sappiamo che questo significa che non vi sono garanzie di un miglioramento del servizio né di una riduzione dei prezzi.</p>
      <p sl="nl">Francamente, tuttavia, ciò che più mi sta a cuore è la posizione, il futuro dei lavoratori attualmente impiegati nel settore postale. Esprimo questa mia preoccupazione sulla base dell’esperienza, per esempio nella sezione già liberalizzata del mercato postale olandese, dove constatiamo che molti posti a tempo indeterminato sono diventati impieghi temporanei a tempo parziale. Dobbiamo essere onesti con i cittadini d’Europa anche in questo settore. Per definizione, le cose non migliorano in seguito alla liberalizzazione.</p>
      <p sl="nl">Posso dirlo anche con la forza della mia personale esperienza. Mio padre ha lavorato nel settore postale per 40 anni, così come i miei zii e cugini. Erano posti di lavoro di cui essere orgogliosi, di cui molti di fatto erano orgogliosi. So che questo mondo di ieri, il mondo delle vecchie certezze non ritornerà. Non è per nostalgia o per romanticismo fuori luogo che esorterei a tornare a quell’epoca, ma mi rimane, come dire, un senso di disagio riguardo al futuro incerto di molte persone che attualmente lavorano nel settore postale e che ne sono orgogliose, o di quanti sono orgogliosi dei loro postini.</p>
      <p sl="nl">Sorgono anche molti dubbi sull’opportunità che questo sia ora il messaggio che come Parlamento europeo dovremmo inviare. Belle promesse ai consumatori, che sappiamo di non poter mantenere. O annunci di cambiamenti di vasta portata per i lavoratori, il cui impatto sappiamo che può essere enorme. Questa non è la mia idea di un’Europa sociale.</p>
    </intervention>
    <intervention id="2-038" speaker_id="28217" name="Patrick Louis" is_mep="True" mode="spoken">
      <p sl="fr">Signor Presidente, onorevoli colleghi, la concorrenza ha i suoi meriti, ma, in un’economia di mercato, prima di lasciar fare, occorre fare molto. E, a questo titolo, la pianificazione urbana e territoriale è una delle condizioni dell’attrazione, dell’efficacia economica e della qualità della vita. La piena privatizzazione del servizio postale può compromettere tale pianificazione e, di conseguenza, può danneggiare i cittadini.</p>
      <p sl="fr">La Francia non è un paese piatto, con una topografia omogenea. Quindi, a seconda dei luoghi, i costi di consegna dei piccoli invii differiscono ampiamente. Privatizzare il servizio significa che, presto o tardi, esso sarà fatturato al costo reale oppure abbandonato. Di conseguenza, le zone rurali o remote, già minacciate dalla desertificazione economica, subiranno uno svantaggio competitivo che le getterà nella spirale deflazionistica.</p>
      <p sl="fr">In questa sede dobbiamo quindi ammettere una volta di più che i nostri paesi sono diversi per la loro natura e la cultura. Dobbiamo dare a ciascuno di essi la libertà sovrana di trovare la soluzione più adatta. Il mercato interno non è un fine in sé stesso, è soltanto uno strumento al servizio del bene delle nazioni. Non dimentichiamolo nell’interesse superiore dei nostri compatrioti!</p>
    </intervention>
    <intervention id="2-039" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signor Presidente, vorrei ringraziare l’onorevole Ferber per il lavoro che come relatore ha svolto su questa delicata questione che tocca molti cittadini in Europa, perché l’offerta di un servizio vario ed efficiente a consumatori e imprese non funziona più con i vecchi monopoli di Stato senza incentivi di mercato. Per questa ragione è positivo che, entro la fine del 2010, questi monopoli saranno scomparsi e sarà creato più spazio per l’innovazione e la nuova prestazione del servizio.</p>
      <p sl="nl">Il Consiglio è diviso ma, sotto l’egida dell’onorevole Ferber, il Parlamento ancora una volta assume un ruolo di guida nell’offrire una soluzione per un tema delicato. La proposta oggi all’esame è, a mio parere, equilibrata. Stabilisce una data chiara per l’abolizione dei monopoli e per attuare la reciprocità.</p>
      <p sl="nl">Comunque, la parità di condizioni è d’importanza vitale. Per quanto riguarda le condizioni per l’accesso al mercato, occorre rendere giustizia, come si sta facendo, a vari interessi. Per questo motivo gli Stati membri dispongono di una serie di possibilità per quanto concerne il finanziamento del servizio, che tuttavia comporta anche il rischio della burocrazia, della mancanza di trasparenza e, indirettamente, delle possibilità di protezione del mercato. Perciò la Commissione europea ha l’enorme compito di eseguire valutazioni molto critiche dei sistemi e delle condizioni di finanziamento degli Stati membri e di verificare se la concorrenza è equa.</p>
      <p sl="nl">L’onorevole Meijer è rimasto al secolo passato, perché da molti anni ormai il mercato postale sta attraversando notevoli mutamenti. La posta elettronica, Internet e altre tecnologie di comunicazione hanno provocato molti cambiamenti e hanno cambiato radicalmente il mercato postale. Se è vero che ciò si ripercuote irrevocabilmente sui posti di lavoro, un mercato liberalizzato ci sfida anche a essere creativi. Nuovi servizi e nuove attività creano nuova occupazione, come dimostra l’esperienza. Tale occupazione è maggiormente adatta ad affrontare il futuro rispetto al mantenimento dei vecchi monopoli di Stato.</p>
    </intervention>
    <intervention id="2-040" speaker_id="28164" name="Robert Navarro" is_mep="True" mode="spoken">
      <p sl="fr">Signor Presidente, innanzi tutto devo trasmettervi le scuse del mio collega onorevole Gilles Savary, che è stato trattenuto a Bordeaux.</p>
      <p sl="fr">In un momento in cui si decide il futuro del servizio pubblico postale, vorrei insistere su un punto particolare: quello del finanziamento del servizio universale. La proposta che ci viene oggi presentata è di sostituire ciò che resta del monopolio residuo, che serve a finanziare il servizio universale in modo semplice e trasparente, con una gamma di sistemi complessi e poco trasparenti il cui unico merito sarebbe di garantire una concorrenza libera e non falsata nel settore postale. Questa gamma comprende tuttavia fondi di compensazione che sappiamo essere una porta aperta a continui contenziosi e sovvenzioni pubbliche che possono condurre a procedure contro gli Stati membri o a un sistema detto “pay or play”, che non è mai stato sperimentato e che rischia, anch’esso, di aprire la porta a infinite contestazioni.</p>
      <p sl="fr">Di fondo, questa cattedrale nel deserto che si vuole mettere in piedi è la conseguenza di una scelta puramente ideologica, che non ha niente a che fare con la reale efficienza e la qualità del servizio postale. Alla fine, questo sistema determinerà una progressiva riduzione del settore del servizio universale e la scomparsa della tariffa uniforme, oltre ad avere un impatto sull’occupazione e sui costi amministrativi.</p>
      <p sl="fr">Non possiamo quindi sostenere questa proposta. Il servizio postale, specialmente nelle zone rurali, non è un semplice servizio commerciale, ma costituisce uno strumento al servizio della coesione sociale e territoriale, e non è smantellandolo che si riconcilia l’Europa con i cittadini.</p>
    </intervention>
    <intervention id="2-041" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="nl">Signor Presidente, per una liberale il compromesso oggi all’esame non è, in tutta onestà, motivo di soddisfazione. Dopo un dibattito durato 15 anni, la data di entrata in vigore alla fine è stata ripristinata. Inoltre, il compromesso contiene le necessarie disposizioni protezionistiche che impediscono una completa apertura del mercato e causano molte incertezze giuridiche.</p>
      <p sl="nl">In molti casi, i dibattiti sono influenzati da atteggiamenti nazionali di parte. In particolare gli Stati membri che in questi anni hanno attuato riforme insufficienti sono chiaramente contrari a un funzionamento rapido e completo del mercato. In tal modo, impediscono a imprese e consumatori di beneficiare della concorrenza e di maggiore efficienza, qualità e innovazione. Così facendo, insultano – perdonate l’espressione – gli Stati membri e le imprese postali che da anni portano avanti la necessaria preparazione.</p>
      <p sl="nl">Con ancor più stupore sto seguendo i dibattiti sulla questione in seno al Consiglio, che ancora una volta brilla per la sua assenza. Nonostante tutte le buone intenzioni e le strategie come quella di Lisbona, proteggere il proprio mercato è molto di moda nel 2007. Di conseguenza, non posso sostenere i colleghi che lodano il compromesso né quelli che dipingono scenari spaventosi e/o menzionano il dumping sociale.</p>
    </intervention>
    <intervention id="2-042" speaker_id="4432" name="Claude Turmes" is_mep="True" mode="spoken">
      <p sl="de">Signor Presidente, noi Verdi stiamo cercando di valutare la liberalizzazione secondo criteri il più possibile imparziali e liberi da ideologie. Cosa farà la liberalizzazione per il consumatore? Cosa farà per le condizioni di lavoro? Cosa farà per l’ambiente? Gli onorevoli Lichtenberger e Jonckheer hanno già descritto l’impatto sociale e sulla politica economica. Ma l’attuale proposta è un’assurdità dal punto di vista ambientale: alle otto del mattino arriva il furgone della posta giallo, alle nove il furgone blu, alle dieci il furgone rosso e alle undici il furgone nero. Nessuno dei quattro furgoni è usato in modo efficiente: in altre parole, in un momento in cui tutti parliamo di cambiamento climatico, mandiamo all’aria l’intera logistica connessa al servizio di posta aumentando inutilmente il traffico sulle strade.</p>
      <p sl="de">E’ questa cieca fissazione per la liberalizzazione diffusa tra i conservatori, i liberali e alcuni socialdemocratici che mette in pericolo l’importante progetto europeo agli occhi dell’opinione pubblica.</p>
    </intervention>
    <intervention id="2-043" speaker_id="28136" name="Etelka Barsi-Pataky" is_mep="True" mode="spoken">
      <p sl="hu">La piena apertura dei mercati europei è un importante passo verso l’eliminazione degli ostacoli rimanenti al mercato unico europeo. L’accordo politico del Parlamento consente ai prestatori di servizi postali che attualmente godono ancora di una posizione di monopolio di prepararsi per la concorrenza entro la fine del 2012. Mi congratulo con il relatore per questo accordo.</p>
      <p sl="hu">Il nostro scopo è far sì che la legislazione europea renda tutti competitivi, in modo che questa legislazione non possa rappresentare uno svantaggio per le imprese che saranno in concorrenza dopo la liberalizzazione del mercato, ma apra invece nuove prospettive. A tal fine, le fonti di reddito attualmente garantite dalla direttiva in vigore devono essere rese disponibili alle imprese e ai servizi postali in oggetto fino alla fine del periodo di deroga.</p>
      <p sl="hu">Insieme a 40 colleghi ho presentato un’iniziativa che stabilisce in modo risolutivo e inequivocabile quali sono questi diritti. Chiedo al Parlamento di sostenere tale iniziativa. D’altro lato, ci aspettiamo che i servizi postali usino il periodo di deroga per diventare veramente competitivi, ma non a spese delle regioni di minori dimensioni.</p>
      <p sl="hu">L’onorevole Becsey ha spesso richiamato l’attenzione sul fatto che l’accordo parlamentare ci dà l’opportunità di porre su una base finanziaria più sicura i servizi universali obbligatori, e i cittadini d’Europa si aspettano che facciamo proprio questo. Richiamo quindi l’attenzione di ciascuno di noi sul fatto che avremo ancora molto da fare anche dopo l’approvazione della direttiva.</p>
    </intervention>
    <intervention id="2-044" speaker_id="28282" name="Alain Hutchinson" is_mep="True" mode="spoken">
      <p sl="fr">Signor Presidente, andando controcorrente rispetto alla maggioranza che sembra emergere nella nostra Assemblea, vorrei far sentire la voce delle fasce più modeste della popolazione, la voce di coloro per i quali i servizi pubblici costituiscono un patrimonio importante, perché essi non dispongono di alcun patrimonio.</p>
      <p sl="fr">Vorrei sottolineare gli effetti nefasti e disastrosi causati dalle molteplici liberalizzazioni votate in seno al Parlamento, per esempio nei settori dell’energia, dei trasporti e, oggi, dei servizi postali. Effetti disastrosi nel senso che le liberalizzazioni recano con sé, per gran parte dei cittadini, considerevoli inconvenienti legati sia a un notevole calo della qualità di questi servizi dopo la liberalizzazione – basta vedere ciò che accade in Svezia – sia a un aumento quasi sistematico del prezzo dei servizi stessi o ancora alle ingenti perdite di posti di lavoro nel settore pubblico, sostituiti molto miseramente con impieghi di scarsa qualità.</p>
      <p sl="fr">Per questa ragione, signor Presidente, voterò, in linea con la delegazione socialista belga francofona, contro la liberalizzazione dei servizi postali, cercando nel contempo di migliorare il contenuto della proposta mediante emendamenti che potrebbero salvaguardare una parte di questi servizi, particolarmente gli emendamenti che reintroducono la possibilità, per ogni Stato membro, di scegliere la formula del settore riservato per finanziare il servizio universale di cui ogni cittadino deve poter beneficiare.</p>
    </intervention>
    <intervention id="2-045" speaker_id="28273" name="Ona Juknevičienė" is_mep="True" mode="spoken">
      <p sl="lt">Mi rammarico che non apriremo il mercato postale nel 2009. Ne risentiranno sia i consumatori sia i prestatori di servizi. Sono lieta che questo tema sia ora discusso ampiamente in Lituania. Spero che nel mio paese l’apertura del mercato postale avvenga anche prima del 2013. Sono d’accordo che il futuro dei servizi universali non dovrebbe essere deciso solo da forze di mercato; sono necessarie misure di regolamentazione. Tuttavia, non penso che sia necessario un finanziamento temporaneo, specialmente se erogato utilizzando fondi statali. Alcuni temono che, quando il mercato postale sarà aperto, molti perderanno il lavoro. Tuttavia, la ricerca e l’esperienza di altri paesi dimostrano che, quando il mercato è aperto, i servizi postali si espandono. I posti di lavoro saranno per la maggior parte mantenuti e se ne creeranno di nuovi nelle aziende dei nuovi operatori. Voterò a favore di questo documento, che, benché non coraggioso, costituisce comunque un passo avanti.</p>
    </intervention>
    <intervention id="2-046" speaker_id="4347" name="Christine De Veyrac" is_mep="True" mode="spoken">
      <p sl="fr">Signor Presidente, vorrei innanzi tutto ringraziare l’onorevole Ferber sia per il notevole impegno profuso da parecchi mesi, anzi da parecchi anni, sia per il suo spirito di apertura e di ascolto perché, come egli sa, non sempre abbiamo condiviso gli stessi punti di vista su questa complessa questione.</p>
      <p sl="fr">In un momento in cui il Parlamento si prepara a votare l’ultima tappa della liberalizzazione postale, quella degli invii di peso inferiore a 50 grammi, sono soddisfatta di quello che mi sembra un progresso per gli utenti. La concorrenza è, infatti, sinonimo di miglioramento del servizio, come dimostrano gli sforzi di ammodernamento intrapresi da parecchi monopoli postali nazionali da quando sanno che dovranno competere con nuovi operatori sul mercato nazionale.</p>
      <p sl="fr">La concorrenza è altresì sinonimo di miglioramento della competitività per un settore il cui fatturato è in ribasso e che, se non si fa niente, crollerà sotto il peso dei disavanzi e finirà col perdere qualsiasi attrattiva agli occhi degli utenti. Non voglio citare alcun esempio specifico, ma abbiamo tutti in mente esempi di paesi in cui il settore pubblico non assicura più correttamente il servizio postale cui gli utenti hanno diritto.</p>
      <p sl="fr">Stando così le cose, se domani confermiamo l’ultima tappa della liberalizzazione, la concorrenza non rappresenta per me un obiettivo in sé. Deve rimanere un mezzo al servizio degli utenti, e mi rallegro del fatto che il testo votato dal Parlamento europeo preveda esplicitamente che la distribuzione della posta a ciascun cittadino dell’Unione, qualunque sia il luogo in cui abita, sia un principio obbligatorio. Mi compiaccio altresì del fatto che il testo preveda esplicitamente che l’operatore che dovrà assumere il compito del servizio universale, e che avrà quindi maggiori oneri, potrà essere finanziato grazie alle imposte sull’attività dei suoi concorrenti non soggetti agli stessi obblighi, quindi potrà essere finanziato, all’occorrenza, perché no, con sovvenzioni pubbliche. Questo tipo di finanziamento sarà legale e ogni Stato potrà farvi ricorso. In quale misura? Questa è la domanda alla quale la seconda lettura e il tempo che ci separa dalla liberalizzazione effettiva devono permetterci di rispondere.</p>
      <p sl="fr">Rinnovo, personalmente, una domanda alla Commissione europea che avevo posto in sede di commissione parlamentare e mediante un’interrogazione scritta senza ottenere risposta: quando intende pubblicare gli orientamenti per il calcolo del costo del servizio universale? I parlamentari e gli Stati membri hanno bisogno di sapere quali sono gli orientamenti della Commissione su ciò che considera o non considera parte del servizio universale. Ad ogni modo, avremo bisogno di un chiarimento su questo punto prima della seconda lettura per continuare a sostenere questo testo.</p>
    </intervention>
    <intervention id="2-047" speaker_id="23805" name="Zita Gurmai" is_mep="True" mode="spoken">
      <p sl="hu">Il settore postale europeo rappresenta l’1 per cento del PIL dell’Unione europea e occupa quasi tre milioni di lavoratori, quindi indirettamente, calcolando anche le famiglie, riguarda circa cinque milioni di persone. Secondo lo studio di PricewaterhouseCoopers , esistono differenze enormi fra i vari Stati membri per quanto riguarda il livello di preparazione per la piena liberalizzazione. I più a rischio sono i prestatori di servizi postali universali dei nuovi Stati membri e i lavoratori del settore.</p>
      <p sl="hu">Una liberalizzazione rapida può causare agli operatori postali statali una considerevole perdita in termini di affari. Nel Regno Unito la piena apertura del mercato è iniziata il 1o gennaio 2006 e nel giro di un anno la Royal Mail ha subito un calo in termini di attività pari a 2 milioni di invii commerciali, passati alla concorrenza. E’ inoltre possibile che numerosi posti di lavoro siano messi a rischio: in Germania, per esempio, secondo il direttore di Deutsche Post l’apertura del mercato potrebbe causare la perdita di 30 000 posti di lavoro nel caso in cui l’ente perda una quota di mercato del 20 per cento della consegna di invii di basso peso, un servizio sul quale detiene ancora il monopolio.</p>
      <p sl="hu">Dopo un esame approfondito della questione, non è un caso che la maggioranza delle commissioni del Parlamento europeo non consideri il 2009 una data accettabile per la piena apertura del mercato, ma proponga invece una data posteriore, come il 2013. E’ chiaro che dobbiamo sostenere la piena applicazione delle quattro libertà fondamentali, incluso il principio comunitario riguardo ai servizi, ma una condizione indispensabile per questo è che ogni Stato membro abbia a disposizione un tempo sufficiente e un calendario preciso che possa essere controllato dalla Commissione, per prepararsi a livello tecnico.</p>
      <p sl="hu">Per quanto riguarda la liberalizzazione, inoltre, per garantire la libera concorrenza è molto importante che tutti gli operatori postali nel settore siano soggetti a un insieme unificato di condizioni di esercizio, che garantiscano l’applicazione di un insieme unificato di criteri qualitativi e di condizioni di esercizio ai nuovi operatori che entrano sul mercato. Onorevole Brian Simpson, grazie per la sua straordinaria cooperazione e per aver ascoltato le voci dei nuovi Stati membri.</p>
    </intervention>
    <intervention id="2-048" speaker_id="4274" name="Olle Schmidt" is_mep="True" mode="spoken">
      <p sl="sv">Onorevole Ferber, spero che la sua impresa abbia esito positivo. Meglio tardi che mai! I servizi postali svedesi sono stati deregolamentati già nel 1993. Vorrei dire ai colleghi, all’onorevole Lichtenberger, all’onorevole Wurtz e agli altri scettici, che la Svezia è un ottimo esempio di un mercato dei servizi postali aperto che funziona. Ogni indagine indica che i clienti sono più che soddisfatti. Il servizio è migliorato, gli orari di apertura sono più lunghi e l’accessibilità è maggiore. Ora gli uffici postali nei piccoli centri sono il 40 per cento in più rispetto al 2001. Quanti di voi in Belgio nutrono preoccupazioni tengano presente che, in termini di superficie, il Belgio è più piccolo della Svezia di oltre 15 volte. Vi sono quasi 350 abitanti per chilometro quadrato in Belgio, rispetto ai 22 in Svezia, dove la topografia è completamente diversa. La posta arriva puntuale persino nel mio paese rettangolare e scarsamente popolato e lo Stato non deve accantonare fondi addizionali per garantire che i servizi siano forniti in modo corretto nell’intero paese.</p>
      <p sl="sv">Tempi nuovi richiedono soluzioni nuove. Non abbiate paura, amici.</p>
      <p sl="sv">Infine, l’emendamento n. 79 riguarda l’autenticità delle dichiarazioni e la creazione di maggiore apertura e chiarezza con lo scopo di impedire una concorrenza sleale e la sovvenzione incrociata.</p>
    </intervention>
    <intervention id="2-049" speaker_id="1186" name="Astrid Lulling" is_mep="True" mode="spoken">
      <p sl="fr">Signor Presidente, ho dovuto farmene una ragione: la guerra contro la liberalizzazione massiccia dei servizi postali non può più essere vinta, né nel Consiglio né qui. Mi sono quindi rassegnata a lottare perché venga presa in considerazione la situazione molto particolare della posta nel mio piccolo paese. Di fatto, il nostro mercato è una preda molto allettante e di conseguenza è particolarmente ambito perché la sua clientela rappresenta il 70 per cento dei volumi della posta, per di più con una delle più elevate densità demografiche, e un numero di 455 invii – lettere o pacchi – pro capite all’anno, vale a dire uno dei volumi più elevati in Europa. A ciò bisogna aggiungere un costo della manodopera più che doppio rispetto a quello dei concorrenti, per ragioni storiche che non hanno niente a che vedere con un’eventuale inefficacia della posta.</p>
      <p sl="fr">I modelli econometrici indicano che in caso di piena liberalizzazione, la parte del mercato servita dalla nostra posta si ridurrebbe a una frazione esigua del 4 per cento, determinando un’eccedenza di 940 posti sui 1 500 impieghi postali, per la maggior parte intoccabili a causa dello statuto protetto dei funzionari statali. Le tariffe dovrebbero essere quintuplicate per finanziare i costi di una copertura al 100 per cento del territorio nazionale e per mantenere la frequenza di cinque distribuzioni alla settimana, in caso di finanziamento con sovvenzioni iscritte al bilancio dello Stato. Attestandosi su 36 milioni di euro, queste rischierebbero di mandare a monte i criteri di Maastricht in materia di disavanzo pubblico. E’ quindi giustificato prolungare fino al 2013 il termine per la liberalizzazione nel caso del mio paese.</p>
      <p sl="fr">Perciò vi invito a votare a favore dell’emendamento n. 62 del mio gruppo, che permetterà di ridurre l’impatto negativo della piena liberalizzazione nel mio paese, almeno per un certo tempo.</p>
    </intervention>
    <intervention id="2-050" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Signor Presidente, mi congratulo col relatore, onorevole Ferber, per la qualità della sua relazione e anche con Brian Simpson per i suoi sforzi di giungere a un compromesso per estendere il calendario per l’apertura del mercato e assicurare il funzionamento e il finanziamento del servizio universale.</p>
      <p sl="pt">L’ultima fase della liberalizzazione dei servizi postali era ben lontana dal realizzare un mercato competitivo in cui fossero i consumatori, i lavoratori e le imprese a guadagnarci di più. Il percorso adottato nella proposta della Commissione non garantiva sufficientemente l’universalità del servizio, né chiariva la modalità del suo finanziamento. Ho quindi appoggiato il collega Brian Simpson quanto alla necessità che la Commissione presentasse studi sui costi degli obblighi di servizio pubblico, da realizzarsi nei piani nazionali, e sulle regole di finanziamento del servizio universale, adattate alle diverse caratteristiche degli Stati membri e delle loro regioni, comprese le regioni ultraperiferiche dove di solito il costo della fornitura di tali servizi è più elevato.</p>
      <p sl="pt">L’apertura del servizio postale sotto i 50 grammi dovrebbe avvenire solamente dopo l’approvazione della Commissione e per questo motivo sostengo il compromesso che fissa la data a dicembre 2010, o dicembre 2012 per i nuovi Stati membri, oppure, come io preferirei, a dicembre 2011 per tutti.</p>
      <p sl="pt">Sono d’accordo anche su altre possibilità espresse attraverso emendamenti presentati in plenaria, perché l’apertura senza la salvaguardia del servizio pubblico e del suo funzionamento sarebbe un passo negativo per l’occupazione, la crescita e il mantenimento del servizio universale. Ribadisco, comunque, che l’approvazione di una nuova data nella votazione di domani, sulla base di un compromesso eventualmente con alcuni emendamenti complementari, è fondamentale per l’evoluzione di questi servizi.</p>
    </intervention>
    <intervention id="2-051" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, “Il postino ha qualcosa per tutti”, come afferma la pubblicità del servizio postale austriaco. Lo stesso vale per la relazione Ferber. La liberalizzazione del settore avrà qualcosa per tutti se sarà organizzata in modo corretto e se si garantirà che i servizi forniti siano per tutti, che la posta sia consegnata regolarmente anche sulle Alpi e non solo nelle aree industrializzate, se si garantirà che i lavoratori del settore abbiano condizioni di lavoro buone e sicure e che i servizi universali saranno finanziati anche in quelle aree che non sono particolarmente remunerative.</p>
      <p sl="de">La relazione Ferber nella sua forma attuale presenta risposte valide a tutte queste domande, proponendo regolamentazioni assennate per il servizio postale, per i lavoratori e soprattutto per i clienti. Con questa relazione l’Europa avrà qualcosa per tutti!</p>
    </intervention>
    <intervention id="2-052" speaker_id="945" name="Nicole Fontaine" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, non lo si sottolineerà mai abbastanza, stiamo legiferando in questo momento sul servizio postale per quasi 500 milioni di cittadini europei. Dobbiamo quindi farlo con volontà economica e saggezza e valutare bene l’impatto che le nostre decisioni avranno su una popolazione tanto vasta quanto diversificata geograficamente.</p>
      <p sl="fr">Con volontà economica, perché il principio di aprire progressivamente alla concorrenza tutte le attività economiche è non solo intrinseco alla nozione stessa di mercato interno senza frontiere interne, ma è iscritto fin dal 1957 nel Trattato fondatore dell’Unione europea ed è vantaggioso sotto molti aspetti, come ha detto giustamente Christine De Veyrac. E’ dovere e merito della Commissione agire in tal senso affinché questo principio fondamentale sia attuato senza alcun indebito protezionismo.</p>
      <p sl="fr">Con saggezza, tuttavia, perché la finalità primaria dell’Unione europea secondo i termini stessi del Trattato è l’unione sempre più stretta dei nostri popoli e non solo dei nostri Stati. Per avanzare, l’Europa deve essere percepita dalle sue popolazioni come un vantaggio e non come una costrizione in più, senza alcuna valida giustificazione ai loro occhi.</p>
      <p sl="fr">Rendo omaggio al relatore, onorevole Markus Ferber, per l’attento ascolto di cui ha dato prova durante questo lungo percorso, nonché al relatore per parere della commissione per l’industria, la ricerca e l’energia, onorevole Hannes Swoboda. Mi auguro che il voto di domani sia in linea con il recente Vertice europeo e che sia a questo riguardo esemplare. Il futuro Trattato semplificato, deciso dai capi di Stato e di governo all’unanimità, ridefinirà la concorrenza come un mezzo e non come un fine dell’Unione. Farà della protezione dei cittadini una finalità dell’Unione. Ricorderà quindi la specificità dei servizi di interesse economico generale, dando preminenza al principio generale della libera concorrenza.</p>
      <p sl="fr">E’ un’eccellente tabella di marcia, perché in tutte le zone geografiche dei nostri paesi, come è stato detto a più riprese, la garanzia della qualità del servizio postale è un argomento al quale la popolazione è particolarmente sensibile perché esso tocca la vita quotidiana dei cittadini dal punto di vista personale, economico e sociale. Anche se le cose devono evolversi, dobbiamo attuare le transizioni necessarie con misura e con coscienza.</p>
      <p sl="fr">Nella mia qualità di relatrice ombra del gruppo PPE-DE per la commissione per l’industria, la ricerca e l’energia, ritengo che il compromesso proposto dall’onorevole Ferber sia equilibrato e vi invito, onorevoli colleghi, mettendo da parte i dogmatismi di ogni genere, a sostenerlo con il vostro voto.</p>
    </intervention>
    <intervention id="2-053" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione. – Signor Presidente, desidero ringraziare tutti i deputati al Parlamento per i loro commenti. Con il suo voto, il Parlamento assumerà una posizione chiara e forte. Questo dovrebbe motivare il Consiglio a pervenire rapidamente a una conclusione.</p>
      <p sl="en">In chiusura, consentitemi di sottolineare alcuni punti chiave. Molti deputati hanno sollevato la questione del finanziamento del servizio universale indicandola come la sfida principale. Dovremmo ricordare che esiste una grande diversità di situazioni nazionali e che non c’è necessariamente un costo netto del servizio universale. E’ quindi necessario che la terza direttiva postale offra la massima flessibilità possibile per condividere qualsiasi onere indebito o per organizzare meccanismi di compensazione. Per quanto possiamo vedere, gli emendamenti non mirano a cambiare questo approccio.</p>
      <p sl="en">La Commissione prende atto altresì degli emendamenti relativi alla data di piena apertura del mercato. Tale questione sarà essenziale anche nelle discussioni con il Consiglio. Alcuni Stati membri vogliono più tempo, altri Stati membri hanno già aperto i loro mercati o intendono farlo prima del 2009 e un numero sostanziale di Stati membri è d’accordo con la proposta della Commissione al riguardo.</p>
      <p sl="en">Il Parlamento ha proposto di chiedere alla Commissione ulteriore assistenza e guida sull’attuazione di questa direttiva dopo la sua entrata in vigore ma prima del 1o gennaio 2009. La Commissione è sempre stata pronta ad assistere gli Stati membri e l’ha fatto in molte occasioni. Lo ha fatto comunque autonomamente, cosa che, come certo comprendono gli onorevoli deputati, è di particolare importanza nel quadro delle sue responsabilità ai sensi del Titolo VI del Trattato CE. Quindi permettetemi di essere chiaro: la Commissione non abbandonerà gli Stati membri una volta adottata questa importante direttiva.</p>
      <p sl="en">La Commissione vuole che il mercato interno dei servizi postali sia un successo. Lo vogliamo per i nostri clienti e per gli operatori, e per le migliaia di postini e postine che fanno sì che la posta sia uno dei nostri servizi più preziosi. La Commissione farà ciò che è in suo potere per contribuire a questo obiettivo.</p>
      <p sl="en">E’ stato presentato un gran numero di emendamenti. Ho disposto che una sintesi della posizione della Commissione sugli emendamenti sia consegnata ai servizi del Parlamento affinché sia inclusa nel resoconto integrale . Desidero ringraziare ancora una volta il relatore, onorevole Ferber, e sottolineare l’importanza di portare avanti questo delicato e importante fascicolo.</p>
      <p sl="en">A. Emendamenti che la Commissione può accettare interamente, in linea di principio/in parte e/o subordinatamente a una riformulazione:</p>
      <p sl="en">nn. 1, 2, 3, 4, 8, 9, 11, 12, 13, 14, 15, 16, 17, 18, 20, 25, 26, 27, 28, 29, 30, 31, 32, 33, 35, 37, 39, 41, 44, 46, 47, 49, 51, 52, 53, 55, 56, 60, 63, 65, 75, 76, 79, 80, 82, 83.</p>
      <p sl="en">B. Emendamenti che la Commissione non può accettare:</p>
      <p sl="en">nn. 5, 6, 7, 10, 19, 21, 22, 23, 24, 34, 36, 38, 40, 42, 43, 45, 48, 50, 54, 57, 58, 59, 61, 62, 64, 66, 67, 68, 69, 70, 71, 72, 73, 74, 77, 78, 81, 84.</p>
    </intervention>
    <intervention id="2-055" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, mercoledì.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="2-500" speaker_id="36281" name="Silvia-Adriana Ţicău" is_mep="True" mode="spoken">
      <p sl="it">în scris. – Apreciez ca extrem de favorabila sustinerea Parlamentului European pentru diversificarea activitatii operatorilor poştali prin furnizarea de servicii ale societăţii informaţionale, amendament la care ţin pentru că asigură atât supravieţuirea operatorilor tradiţionali de poştă în era digitală, cât şi posibile surse alternative de finanţare pentru serviciul universal.</p>
      <p sl="it">Am convingerea că cel mai important factor de progres este concurenţa, aceasta conducand la o mai bună calitate a serviciilor şi la preţuri mai mici.</p>
      <p sl="it">În România legislaţia prevedea deja data de 1 ianuarie 2009 pentru eliminarea zonei rezervate, iar în unele state membre liberalizarea totală a avut deja loc.</p>
      <p sl="it">Textul aprobat de Parlament este un text de compromis care permite liberalizarea totală a serviciilor poştale, dar dă dovadă de solidaritate cu statele care au nevoie de mai mult timp pentru acest proces. Directiva propune şi solutii pentru finanţarea serviciului universal, fara însă să fixeze o modalitate de calculare a costurilor. Asteptam solutia Comisiei pana in septembrie.</p>
      <p sl="it">Este esenţial ca serviciile poştale să fi accesibile şi disponibile chiar şi într-un cătun cu doar câteva familii, situat în vârf de munte sau pe o insulă, iar calitatea locurilor de munca din domeniul serviciilor postale sa fie asigurata si dupa deschiderea totala a pietei.</p>
    </intervention>
    <intervention id="2-056" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, il Commissario McCreevy ha giustamente sottolineato che si tratta di un importante atto di legislazione europea. Ha anche invitato il Consiglio a farsi opportunamente guidare da queste proposte. Purtroppo, il Consiglio non è presente a questa importante questione legislativa. Forse potrebbe essere un’idea ricordare ai portoghesi che oggi è già il 10 luglio e che essi detengono la Presidenza dal 1o luglio.</p>
    </intervention>
    <intervention id="2-057" speaker_id="1838" is_mep="True" mode="spoken" role="Presidente">
      <p sl="unknown">La ringrazio per il suo intervento, invieremo un telegramma a Lisbona.</p>
    </intervention>
  </section>
  <section id="creitem6" title="6. Servizi finanziari 2005-2010 (Libro bianco) (discussione)">
    <intervention id="2-059" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0248/2007), presentata dall’onorevole Ieke van den Burg a nome della commissione per i problemi economici e monetari, sui servizi finanziari 2005-2010 – Libro bianco [2006/2270(INI) ].</p>
    </intervention>
    <intervention id="2-060" speaker_id="4483" name="Ieke van den Burg" is_mep="True" mode="spoken" role="relatore">
      <p sl="en">Signor Presidente, nel redigere questa relazione per il Parlamento europeo mi sono calorosamente congratulata con il Commissario McCreevy e con il suo predecessore, il Commissario Bolkestein, per il successo della legislazione e della regolamentazione in materia di mercati finanziari e del lavoro esecutivo della Commissione europea a tale riguardo. Su questo non siamo in disaccordo. Abbiamo probabilmente posizioni divergenti per quanto riguarda la valutazione dei passi successivi e delle priorità per il seguito da dare al lavoro.</p>
      <p sl="en">Credo che ciò dipenda da una differenza di prospettiva. Per me, non è sufficiente considerare unicamente il successo del settore finanziario in quanto tale. A mio modo di vedere, questo settore ha una funzione strumentale e il mio intento è verificare se esso fornisce l’infrastruttura corretta per la crescita economica, la ricchezza e il benessere. E’ questo il motivo per il quale nella mia relazione mi concentro innanzi tutto su una questione strategica, quella di capire chi trae vantaggio da questo successo.</p>
      <p sl="en">Gli utenti finali ne beneficiano come i pochi grandi conglomerati finanziari multinazionali, che hanno assunto posizioni dominanti ai vertici dei mercati finanziari? Chi trae i maggiori vantaggi dall’accresciuta liquidità dei mercati? KKR, Blackstone e le altre società di private equity che concludono accordi per miliardi di dollari, oppure le società di cui si parla perché i loro credit rating precipitano a livelli vergognosi? Gli imprenditori osano ancora investire in progetti di ricerca e sviluppo a lungo termine per lo sviluppo di prodotti e servizi nuovi ed innovativi, oppure si ritrovano compressi in cicli sempre più brevi di pianificazione e rendicontazione finanziarie? L’enorme aumento di prodotti finanziari complessi derivati da titoli e capitali tradizionali determina davvero una migliore collocazione del capitale, oppure contribuisce fondamentalmente all’incremento dei profitti speculativi per gli hedge fund che conoscono alla perfezione le regole del gioco dell’investimento progressivo in nuovo pacchetti azionari? I cittadini degli Stati membri di recente adesione stanno meglio ora con l’invasione delle banche e delle compagnie di assicurazione straniere nei loro paesi, oppure si trovano nuovamente confrontati a strutture monopolistiche che non fanno che fornire loro prodotti standard , di qualità mediocre e a prezzi superiori a quelli praticati dove queste società hanno la sede principale?</p>
      <p sl="en">Questi ed altri aspetti simili mi sembrano essere fondamentali per rispondere alla domanda relativa al tipo di seguito che è necessario dare, e il primo messaggio preliminare contenuto nella mia relazione è proprio quello che invita a condurre un’analisi economica più approfondita in materia.</p>
      <p sl="en">E ora vorrei passare alle priorità esposte nella mia relazione. Il primo messaggio riguarda una delle mie maggiori preoccupazioni, l’enorme concentrazione ai vertici del mercato, con 30-40 grandi operatori finanziari transfrontalieri e una forte tendenza alla concentrazione in vari Stati membri. Nella relazione sulla concorrenza che abbiamo adottato in occasione dell’ultima tornata, avevamo espresso le nostre preoccupazioni e avevamo suggerito al Commissario Kroes di inserire nel suo elenco di possibili indagini e ulteriori ricerche le attività al vertice del mercato finanziario delle banche d’investimento, delle agenzie di rating , delle società di revisione contabile, eccetera. Le abbiamo reiterato questo suggerimento la scorsa settimana.</p>
      <p sl="en">Il secondo tema riguarda i rischi in termini di stabilità finanziaria delle nuove evoluzioni degli investimenti alternativi – hedge fund , private equity . Non è necessario che entri qui nel dettaglio, perchè i giornali ogni giorno evidenziano che c’è una preoccupazione crescente rispetto a questi sviluppi. Gli organi di vigilanza prudenziale, le banche centrali, la Banca centrale europea e i nostri omologhi negli Stati Uniti, che andremo a trovare la settimana prossima, hanno espresso le stesse preoccupazioni, e ritengo sia venuto il momento di affrontare questi rischi.</p>
      <p sl="en">Il terzo tema riguarda i mercati al dettaglio. La mia risposta alla mancanza di integrazione dei servizi al dettaglio non è semplicemente il riesame accurato del sistema e l’apertura delle frontiere, ma l’intenzione di elaborare una strategia mirata più precisa, in particolare per gli operatori mobili, che hanno necessità reali in termini di accesso e di lavoro con i prestatori di servizi nei vari Stati membri, una strategia che potrebbe costituire un ulteriore importante incentivo verso prodotti finanziari paneuropei, come il prodotto pensionistico presentato alcune settimane fa dalla Federazione bancaria europea.</p>
      <p sl="en">La domanda di microcredito costituisce un tema importante, così come lo sono i regimi pensionistici, l’accesso ai servizi finanziari di base, l’alfabetizzazione finanziaria e un più forte input da parte dei consumatori e, infine, una migliore regolamentazione e un’architettura futura per la vigilanza. A questo riguardo, ritengo che la differenza fondamentale sia data dal fatto che il suo mantra è “less is more ”, come ha affermato la settimana scorsa. Noi riteniamo di avere bisogno di una regolamentazione mirata. Per quanto riguarda l’architettura di vigilanza, vorrei dire che in autunno sarà ormai giunto il momento di discutere dell’architettura futura e non solo di stare a guardare che cosa succede, anche se ci sono molti sviluppi positivi.</p>
    </intervention>
    <intervention id="2-061" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . – Signor Presidente, desidero elogiare la commissione per i problemi economici e monetari e in particolare la relatrice, onorevole van den Burg, per l’iniziativa avviata e il grande impegno dedicato alla relazione.</p>
      <p sl="en">Non è un compito semplice affrontare l’estesissimo ambito politico dei servizi finanziari in una relazione, in quanto si spazia dalle banche alla compensazione e al regolamento, dagli hedge fund ai sistemi di pagamento. La relazione che lei ha redatto rappresenta un risultato ammirevole a tale riguardo.</p>
      <p sl="en">Vorrei anche esprimere la mia soddisfazione nell’osservare una chiarissima convergenza di punti di vista su così tanti aspetti della politica dei servizi finanziari. Anche se probabilmente affrontiamo talvolta le tematiche da un punto di vista diverso, è molto incoraggiante notare come, a molti livelli, siamo sulla stessa lunghezza d’onda.</p>
      <p sl="en">Il Parlamento europeo e la Commissione sono uniti nell’intento di fare sì che i mercati finanziari europei compiano sempre più progressi. Vogliamo tutti mercati finanziari in buona salute, liquidi e dinamici che fungano da vero catalizzatore per gli investimenti e la crescita e che, in ultima analisi, assicurino vantaggi a tutti i nostri concittadini. Vogliamo inoltre che i nostri sistemi di regolamentazione e vigilanza siano stabili, equi ed efficienti e vogliamo tutti rafforzare il ruolo dell’Europa sulla scena finanziaria mondiale. E’ fondamentale che continuiamo a lavorare per il perseguimento di questi obiettivi.</p>
      <p sl="en">Accolgo con estremo favore la significativa attenzione rivolta nella relazione al tema della vigilanza. E’ una priorità assoluta per la Commissione nel 2007. Stiamo lavorando attivamente alle nostre proposte volte a rafforzare il processo Lamfalussy previste per l’autunno di quest’anno e condividiamo le preoccupazioni del Parlamento europeo sul tema della condivisione degli oneri tra autorità di vigilanza del paese d’origine e del paese ospite.</p>
      <p sl="en">Per quanto riguarda i servizi finanziari al dettaglio, è importante osservare che molti dei temi affrontati dalla relazione sono inclusi nella consultazione sul Libro verde sui servizi finanziari al dettaglio, che si conclude questa settimana. Vorrei tuttavia rilevare che non dovremmo limitare la nostra ambizione all’individuazione di soluzioni per il “consumatore mobile”. E’ necessario che le nostre politiche producano un effetto tangibile per tutti i consumatori, anche quelli che continuano ad acquistare servizi a livello locale. Accolgo favorevolmente il sostegno dato nella relazione alle iniziative in materia di alfabetizzazione finanziaria, un tema sul quale la Commissione sta preparando una comunicazione che sarà adottata verso la fine di quest’anno.</p>
      <p sl="en">Capisco le preoccupazioni espresse nella relazione per quanto concerne gli investimenti alternativi, come gli hedge fund e i private equity . Come già affermato in altre occasioni, ritengo che già esistano le tutele normative necessarie, ma sono d’accordo che sarà fondamentale assicurare una vigilanza costante. Accolgo con altrettanto favore alcune recenti iniziative settoriali tese a sviluppare norme o buone pratiche su base volontaria in materia di valutazioni, trasparenza e gestione del rischio.</p>
      <p sl="en">Le preoccupazioni che lei esprime in materia di concentrazione del mercato in certe aree specifiche sono comprensibili, sebbene non abbiamo ancora ricevuto segnalazioni rispetto a un eventuale problema di distorsione del mercato nel settore delle banche d’investimento. E’ già stato avviato un lavoro volto ad attenuare alcuni dei potenziali problemi, per esempio attraverso il codice dell’Organizzazione internazionale delle commissioni dei valori mobiliari sulle agenzie di rating , che teniamo sotto attento controllo. Queste iniziative hanno bisogno di tempo per dimostrare di essere efficaci. Sarebbe molto più nocivo ingenerare una reazione istintiva a un problema che è lungi dal non essere sostanziato da prove.</p>
      <p sl="en">Accolgo favorevolmente il sostegno del Parlamento europeo ai nostri dialoghi normativi con i principali partner internazionali. Per quanto riguarda i temi relativi ai principi di contabilità utilizzati a livello globale, si stanno compiendo passi, in particolare attraverso l’istituzione di gruppi di lavoro del gruppo consultivo dello European Financial Reporting Advisory Group (EFRAG), al fine di conferire maggiore influenza alle opinioni e agli input europei nel dibattito sui principi contabili a livello mondiale, iniziativa alla quale non posso che plaudere.</p>
      <p sl="en">Non possiamo tuttavia perdere di vista il nostro obiettivo principale, ossia il proseguimento del processo di convergenza tra i GAAP statunitensi e gli IFRS (principi contabili internazionali). Confido nel vostro continuo sostegno lungo il processo.</p>
      <p sl="en">In sintesi, non posso che ribadire che, per quanto riguarda la politica dei servizi finanziari, anche se ci sono un paio di note sulle quali siamo in disarmonia, penso di poter dire con tutta certezza che stiamo cantando dalla stessa partitura.</p>
    </intervention>
    <intervention id="2-062" speaker_id="28193" name="Jean-Paul Gauzès" is_mep="True" mode="spoken">
      <p sl="fr">relatore per parere della commissione giuridica . – Signor Presidente, signor Commissario, onorevoli colleghi, approvo le priorità della Commissione europea in materia di politica dei servizi finanziari nel periodo fino al 2010. E’ effettivamente necessario consolidare i progressi compiuti verso un mercato finanziario europeo integrato, aperto e competitivo ed eliminare gli ultimi ostacoli di valenza economica affinché i capitali possano circolare liberamente in tutta l’Unione europea, al costo più basso possibile e con un livello adeguato di vigilanza prudenziale, per garantire la stabilità finanziaria.</p>
      <p sl="fr">E’ altresì indispensabile migliorare la cooperazione e la convergenza in materia di vigilanza nell’Unione europea e intensificare i rapporti con le altre piazze finanziarie mondiali. Ritengo sia essenziale portare avanti il consolidamento del settore dei servizi finanziari e, in modo più specifico, l’integrazione dei mercati al dettaglio. Più i mercati finanziari, che svolgono un ruolo importante nel corretto funzionamento delle economie moderne, saranno integrati, più sarà efficace la distribuzione delle risorse economiche e migliori saranno i risultati economici a lungo termine.</p>
      <p sl="fr">In materia di servizi al dettaglio, occorre compiere ulteriori passi per fare progredire l’integrazione. E’ opportuno esaminare in particolare il tema dell’armonizzazione delle norme nazionali in materia di protezione dei consumatori. E’ necessario portare avanti l’impegno assunto. Il settore dei servizi finanziari dell’Unione europea racchiude in sé un notevole potenziale in termini di crescita economica e di occupazione che è ancora ben lontano dall’essere stato completamente sfruttato. Il mercato interno dei servizi al dettaglio è lungi dall’essere stato completato; un mercato dei capitali di rischio più efficace è indispensabile per promuovere la creazione di imprese nuove e innovative e per rafforzare la crescita economica.</p>
      <p sl="fr">A questo riguardo, vorrei sottolineare quanto sia importante promuovere la competitività delle banche europee nei confronti dei loro concorrenti, in particolare delle banche americane. E’ infine importante verificare che siano costituite strutture comunitarie di regolamentazione e vigilanza. La frammentazione della vigilanza prudenziale costituisce uno degli ostacoli più gravi al consolidamento del settore finanziario. Per questo motivo, gli obblighi di cooperazione e scambio di informazioni tra le autorità di vigilanza debbono essere rafforzati. E’ altresì opportuno garantire una cooperazione in condizioni di sicurezza in caso di crisi.</p>
    </intervention>
    <intervention id="2-063" speaker_id="4246" name="Othmar Karas" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Commissario, onorevole relatrice, certo dobbiamo continuare a rafforzare il mercato finanziario. Il piano d’azione per i servizi finanziari fino al 2004 ha contribuito a sviluppare un mercato europeo dei capitali, integrato e ben funzionante, che è leader a livello mondiale, non da ultimo per via della qualità e della solidità della sua regolamentazione. Ma siamo ancora ben lontani dal termine dell’opera, come emerge anche dalla presente relazione. La relatrice aveva originariamente previsto 43 punti ed erano stati presentati 217 emendamenti. Insieme ai relatori ombra – giustifico l’assenza dell’onorevole Hoppenstedt – sono stati elaborati 35 compromessi e in commissione ci sono state 141 votazioni.</p>
      <p sl="de">Su questo tema seguiamo tutti la stessa direzione, perché abbiamo bisogno di un mercato finanziario interno più forte. CEPS, CESR, CEIOPS o lead supervisor sono termini dietro ai quali si cela la ricerca di una struttura ideale per la vigilanza dei mercati finanziari europei. L’ultimo “esercizio di crisi” condotto per verificare la stabilità finanziaria dell’Unione europea ha chiaramente dimostrato che esistono ancora gravi carenze.</p>
      <p sl="de">E’ necessario un migliore coordinamento tra gli organi di vigilanza competenti per assicurare una gestione adeguata e quindi la stabilità finanziaria in periodi di crisi. Un esercizio simile è previsto per il 2009. Quello che hanno in comune tutte le varianti presenti nell’Unione europea è che l’enfasi principale della vigilanza è posta ora come in passato sui singoli istituti piuttosto che sul gruppo istituzionale. Abbiamo pertanto bisogno di strutture di vigilanza che possano continuare a svilupparsi. Abbiamo bisogno di un coordinamento più forte tra le autorità di vigilanza nazionali. Non abbiamo bisogno di un sistema di vigilanza centralizzato, ma dobbiamo promuovere la cultura dominante in materia di vigilanza che è caratterizzata da valori e principi identici.</p>
    </intervention>
    <intervention id="2-064" speaker_id="1985" name="Pervenche Berès" is_mep="True" mode="spoken">
      <p sl="fr">a nome del gruppo PSE . – Signor Presidente, signor Commissario, come ben sa, per il mio gruppo il mercato non è un fine in sé, il mercato deve finanziare una strategia. L’Unione europea ha appena rinnovato questa strategia, eccezionalmente, il 9 marzo scorso, attorno a quella che definirei la strategia del 20: nel 2020, 20 per cento di …, eccetera, e mi fermo qui. Ecco perché abbiamo bisogno di integrare un mercato finanziario coerente.</p>
      <p sl="fr">Molto è stato fatto, ma molto resta da fare. Tra le cose che restano da fare, c’è naturalmente la questione dei mercati al dettaglio. A tale riguardo, riteniamo che al centro della strategia della Commissione ci debba essere un’impostazione molto specifica. Certo, sarà necessario incoraggiare l’alfabetizzazione finanziaria, è ormai quasi diventato un tema alla moda, e quando si tratterà di sviluppare questo tipo di formazione, il mio gruppo assicurerà il suo sostegno. Ma, come abbiamo sottolineato durante l’esame della direttiva relativa ai mercati degli strumenti finanziari (MiFID), sarà anche necessario esaminare le condizioni a cui i prodotti finanziari sono proposti agli investitori, ai consumatori e ai piccoli risparmiatori, e dunque un altro tema che dobbiamo studiare con attenzione è quello delle condizioni di commercializzazione dei prodotti finanziari.</p>
      <p sl="fr">Resta comunque il dibattito che si è da poco aperto con gran clamore sotto la Presidenza tedesca, relativo ai fondi alternativi, gli hedge fund . Il fatto stesso che sia stato possibile elaborare un codice di condotta a livello internazionale la dice lunga sull’evoluzione di questo dibattito. Per tutti questi motivi, gli attori di questo mercato beneficiano di opportunità create dall’integrazione, ma al contempo ne deriva loro una serie di responsabilità e di doveri. In tale ottica, credo che il mio gruppo non condivida il punto d’equilibrio raggiunto. Se vogliamo garantire la sicurezza del sistema, dobbiamo portare avanti la discussione anche quando si tratta di esaminare le condizioni in cui i prime brokers sono al contempo giudici e parti in causa.</p>
      <p sl="fr">C’è poi la questione delle strutture di mercato. La legislazione che stiamo adottando ha un impatto sulle strutture di mercato e non possiamo ignorarlo. Definendo la nostra legislazione segmento per segmento, dobbiamo avere un’idea chiara del mercato finanziario che vogliamo, per rispondere al meglio alle esigenze di finanziamento dell’economia europea. Un mercato finanziario i cui principali beneficiari sono le grandi banche d’investimento ubicate al di fuori dell’Unione europea è davvero quello che sogniamo? Non credo. Dobbiamo integrare una strategia che consenta a ogni attore di trovare una propria collocazione nell’equilibrio globale.</p>
      <p sl="fr">E poi, naturalmente, il grande tema al quale siamo confrontati: la vigilanza. Sono del tutto d’accordo con le opinioni espresse in merito dalla relatrice. Occorre rafforzare il potere e la legittimità dei comitati di livello 3, organi di vigilanza; ciascuna autorità di vigilanza nazionale deve avere un obbligo in termini di convergenza europea. In questo modo, garantiremo la sicurezza del sistema e disporremo, grazie a questa vigilanza integrata, di uno strumento più idoneo per realizzare un mercato europeo.</p>
    </intervention>
    <intervention id="2-065" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">a nome del gruppo ALDE . Come vari colleghi hanno già osservato, il mercato finanziario europeo è leader a livello mondiale e noi dovremmo continuare ad attuare politiche in grado di consentire all’Europa di rimanere il primo mercato mondiale. Che tipo di politiche prevediamo, onorevoli colleghi liberali? Abbiamo soprattutto bisogno di una politica efficace e aperta all’innovazione e ai nuovi prodotti. Si dovrebbero privilegiare meccanismi di autoregolamentazione senza creare barriere all’avvento di nuovi prodotti finanziari. Si applicano normative tese a garantire pari condizioni concorrenziali alle grandi e alle piccole imprese. Vorrei sottolineare in particolare i termini “piccole imprese”. Molto spesso la Commissione considera unicamente gli interessi delle grandi imprese.</p>
      <p sl="lt">Vogliamo anche che ci sia una vigilanza adeguata. Quando parlo di vigilanza adeguata non intendo una vigilanza straordinariamente dettagliata, ma una vigilanza condotta secondo certi principi. Perché questi principi siano applicati in modo uniforme nei vari paesi, ci piacerebbe che i governi nazionali, così come la Commissione e gli stessi deputati del Parlamento prestassero maggiore attenzione e facessero in modo che gli organi di vigilanza nazionali cooperino su più larga scala tra di loro e con altri organi nel settore finanziario.</p>
      <p sl="lt">Ci piacerebbe altresì che fossero valutati le sfide poste dal consolidamento del mercato finanziario e i rischi sistemici affinché sia chiaro ai consumatori chi sarà alla fine a pagare il prezzo se un’istituzione, una grande istituzione europea, non lavora in modo corretto. Vorremmo anche avere un mercato finanziario in grado di tenere conto degli interessi dei clienti al dettaglio – gli interessi di un milione di comuni cittadini dell’Unione europea.</p>
      <p sl="lt">Che tipo di mercato dovrebbe essere? A livello di dettaglio, il mercato deve fondarsi su una struttura aperta al fine di assicurare l’accesso a un’ampia gamma di prodotti finanziari e di evitare una situazione in cui in certi paesi siano offerti solo i prodotti di una banca, affinché i cittadini di tutti i paesi possano beneficiare in egual misura del potenziale innovativo e della diversificazione del mercato dell’Unione europea. Vorremmo che fossero creati prodotti disponibili in tutta l’Unione europea affinché i lavoratori possano circolare liberamente da un paese all’altro. Si parla anche di vari prodotti pensionistici e mutui ipotecari.</p>
      <p sl="lt">Vogliamo anche un mercato vantaggioso in termini di costi. Che cosa si intende quando si parla di costi adeguati per un consumatore al dettaglio? Non si intende regolamentazione, ma trasparenza. Occorre una chiara struttura dei costi dei servizi finanziari affinché ogni cliente al dettaglio possa scegliere un pacchetto adeguato in funzione della propria situazione e delle sue possibilità economiche, e speriamo che in questo modo il mercato finanziario europeo possa rimanere il più competitivo al mondo.</p>
    </intervention>
    <intervention id="2-066" speaker_id="28250" name="Sahra Wagenknecht" is_mep="True" mode="spoken">
      <p sl="de">a nome del gruppo GUE/NGL . – Signor Presidente, onorevoli colleghi, nella presente relazione, nel capitolo “Strumenti di investimento alternativi” si parla, tra le altre cose, di hedge fund e di società di private equity , rispetto ai quali il Parlamento deve prendere una decisione chiara. Gli hedge fund sono noti a livello mondiale per la loro politica aggressiva fondata sullo sfruttamento dei lavoratori, l’impoverimento delle imprese e la sprezzante soppressione di posti di lavoro e sono giustamente paragonati a cavallette.</p>
      <p sl="de">Il testo della relazione è ampiamente insufficiente ad affrontare questi pericoli. Abbiamo bisogno di definizioni chiare e prive di qualsiasi ambiguità. Gli orientamenti in materia di hedge fund e fondi di private equity devono disciplinare gli aspetti seguenti: requisiti minimi relativi al capitale proprio di tali fondi, obbligo di assoggettare tutti gli utili da cessioni all’imposta sul reddito e sugli utili applicata nel paese in cui la società di gestione ha la propria sede, obbligo di registrazione, obbligo di divulgazione della struttura patrimoniale, compagine proprietaria, transazioni in corso e altro ancora.</p>
      <p sl="de">Il nostro gruppo ha presentato emendamenti in merito e speriamo davvero che se ne tenga conto in sede di votazione.</p>
    </intervention>
    <intervention id="2-068" speaker_id="28509" name="John Whittaker" is_mep="True" mode="spoken">
      <p sl="en">a nome del gruppo IND/DEM . – Signora Presidente, il piano d’azione per i servizi finanziari è un corpo normativo enorme e complesso. Nel vano tentativo di armonizzare i prodotti finanziari e di eliminare i rischi attraverso la legislazione, si sortirà un unico effetto, ossia l’espulsione dell’economia dall’Unione europea. Persino la City londinese si sta rendendo conto che i costi imposti dal rispetto della direttiva relativa ai mercati degli strumenti finanziari probabilmente saranno di molto superiori a qualsiasi vantaggio derivante da un maggiore accesso al mercato. E ci sono sempre effetti collaterali indesiderati. La relatrice lamenta il fatto che non si fa abbastanza per il consumatore di servizi finanziari al dettaglio. Afferma che le necessità di base per ogni cittadino sono l’accesso a un conto bancario, la possibilità di effettuare bonifici a basso costo e la possibilità di risparmiare o ottenere prestiti. Ma l’ostacolo maggiore alla banca al dettaglio è costituito da tutta la burocrazia rappresentata dalle regole KYC (“Conosci il tuo cliente”) che le banche devono applicare conformemente alle normative comunitarie in materia di riciclaggio del denaro. E’ come tirarsi la zappa sui piedi.</p>
    </intervention>
    <intervention id="2-069" speaker_id="33986" name="Petre Popeangă" is_mep="True" mode="spoken">
      <p sl="it">în numele grupului ITS. – Consider că o lucrare având ca obiectiv stabilirea unei politici pe termen mediu în domeniul serviciilor financiare este una a cărei necesitate şi importanţă nu pot fi puse la îndoială.</p>
      <p sl="it">Concentrarea pieţei, mijloacele alternative de investiţii, accesul la finanţare în sectorul cu amănuntul, riscurile sistemice, îmbunătăţirea prevederilor legale şi altele reprezintă categorii importante de activităţi a căror aplicare la nivel naţional, ca şi impactul acestora la nivel global, justifică asemenea acţiuni iniţiate şi la nivelul Uniunii Europene.</p>
      <p sl="it">Necesitatea unui asemenea demers rezultă în primul rând din necesitatea asigurării unei transparenţe sporite şi a unui spaţiu de acţiune uniform pentru concurenţă, dar şi din necesitatea separării diferitelor servicii furnizate consumatorului şi, nu în ultimul rând, de gama limitată a produselor cu amănuntul oferite de către grupurile financiare care operează pe pieţele naţionale.</p>
      <p sl="it">Cantonându-mă din lipsă de timp doar la domeniul protecţiei consumatorului, menţionez că, deşi acesta este considerat la nivelul Uniunii Europene ca fiind una din activităţile prioritare, practica demonstrează că în anumite zone nu se ridică la cotele necesare fie datorită insuficienţei prevederilor legale, fie din lipsa unor garanţii certe că furnizorii de servicii sunt organisme fiabile şi solide din punct de vedere financiar.</p>
      <p sl="it">Cu aceste câteva precizări, menţionez că susţin aprobarea propunerii raportorului privind Carta Albă a Comisiei referitoare la politica serviciilor financiare în perioada 2005-2010, ca şi a propunerilor referitoare la organizarea de dezbateri pe tema fondurilor speculative, puncte de vedere care constituie, de altfel, şi poziţia autorităţii competente din România faţă de problematica pieţelor de instrumente financiare.</p>
    </intervention>
    <intervention id="2-070" speaker_id="28124" name="Gunnar Hökmark" is_mep="True" mode="spoken">
      <p sl="en">Signora Presidente, vorrei innanzi tutto ringraziare la relatrice.</p>
      <p sl="en">Ci sono certe domande che dobbiamo porci mentre portiamo avanti il lavoro sui servizi finanziari e il processo di riforma; per esempio dobbiamo chiederci se vogliamo che i mercati finanziari europei siano vitali e dinamici e al centro dello sviluppo finanziario mondiale. La risposta è ovviamente “sì”.</p>
      <p sl="en">Tuttavia, dobbiamo anche essere certi che possano essere appetibili a livello mondiale e che possano attirare capitali e vitalità. E questo ci fornisce alcuni obiettivi, in quanto dobbiamo avere normative in grado di garantire trasparenza e credibilità, mentre dovremmo evitare normative tese a regolare la concorrenza, il prodotto ed i servizi. Dovrebbe essere il contrario. Dovremmo garantire che ci siano le stesse regole comuni in grado di favorire nuovi servizi finanziari orientati al futuro qui in Europa. E’ proprio questo l’equilibrio rispetto al quale vorrei che l’esito finale della relazione fosse più ricettivo e chiedesse l’apertura della concorrenza. Vorrei sottolineare che non ci dovrebbe essere alcuna forma di patriottismo economico nel settore finanziario in Europa, perché ostacolerebbe lo sviluppo e la crescita dinamici dei mercati finanziari europei. Per quanto riguarda il futuro dei servizi finanziari in Europa, dovremmo seguire il motto della Rivoluzione francese: liberté, égalité, fraternité . E’ questa la concorrenza e potrebbe creare una dinamica nei mercati finanziari europei.</p>
    </intervention>
    <intervention id="2-071" speaker_id="2286" name="Harald Ettl" is_mep="True" mode="spoken">
      <p sl="de">Signora Presidente, un mercato dei capitali europeo integrato e ben funzionante sarebbe, in quest’epoca di rapida globalizzazione, una base fondamentale per l’economia europea. Dobbiamo pertanto ringraziare la relatrice, non solo per aver messo in rilievo il successo economico dei mercati dei capitali europei, ma anche per aver affrontato il tema della distribuzione e dei vantaggi che ne derivano nonché i rischi potenziali.</p>
      <p sl="de">I servizi finanziari sono una cosa positiva se rispondono alle esigenze della nostra società e se vanno a suo vantaggio. Tutto questo però richiede il miglioramento dei controlli. L’abbandono del mercato ai propri meccanismi incoraggia gli abusi. Anche se gli hedge fund e i private equity fossero in grado di garantire la diversificazione del mercato, il pericolo di rischi sistemici con effetti negativi sproporzionati, per esempio a causa di errori in materia di gestione patrimoniale, porta con sé potenziali di crisi incontrollabili. Per esempio, le prassi commerciali degli hedge fund cambiano rapidamente. Le stesse autorità di vigilanza dei mercati finanziari londinesi constatano sempre più frequentemente il mancato rispetto dell’obbligo di trasparenza.</p>
      <p sl="de">Gli attori più abili sul mercato trovano sempre più spesso nuove vie per mascherare le proprie attività, come leggiamo frequentemente sul Neue Zürcher Zeitung e le conseguenze sono le ingegnose tattiche messe in atto in materia di acquisizioni societarie. I lavoratori, che sono poi i primi responsabili della sostenibilità dell’economia nazionale, diventano sempre più spesso pedine nelle mani degli interessi del capitale. Per impedire tutto questo, senza compromettere la prosperità del mercato, e per assicurare una migliore distribuzione degli utili, è necessario che i comitati competenti ci assicurino un contributo maggiore. L’economia non dovrebbe decidere da sola che cosa è bene per lei, deve invece essere la politica a regolamentare e sorvegliare l’economia, in vista di un beneficio a lungo termine per la società nell’Unione europea.</p>
    </intervention>
    <intervention id="2-072" speaker_id="33570" name="Sharon Bowles" is_mep="True" mode="spoken">
      <p sl="en">Signora Presidente, desidero esprimere tre moniti, o tre osservazioni, sulla nostra relazione. Primo, la parte della relazione sulla quale sono meno d’accordo è quella un po’ “alla moda”, dove è di rigore criticare i private equity e, ancora di più, gli hedge fund . Può essere utile osservare le cose, analizzare e discutere, ma è sbagliato esprimere un giudizio prematuro su quello di cui abbiamo bisogno in termini di risultati, solo per essere alla moda.</p>
      <p sl="en">Secondo, al paragrafo 6 ci riferiamo alla concentrazione di servizi finanziari forniti alle grandi società quotate in borsa. Potrebbe essere opportuno citare in questo contesto le società di revisione contabile, in quanto, a seguito del loro consolidamento, ne sono ormai rimaste pochissime che possono occuparsi di grandi revisioni. Non è tuttavia corretto affermare che le banche d’investimento presentano un livello di concentrazione paragonabile, visto che nessuna delle tre principali ha una quota di mercato pari al 10 per cento. Addirittura, in quest’ottica, il fatto di citare le banche d’investimento svuota di senso le nostre affermazioni sulle società di revisione.</p>
      <p sl="en">Terzo, per quanto concerne il tema della vigilanza, è molto interessante, ma la cooperazione e i cambiamenti sono in corso. I livelli 2 e 3 devono sedimentare ed essere perfezionati. Come può essere valutata la fase successiva se non si conosce ancora l’esito della precedente?</p>
    </intervention>
    <intervention id="2-073" speaker_id="4292" name="Alexander Radwan" is_mep="True" mode="spoken">
      <p sl="de">Signora Presidente, signor Commissario, innanzi tutto un sincero ringraziamento alla relatrice per il lavoro svolto. E’ riuscita a mettere d’accordo un ampio spettro politico al Parlamento europeo.</p>
      <p sl="de">Il mercato unico dei servizi finanziari nell’Unione europea è stato una storia di successo. Le raccomandazioni della Commissione, la loro attuazione da parte del Parlamento e del Consiglio e negli Stati membri consentiranno al mercato finanziario europeo di diventare progressivamente più allettante di quello americano. Questa tendenza è ulteriormente illustrata dal fatto che le borse europee vengono acquistate in massa dagli americani, che in questo modo vogliono essere certi di poterle influenzare. Tutto questo ha condotto a nuove evoluzioni e ci fa interrogare sul modo in cui dovremmo affrontare i nuovi eventi sul mercato.</p>
      <p sl="de">Un punto fondamentale è rappresentato dal futuro della vigilanza in Europa. Lo sviluppo di banche transfrontaliere è un esempio calzante ed eloquente. Citerò solo UniCredito , la bavarese HypoVereinsbank e Bank Austria . Abbiamo anche discusso di ABN Amro e del Banco Santander , che ha fatto il suo ingresso nel Regno Unito. Dobbiamo fare in modo che le autorità di vigilanza seguano con attenzione questi sviluppi, e che non ci sia un’autorità di vigilanza per ogni Stato membro, ma piuttosto che si instauri una cooperazione a livello europeo. Questa non è una richiesta di costituzione di un organo di vigilanza europeo, dobbiamo però dedicare maggiore attenzione all’evoluzione europea.</p>
      <p sl="de">Basilea II e il lead supervisor sono stati il primo passo compiuto in tale direzione. Appoggio apertamente la Commissione affinché opti per un approccio coraggioso per quanto riguarda Solvibilità II. Spero che le autorità di vigilanza nazionali e i ministeri delle Finanze nazionali siano a questo riguardo più cooperativi e sostengano gli emendamenti con più forza e convinzione di quanto hanno fatto finora.</p>
      <p sl="de">Dobbiamo anche riflettere su come organizzeremo in futuro il rapporto transatlantico. Nello stato attuale delle cose, la SEC – l’organo di vigilanza americano – esercita sempre un effetto indiretto sulla regolamentazione del mercato europeo. Non dovrebbe essere così. Abbiamo bisogno di una risposta europea alla SEC che cerchi di evitare comportamenti di questo genere. Ricordo solo il caso di una banca austriaca che ha dovuto liberarsi dei propri clienti semplicemente perché era stata acquistata da un fondo americano e i clienti erano cubani.</p>
      <p sl="de">Signor Commissario, la Commissione si occupa regolarmente di banche regionali. E fa bene a farlo. Onorevole Bowles, non voglio anticipare l’esito della discussione, ma il tema degli hedge fund deve essere affrontato in una discussione aperta. Credo che ci sia una cosa che non possiamo assolutamente dire: evitiamo di discutere del problema perché abbiamo paura del risultato.</p>
    </intervention>
    <intervention id="2-074" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Signora Presidente, i servizi finanziari sono una fonte strategica di efficienza e prosperità in un’economia globalizzata. Desidero congratularmi con la relatrice, onorevole van den Burg, per questo documento che costituisce una riflessione approfondita e un prezioso contributo per il futuro della politica dei servizi finanziari e formula orientamenti importanti in vista dello sfruttamento del loro potenziale.</p>
      <p sl="es">Primo, consolidando i nostri punti forti, seguendo l’impostazione della risoluzione di marzo che consiste nell’eliminazione degli ostacoli per facilitare le acquisizioni transfrontaliere e l’acquisizione di partecipazioni in società bancarie, assicurative e di investimento, affinché i nostri operatori possano trarre vantaggio dal mercato interno e prepararsi a competere con le forze trainanti del mercato mondiale.</p>
      <p sl="es">Secondo, riducendo i punti deboli. Un chiaro esempio è costituito dalle attività di rating , in cui il punto debole è determinato da un vuoto normativo e dall’assenza di operatori europei. La relazione propone soluzioni idonee ad affrontare entrambi questi problemi.</p>
      <p sl="es">Terzo, controllando i rischi, sia quelli che intervengono sulla stabilità finanziaria generale sia i rischi operativi derivanti da distorsioni o dal funzionamento inadeguato del mercato e da pratiche sleali o abuso di informazioni privilegiate, oppure ancora quelli derivanti da una concentrazione eccessiva di certi servizi finanziari di fascia alta tra le grandi imprese, come le agenzie di rating , le grandi società di revisione contabile e le banche d’investimento.</p>
      <p sl="es">Anche questi problemi sono affrontati in modo corretto. Da una parte, attraverso un attento monitoraggio a cura delle autorità garanti della concorrenza, per evitare abusi e barriere all’ingresso di nuovi concorrenti sul mercato, e, dall’altra, chiedendo alla Commissione, in linea con il suo approccio fondato sugli studi settoriali, di esaminare attentamente la situazione e, infine, di fare progressi in termini di integrazione della vigilanza finanziaria europea.</p>
      <p sl="es">Per quanto riguarda l’architettura della vigilanza finanziaria, sebbene il sistema attuale non sia perfetto, funziona piuttosto bene e merita di essere trattato in modo evolutivo, come propone la relatrice. La cooperazione tra le autorità di vigilanza deve essere rafforzata, e ciò sarà possibile solo se adotteremo una prospettiva europea, ossia se ci avvicineremo a una cultura europea comune e adotteremo prassi che consentano alle autorità di vigilanza nazionali non solo di avere pratiche simili, ma anche competenze e mandati che diano loro la possibilità di utilizzare nuove tecniche e nuovi strumenti.</p>
    </intervention>
    <intervention id="2-075" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . – Signora Presidente, come ho già rilevato, la relazione in discussione rivela che le posizioni del Parlamento e della Commissione sui temi fondamentali in materia di servizi finanziari sono convergenti. Entrambe le nostre Istituzioni guardano oltre il 2010, la data in vista della quale opera la nostra attuale politica. Siamo consapevoli delle innovazioni e dei rischi potenzialmente dietro l’angolo e ci stiamo impegnando per migliorare il funzionamento delle nostre strutture di vigilanza. Stiamo costruendo relazioni forti con i nostri partner per la vigilanza, in altre giurisdizioni, sapendo bene che le nostre interrelazioni non faranno che crescere.</p>
      <p sl="en">Siamo alla costante ricerca di modalità di funzionamento dei nostri mercati finanziari più vantaggiose per tutti i cittadini.</p>
      <p sl="en">Vista la positiva collaborazione tra le Istituzioni, sono certo che ce la faremo.</p>
    </intervention>
    <intervention id="2-076" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì, 11 luglio 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-077" speaker_id="28199" name="Gábor Harangozó" is_mep="True" mode="written">
      <p sl="en">In primo luogo, desidero congratularmi calorosamente con la relatrice, onorevole Ieke van den Burg, per l’eccellente relazione sul Libro bianco sulla politica dei servizi finanziari per il periodo 2005-2010. Questa relazione e il Libro bianco sono effettivamente di grandissima importanza poiché è ovvio che la creazione di un vero mercato europeo dei capitali, leader a livello mondiale, in linea con gli obiettivi dell’agenda di Lisbona, si fonda totalmente sulla solidità e sulla coerenza delle normative finanziarie della Comunità. Oltre alla solidità delle normative finanziarie in linea con gli obiettivi di una migliore regolamentazione, è necessario promuovere il recepimento del diritto comunitario da parte degli Stati membri per completare in modo efficace la corretta attuazione del piano d’azione per i servizi finanziari (PASF). Sarà naturalmente necessario valutare gli effetti reali dell’attuazione del PASF per i suoi beneficiari e, a tale riguardo, appoggio con convinzione la relatrice quando chiede un esame più approfondito degli effetti economici dell’esecuzione delle misure del PASF alla luce della strategia di Lisbona. L’attuazione coerente e la valutazione continua delle normative finanziarie sono gli elementi fondamentali per la realizzazione di un mercato europeo dei capitali dinamico e leader a livello mondiale.</p>
    </intervention>
    <intervention id="2-078" speaker_id="4258" name="Piia-Noora Kauppi" is_mep="True" mode="written">
      <p sl="en">La scorsa primavera è stato il momento della discussione dei servizi finanziari nell’Unione europea. Sono in vista cambiamenti radicalmente innovativi, sia per l’aspetto normativo sia per quello dello sviluppo dei mercati stessi. Raramente è trascorsa una settimana senza che si sia assistito a uno sviluppo significativo con un impatto diretto sul funzionamento dei mercati finanziari europei e sulle modalità con le quali noi, in quanto legislatori, dovremmo affrontarli.</p>
      <p sl="en">Il numero sempre crescente di matrimoni tra borse è probabilmente lo sviluppo più visibile. Poiché le banche e altre sedi di negoziazione attirano volumi sempre maggiori di attività, è assolutamente normale che le borse cerchino di unire le loro forze. Il miglioramento e la modernizzazione della nostra infrastruttura di negoziazione andranno a vantaggio degli investitori e incentiveranno l’innovazione nell’ambito degli strumenti finanziari.</p>
      <p sl="en">Ora il problema principale riguarda la vigilanza. Non dovremmo affrontarlo solo immaginando la peggiore delle ipotesi. E’ vero che ci sono preoccupazioni legittime per quanto riguarda la regolamentazione di vari pool di capitali privati. E non è nemmeno chiaro che cosa accadrebbe qualora qualcosa non funzionasse. Per ora, tuttavia, cerchiamo di lavorare verso la convergenza delle prassi nei comitati di livello 3. A lungo termine, il Parlamento manifesta la propria disponibilità nei confronti di una maggiore unificazione delle forme di vigilanza sulla scena europea.</p>
    </intervention>
  </section>
  <section id="creitem7" title="7. Modernizzare il diritto del lavoro per rispondere alle sfide del XXI secolo (discussione)">
    <intervention id="2-080" speaker_id="4453" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Jacek Protasiewicz, a nome della commissione per l’occupazione e gli affari sociali, su “Modernizzare il diritto del lavoro per rispondere alle sfide del XXI secolo” (2007/2023(INI)) (A6-0247/2007)</p>
    </intervention>
    <intervention id="2-081" speaker_id="23782" name="Jacek Protasiewicz" is_mep="True" mode="spoken" role="relatore">
      <p sl="pl">Signora Presidente, signor Commissario, con questo dibattito poniamo fine a diversi mesi di discussioni in seno al Parlamento europeo in merito alla questione della modernizzazione del diritto del lavoro per rispondere alle sfide del XXI secolo. Si è trattato di un dibattito carico di emozione e talvolta acceso, il che però non sorprende un granché, visto che riguarda in effetti una questione che interessa quasi ogni cittadino europeo, indipendentemente dall’età, dal ceto o dal luogo di residenza.</p>
      <p sl="pl">L’intensa discussione non si è tuttavia limitata a quest’Aula. La pubblicazione del Libro verde ha dato origine a un ampio dibattito pubblico in tutta l’Unione europea, e ha coinvolto numerosi sindacati, organizzazioni dei datori di lavoro, imprese locali, organizzazioni dei lavoratori e diverse iniziative non governative nei vecchi e nei nuovi Stati membri.</p>
      <p sl="pl">In questi mesi sono giunto alla conclusione che la maggioranza dei partecipanti al dibattito conviene sulla necessità di apportare modifiche nell’ambito del diritto del lavoro per via delle sfide poste dal nostro secolo. A quali sfide si riferivano? Le principali erano quattro. Innanzi tutto, le conseguenze positive e negative per le economie europee della globalizzazione che avanza. In secondo luogo, il rapido sviluppo del settore dei servizi, che sta velocemente generando nuovi posti di lavoro sia nei nuovi che nei vecchi Stati membri, benché questi siano di natura differente rispetto ai posti che un tempo creava l’industria. La terza sfida è il mutamento radicale della tecnologia, e in particolare della nuova tecnologia della comunicazione, che ha effetti significativi sul nostro attuale modo di lavorare. Altra grande sfida è il cambiamento demografico, che già ora ha modificato radicalmente la situazione nel mercato del lavoro europeo, e lo modificherà in modo ancor più radicale nel prossimo futuro.</p>
      <p sl="pl">Se vi è ampio accordo sulla necessità dei cambiamenti, non è così chiaro quale direzione tali cambiamenti debbano prendere. Alcuni deputati al Parlamento europeo sono favorevoli a una maggiore flessibilità della regolamentazione europea, sostenendo che aumenterà i posti di lavoro riducendo la disoccupazione. Altri, al contrario, auspicano una maggiore funzione protettiva per il diritto del lavoro. Alcuni deputati sono favorevoli a una maggiore armonizzazione dei sistemi giuridici nazionali, affermando che si tratta di una condizione del processo di creazione del mercato unico europeo. Altri sostengono fermamente i principi della sussidiarietà, citando le divergenze nelle tradizioni e nei modelli prevalenti in diversi Stati membri, e sottolineando che tale diversità è positiva perché permette di reperire le migliori pratiche mediante lo scambio concreto di esperienze, ed è preferibile a un nuovo regolamento comunitario, che di solito non è flessibile.</p>
      <p sl="pl">Il progetto di relazione iniziale, che ho predisposto quale bozza della posizione del Parlamento europeo, favoriva una maggiore flessibilità e si opponeva all’armonizzazione. Proponeva altresì clausole che valutavano positivamente l’influenza delle forme di occupazione “atipica” sulla creazione di posti di lavoro nell’Unione europea e spronava gli Stati membri ad applicare politiche attive in materia di occupazione e a sostenere l’adattabilità per tutelare le persone piuttosto che i posti di lavoro.</p>
      <p sl="pl">Nel progetto di relazione preliminare sottolineavo inoltre la necessità di migliorare il contesto normativo a livello nazionale ed europeo per liberare le imprese e i cittadini da costi e burocrazia inutili. Affermavo altresì che un diritto del lavoro eccessivamente restrittivo può scoraggiare le imprese dall’assumere nuovi dipendenti, anche nei momenti di crescita economica. Per di più, richiamavo l’attenzione sull’importanza fondamentale dell’istruzione per migliorare le possibilità dei lavoratori e dei disoccupati di trovare nuovi impieghi. In tale contesto, ho proposto di rivolgerci alla Commissione europea, agli Stati membri e ai datori di lavoro affinché investano nell’apprendimento permanente e migliorino la qualità dell’istruzione per i giovani, soprattutto per quanto riguarda le esigenze dei mercati del lavoro locali e regionali.</p>
      <p sl="pl">In conclusione, ho richiamato l’attenzione sulla grande importanza della mobilità nel miglioramento della situazione sul mercato europeo del lavoro. Per questo motivo ho proposto di invitare gli Stati membri a eliminare le barriere imposte ai cittadini di altri Stati membri e a liberalizzare i propri mercati del lavoro interni.</p>
      <p sl="pl">Il primo progetto di relazione ha provocato una vivace reazione da parte dei miei colleghi. L’acceso dibattito e i 490 emendamenti proposti al testo originale sono stati sottoposti a ulteriori discussioni e negoziati con tutti i gruppi politici. A questo punto, vorrei ringraziare in particolare i miei colleghi del gruppo socialista al Parlamento europeo, e soprattutto l’onorevole Ole Christensen e i suoi consulenti, per il loro contributo.</p>
      <p sl="pl">L’esito dei negoziati è stato sottoposto a votazione nel corso di un incontro straordinario della commissione per l’occupazione e gli affari sociali svoltosi il 18 giugno a Strasburgo. Devo ammettere che il risultato del voto non è stato proprio quello che avevo desiderato. Inoltre ho l’impressione che abbiamo perso il contributo notevole che ho presentato io stesso nel progetto iniziale che, a mio avviso, non è stato esaminato in maniera adeguata nei dibattiti successivi, e cioè l’idea che qualunque riforma del mercato del lavoro, tra cui anche la riforma del diritto del lavoro, debba servire a creare nuovi posti di lavoro in Europa, al fine di rispondere con efficacia alla sfida dei 17 milioni di cittadini attualmente disoccupati. Questi alti livelli di disoccupazione sono una vera e propria minaccia ai valori su cui si basa il modello sociale europeo, e dobbiamo fare tutto il possibile per ridurli drasticamente.</p>
      <p sl="pl">Sono stati presentati oltre 60 emendamenti alla relazione nella sua forma attuale, di cui quasi metà sostiene l’approccio di creare nuovi posti di lavoro. Mi auguro che gli esiti della votazione siano abbastanza soddisfacenti da permettermi di raccomandare l’adozione della relazione da parte dell’Assemblea, e spero sia un voto importante del dibattito che la Commissione europea ha inaugurato con la pubblicazione del Libro verde nel novembre dell’anno scorso.</p>
    </intervention>
    <intervention id="2-082" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. – Signora Presidente, onorevoli deputati, il Libro verde ha creato una buona occasione per discutere della necessità di migliorare il diritto del lavoro al fine di far fronte alle sfide del XXI secolo. Ha suscitato una risposta immensa da parte di una vasta gamma di soggetti interessati. Tali risposte contengono informazioni utili sui sistemi giuridici nazionali e sui nuovi problemi del mercato europeo del lavoro provocati dalla mobilità transfrontaliera e dall’espansione del commercio internazionale nell’intera Unione europea.</p>
      <p sl="cs">La qualità della risposta al Libro verde è stata straordinaria, il che a mio avviso rappresenta il prodotto delle consultazioni e discussioni condotte dai governi e da alcuni parlamenti degli Stati membri insieme alle parti sociali e ad altre parti interessate a livello sia comunitario che nazionale. Alcuni dei problemi emersi nel corso di tale consultazione pubblica erano già stati oggetto di negoziati e risoluzioni del Parlamento europeo.</p>
      <p sl="cs">Vorrei congratularmi con il relatore, i gruppi politici e i deputati al Parlamento europeo per i loro contributi alla formulazione di questa relazione d’iniziativa.</p>
      <p sl="cs">La relazione tenta di stabilire come utilizzare in concreto la discussione in merito al Libro verde, mediante misure pratiche che godano di ampio sostegno. Il Libro verde, inoltre, riconosce appieno la competenza degli Stati membri in materia di diritto del lavoro e di rapporti e tradizioni di lavoro, nonché di avanzamento nelle contrattazioni collettive. Il dibattito ha messo in luce quanto può essere utile il diritto del lavoro nella soluzione dei problemi relativi ai tagli della forza lavoro in un mondo che cambia rapidamente e in cui è grande la mobilità dei capitali e delle tecnologie.</p>
      <p sl="cs">Il diritto del lavoro e le contrattazioni collettive sono strettamente correlati. Il diritto del lavoro offre una base su cui le parti sociali a tutti i livelli possano negoziare accordi di compromesso su rapporti di lavoro, apprendimento permanente, accordi per la flessibilità dell’orario di lavoro e l’organizzazione del mercato del lavoro, che favorirebbero la mobilità da un lavoro a un altro e da un tipo di contratto a un altro. Nessuno resterà sorpreso dal fatto che, nelle reazioni delle organizzazioni delle parti sociali al Libro verde, si sia registrata un’ampia gamma di opinioni su come procedere. Nette spaccature sono emerse nel corso dei negoziati parlamentari in merito alla presente relazione e in seno ai negoziati paralleli a livello comunitario e nazionale in relazione alle seguenti questioni:</p>
      <p sl="cs">lo status dei contratti standard a tempo pieno e indeterminato rispetto alle nuove forme di lavoro flessibile e l’enfasi sulle misure per risolvere il problema della segmentazione del mercato del lavoro;</p>
      <p sl="cs">l’approccio da adottare nella modifica dei contratti non standard , alcuni dei quali sono privi delle adeguate garanzie di sicurezza del lavoro, il che riguarda principalmente i casi di rapporti di lavoro multilaterali; la flessibilità è spesso invocata senza un’adeguata protezione del lavoro e senza alcuna effettiva possibilità di ottenere autentica sicurezza nel quadro di rapporti di lavoro più stabili;</p>
      <p sl="cs">l’enfasi del Libro verde sui rapporti di lavoro individuali ha sollevato l’interrogativo se si sia prestata sufficiente attenzione alla dimensione collettiva del diritto del lavoro e ai benefici del dialogo sociale;</p>
      <p sl="cs">si è detto che la Commissione avrebbe dovuto limitare il dibattito alle parti sociali a livello comunitario e non avrebbe dovuto aprire un dibattito pubblico cui partecipassero gli enti comunitari, i governi degli Stati membri dell’Unione e le parti sociali a livello comunitario e nazionale;</p>
      <p sl="cs">vi sono state discussioni anche a proposito del contributo che l’Unione potrebbe dare al sostegno della riforma del diritto del lavoro e alla creazione di norme sociali minime applicabili a tutte le forme di contratto di lavoro.</p>
      <p sl="cs">A mio parere, la relazione sostiene in linea di principio:</p>
      <p sl="cs">un’analisi della flessibilità e della sicurezza quali fattori che si rafforzano reciprocamente e che contribuiscono a migliorare la produttività e la qualità del lavoro;</p>
      <p sl="cs">l’adozione di un orientamento che, per quanto riguarda lo sviluppo della sicurezza del lavoro, tiene conto del ciclo di vita;</p>
      <p sl="cs">il conferimento di una protezione di base a tutti i lavoratori, indipendentemente dalla tipologia del contratto che hanno firmato;</p>
      <p sl="cs">l’assistenza ai lavoratori nel cambiare lavoro in modo rapido e sostenibile;</p>
      <p sl="cs">la garanzia che gli sforzi di modernizzazione del diritto del lavoro siano conformi agli orientamenti di miglioramento della legislazione e di riduzione degli oneri amministrativi superflui, soprattutto per quanto riguarda il rispetto delle disposizioni giuridiche in materia di piccole imprese;</p>
      <p sl="cs">l’adeguata attuazione delle disposizioni giuridiche comunitarie in materia di occupazione e di miglioramento delle informazioni ai lavoratori riguardo alle norme minime comunitarie in vigore, soprattutto per quanto concerne la lotta al lavoro illegale.</p>
      <p sl="cs">Crediamo che i principi di non discriminazione, pari opportunità tra uomo e donna, flessibilità dell’orario di lavoro al fine di conciliare vita lavorativa e familiare e le opportunità di ottenere un’istruzione e una formazione professionale siano le vere e proprie pietre angolari della sicurezza del lavoro, indispensabili per un’agevole transizione da un impiego a un altro e da un tipo di contratto di lavoro a un altro.</p>
      <p sl="cs">La relazione riconosce quanto sia complesso distinguere tra le categorie di lavoratori e lavoratori autonomi. Vi è il timore diffuso che l’aumento della mobilità transfrontaliera possa interferire con l’attuazione adeguata dell’acquis comunitario. Accolgo con favore l’atteggiamento positivo del Parlamento verso la ricerca di possibili soluzioni al problema, nel rispetto del diritto degli Stati membri a stabilire i criteri per l’esistenza di un rapporto di lavoro in un determinato caso.</p>
      <p sl="cs">Credo che a tale proposito la relazione ponga altresì l’accento sui benefici del dialogo tra l’Organizzazione internazionale del lavoro (OIL) e l’Unione europea. Dobbiamo trarre il massimo vantaggio dalle competenze e dall’esperienza dell’OIL e sfruttare il suo impegno per istituire norme lavorative minime che consentano la coesistenza di flessibilità e sicurezza.</p>
      <p sl="cs">La Commissione ha dinanzi a sé il compito di valutare i principali temi di questa politica e le alternative ad essa che sono emerse dalle numerose risposte ricevute, tra cui quelle incorporate di recente nella relazione d’iniziativa del Parlamento.</p>
      <p sl="cs">Onorevoli deputati, attendo con interesse il dibattito su questo argomento estremamente delicato e complesso, che spero dia origine a ulteriori iniziative e porti all’effettiva adozione della relazione in esame.</p>
    </intervention>
    <intervention id="2-083" speaker_id="36395" name="Donata Gottardi" is_mep="True" mode="spoken">
      <p sl="it">relatrice per parere della commissione per i problemi economici e monetari . – Signora Presidente, onorevoli colleghi, il Parlamento europeo sta dando buona prova di sé. Il lavoro svolto finora in commissione – commissione occupazione e commissione economica – è stato di buon livello. E’ uscito dalla strettoia dello scontro ideologico e di contrapposizione e ha riportato l’attenzione sul reale oggetto del Libro verde “Le politiche occupazionali” e sulla reale possibilità di progettare innovazione.</p>
      <p sl="it">Globalizzazione e demografia sono solo due delle principali sfide. Lo sviluppo sostenibile chiede cambiamenti anche nell’organizzazione del lavoro e nell’utilizzo del tempo. Le riflessioni più attente dimostrano che non esiste tempo di non lavoro, bensì tempo per la vita personale oltre che familiare; che è sbagliato identificare la nuova frontiera del conflitto sociale tra insider e outsider ; che la relazione tra flessibilità e sicurezza è biunivoca e coinvolge esigenze dei datori di lavoro ed esigenze delle persone che lavorano; che estendere i diritti è operazione che non può rimanere sulla carta ma esige modulazione e trasparenza, lotta al sommerso, coordinamento delle politiche e ripresa di armonizzazione verso un diritto del lavoro europeo.</p>
    </intervention>
    <intervention id="2-084" speaker_id="28259" name="Mia De Vits" is_mep="True" mode="spoken">
      <p sl="nl">relatore per parere della commissione per il mercato interno e la protezione dei consumatori. – Signor Presidente, sono soddisfatta di questo dibattito, ma non del metodo utilizzato. Signor Commissario, il diritto del lavoro è innanzi tutto e soprattutto di competenza degli Stati membri, e in particolare delle parti sociali. Esso garantisce il diritto a uno stipendio dignitoso, a buone condizioni di lavoro e a protezione in caso di licenziamento, e provvede alla stabilità dell’ambiente sociale, di cui abbiamo bisogno per la crescita economica e la produttività. Al riguardo, la forma comune del contratto di lavoro, in opposizione agli statuti misti e precari, è il punto di riferimento.</p>
      <p sl="nl">Pertanto sono lieta che la relazione della commissione per l’occupazione e gli affari sociali ponga l’accento su questi due elementi cruciali e che sia stato accolto il suggerimento che ho formulato in veste di relatrice per parere della commissione per il mercato interno e la protezione dei consumatori a favore di un’iniziativa europea per la catena delle responsabilità.</p>
      <p sl="nl">La discussione sull’attenuazione delle condizioni di licenziamento invia un messaggio sbagliato ai lavoratori europei. Nelle ultime settimane ho riscontrato grande indignazione nel mio paese per il livello delle indennità di licenziamento della Opel di Anversa, ma ho notato che tra quelle stesse persone vi è scarsa indignazione per gli immorali piani di ristrutturazione che le società stanno attuando.</p>
      <p sl="nl">Sia la relazione del Parlamento che la Confederazione europea dei sindacati sono molto critici nei confronti del Libro verde, e pertanto, signor Commissario, spero che presterà attenzione a tali critiche. Se un soggetto della consultazione sociale muove simili critiche, abbiamo l’obbligo nei suoi confronti di dare una risposta adeguata.</p>
    </intervention>
    <intervention id="2-085" speaker_id="28182" name="Kartika Tamara Liotard" is_mep="True" mode="spoken">
      <p sl="nl">relatore per parere della commissione per i diritti della donna e l’uguaglianza di genere. – Onorevole Protasiewicz, signor Commissario, non sono contraria alla riforma del diritto del lavoro se porta a una maggiore certezza di assistenza sanitaria adeguata, indennità di disoccupazione e pensioni per tutti, compresi coloro che hanno i redditi più bassi.</p>
      <p sl="nl">La Commissione, però, capovolge completamente questo principio. Anziché esprimersi a favore del rafforzamento dei diritti dei lavoratori, la Commissione intende trasformare l’Europa in un paradiso per datori di lavoro, in cui il diritto a non poter essere licenziati senza giusta causa verrà consegnato a un passato nostalgico, in cui non si avrà più il diritto di rifiutare straordinari non retribuiti, e gli accordi collettivi di lavoro verranno considerati antiquati.</p>
      <p sl="nl">La Commissione definisce tutto ciò flessicurezza . Suona bene, ma la traduzione di ciò che la Commissione spera di raggiungere per suo tramite è semplice: più flessibilità per il datore di lavoro e più incertezza per il lavoratore. Questo avrà conseguenze particolarmente disastrose per le donne, i giovani e le minoranze, categorie che si trovano già in una situazione di svantaggio nel mercato del lavoro e sono rappresentate in misura sproporzionata nei lavori a tempo parziale e nei contratti temporanei. Se questa proposta verrà adottata nella sua interezza, le prime vittime saranno loro, e il resto verrà di conseguenza.</p>
    </intervention>
    <intervention id="2-086" speaker_id="28402" name="José Albino Silva Peneda" is_mep="True" mode="spoken">
      <p sl="pt">a nome del gruppo PPE-DE. – Signora Presidente, signor Commissario, onorevoli colleghi, innanzi tutto vorrei congratularmi con il relatore, onorevole Protasiewicz, per l’impegno profuso. Devo dire, tuttavia, che la relazione, per come ci è stata presentata, non è equilibrata. Non lo è perché affronta soprattutto aspetti che riguardano la protezione sociale, che senza dubbio sono importanti, ma ignora l’altra prospettiva fondamentale per la riforma del diritto del lavoro per il XXI secolo, che deve prendere in considerazione una maggiore flessibilità nel funzionamento dei mercati del lavoro. Il testo, inoltre, poggia su una posizione molto conservatrice, ulteriormente alimentata da una cultura fondata sul sospetto e sul conflitto. Ebbene, oggi serve proprio il contrario: una cultura basata sulla fiducia e sulla cooperazione tra le parti.</p>
      <p sl="pt">Tale emendamento paradigmatico, assolutamente indispensabile se si vogliono conciliare i valori della giustizia sociale e della dignità umana con una maggiore competitività, non sembra essere stato accolto nella relazione. Una chiara espressione dell’equilibrio di cui parlo, che è assente dal testo della relazione, sarebbe fondamentale per incoraggiare un mutamento di condotta e di atteggiamento da parte delle aziende e dei lavoratori, allo scopo di incrementare il grado di fiducia.</p>
      <p sl="pt">In breve, il testo della relazione rappresenta, in qualche misura, una delusione, in quanto non suggerisce affatto che l’Europa di oggi abbia la volontà, il talento e la capacità di diventare più competitiva, dimostrando nel contempo la capacità di conservare i valori rappresentativi del suo modello sociale. La verità è che dal testo in esame non traspaiono né segni di volontà, né dimostrazioni di talento o di capacità di riforma. Per questo motivo, il gruppo del Partito popolare europeo (Democratici cristiani) e dei Democratici europei ha presentato una serie di emendamenti che, se approvati, faranno in modo che la relazione non si trasformi in un’occasione mancata.</p>
    </intervention>
    <intervention id="2-087" speaker_id="28154" name="Ole Christensen" is_mep="True" mode="spoken">
      <p sl="da">a nome del gruppo PSE. – Signora Presidente, vorrei ringraziare il relatore, onorevole Protasiewicz, per la collaborazione costruttiva di cui ha dato prova nella stesura della relazione. Se l’UE vuole far fronte alle sfide del XXI secolo e creare una crescita sostenibile con nuovi e migliori posti di lavoro, dobbiamo migliorare la qualità sia dei posti di lavoro che dell’occupazione in sé. Il diritto del lavoro ha un ruolo cruciale da svolgere al riguardo. Se competeremo sul piano delle pessime condizioni di lavoro e dei salari bassi, perderemo la nostra battaglia, su uno sfondo di accresciuta globalizzazione e concorrenza. La sicurezza del lavoro contribuisce alla produzione. Un alto livello di sicurezza promuove flessibilità, occupazione e competitività. Si tratta di una considerazione che si dovrebbe ritrovare nel futuro diritto del lavoro, e respingo qualsiasi tentativo di minare la sicurezza sociale ed economica per cui i lavoratori devono lottare duramente da moltissimo tempo.</p>
      <p sl="da">Negli ultimi anni abbiamo assistito a un netto aumento dell’utilizzo di contratti di lavoro atipico, ma purtroppo questo è anche un segno dell’intenzione, da parte delle aziende, di eludere il diritto del lavoro e i propri obblighi sociali. Sfortunatamente sono ancora troppi i lavoratori che non hanno scelta quando vengono loro offerti simili contratti e che non godono di protezione e sicurezza. Spesso vengono costretti ad accettare lavori senza pensione, indennità di malattia e congedo per maternità. Inoltre vi sono ancora molti lavoratori privi dei diritti sociali fondamentali. In numerose occasioni l’OIL ha messo in luce la correlazione tra la riduzione della sicurezza e le scarse condizioni di salute sul posto di lavoro da un lato, e i contratti a breve termine dall’altro. Detto questo, tuttavia, pensiamo anche che i contratti standard a tempo pieno debbano rappresentare la norma. I contratti a tempo indeterminato sono positivi sia per i lavoratori che per le imprese, in quanto offrono sicurezza, prevedibilità e maggiori opportunità di sviluppo.</p>
      <p sl="da">La flessibilità e la sicurezza dell’occupazione non sono estremi opposti, ma, al contrario, sono complementari l’una all’altra. Questo principio deve rispecchiarsi nel futuro diritto del lavoro. La flessibilità riguarda fondamentalmente lo sviluppo di una collaborazione costruttiva e la fiducia reciproca tra le imprese. Comporta che il sistema di contrattazione collettiva e il dialogo sociale svolgano un ruolo importante nell’elaborazione della flessicurezza. Il gruppo socialista al Parlamento europeo respinge il punto di vista limitato della Commissione sul diritto del lavoro individuale. Il migliore equilibrio tra flessibilità e sicurezza si ottiene in molti paesi sottoscrivendo accordi collettivi che vengono costantemente adeguati agli sviluppi delle esigenze sia dei lavoratori che delle imprese. La Commissione deve pertanto promuovere il dialogo sociale a livello sia nazionale che europeo.</p>
    </intervention>
    <intervention id="2-088" speaker_id="4470" name="Luigi Cocilovo" is_mep="True" mode="spoken">
      <p sl="it">a nome del gruppo ALDE . – Signora Presidente, onorevoli colleghi, nel congratularmi anch’io per il lavoro svolto, non solo dal relatore ma, credo, complessivamente da tutti i gruppi e che ha prodotto il testo in oggetto, votato dalla commissione per l’occupazione, vorrei tentare di chiarire un punto. Non penso che nel testo votato prevalgano riflessi conservativi e deludenti.</p>
      <p sl="it">Ritengo che con questo testo noi contribuiamo ad abbattere ogni resistenza e barriera ideologica alle forme di flessibilità nel rapporto di lavoro che oggi spesso non solo esistono, ma costituiscono una esigenza per consentire al sistema d’impresa a livello europeo di rispondere alle sfide concorrenziali che gli vengono poste in senso più globale.</p>
      <p sl="it">Tuttavia, per difendere queste esigenze occorre garantire la finalizzazione autentica di queste forme di contratto. Un contratto più flessibile – che sia part-time, a tempo determinato, con agenzie di lavoro interinale – risponde a un’esigenza di flessibilità nella risposta just in time a picchi di domanda e a esigenze di offerta di produzione, che esistono nella competizione del mercato del lavoro. Non può essere lo strumento improprio per introdurre forme, invece, di discriminazione su costi e tutele, che trasformerebbero il contratto flessibile in una sorta di zattera o scorciatoia per un dumping sociale che non ha niente a che vedere con le esigenze di competitività e che trasforma la sfida sulla competizione in una sfida soltanto di competizione sui costi. E’ per questo che ritengo che, nel momento in cui affermiamo la necessità di accettare l’esistenza di queste forme contrattuali e di non avversarle sotto il profilo ideologico, bisogna anche innalzare il livello di tutela specifica, nonché di garanzia, connessa a queste forme di lavoro flessibile.</p>
      <p sl="it">Il resto segue: il primato della regolazione collettiva su quella delle deroghe individuali; il fatto che esistano competenze europee rispettose delle prerogative nazionali in materia sociale e che esiste una dimensione comunitaria, nella sussidiarietà, di competenza regolativa specifica, per la garanzia di standard minimi, che danno un connotato alla dimensione europea, non riducendola a schiacciarsi soltanto sul mercato; la lotta al lavoro nero e infine il rifiuto della logica dello scambio.</p>
      <p sl="it">Il problema è garantire questi obiettivi in un modo equilibrato e non certamente scambiare tutele come, per esempio, la tutela in azienda rispetto a quella del mercato del lavoro. Bisogna potenziare anche tutto ciò che favorisce forme di mobilità e di transizione virtuose e, ancora una volta, non legate alla contraddizione sulle tutele sociali.</p>
    </intervention>
    <intervention id="2-089" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">a nome del gruppo UEN. – Signora Presidente, il Libro verde proposto dalla Commissione e la relazione di cui abbiamo discusso rappresentano a mio avviso una preziosa introduzione a un più esteso dibattito sull’adeguamento del diritto del lavoro alla realtà in mutamento sia in Europa che nel mondo.</p>
      <p sl="pl">Questo è solo l’inizio, e il compito che abbiamo di fronte è estremamente complesso. Dobbiamo ottenere risultati difficilmente conciliabili, come aumentare la quantità di posti di lavoro mantenendone la qualità, garantendo la sicurezza sociale dei lavoratori e mantenendo il maggior numero possibile di contratti di lavoro standard , prestando nel contempo attenzione agli interessi dei datori di lavoro e affrontando la concorrenza sul mercato globale.</p>
      <p sl="pl">Vi è una questione d’importanza fondamentale: indipendentemente dal fatto che un contratto di lavoro sia o meno a tempo pieno, o che vi siano più forme atipiche di occupazione o contratti convenzionali di lavoro, ciascun cittadino comunitario deve avere il diritto di lavorare o di fornire servizi alternativi e senza dubbio deve avere diritto ai servizi sanitari garantiti.</p>
      <p sl="pl">Il mio gruppo sarà lieto di esprimersi a favore di questa relazione nella votazione di domani.</p>
    </intervention>
    <intervention id="2-090" speaker_id="1933" name="Elisabeth Schroedter" is_mep="True" mode="spoken">
      <p sl="de">a nome del gruppo Verts/ALE. – Signora Presidente, signor Commissario, onorevoli colleghi, il dibattito sulla liberalizzazione dei servizi postali ha occupato gran parte del tempo a disposizione quest’oggi. Tale dibattito dimostra altresì che in genere è nell’ambito dei servizi che la liberalizzazione si accompagna a un aumento dei rapporti di lavoro precari.</p>
      <p sl="de">Di fronte a tali sviluppi, tutti si aspettano che in un Libro verde sui diritti dei lavoratori la Commissione sostenga i diritti dei lavoratori, fissi norme minime a livello europeo per evitare la caduta libera di tali diritti e per rafforzare la rappresentanza sindacale e il dialogo sociale. Il Libro verde della Commissione, invece, si mette a ventilare idee di flessicurezza , concetto che spalanca le porte al dumping sociale, che ha causato amare delusioni e provocherà un aumento dell’euroscetticismo.</p>
      <p sl="de">L’Assemblea ha apportato una chiara modifica al riguardo: i diritti dei lavoratori non sono esclusivi, ma si applicano a tutti i lavoratori dipendenti, a prescindere dalla situazione della loro contrattazione collettiva. E’ decisiva la situazione de facto . Una maggiore flessibilità è possibile solo in presenza di una maggiore sicurezza. Questa è l’unica direzione in cui la relazione può essere ulteriormente sviluppata.</p>
    </intervention>
    <intervention id="2-091" speaker_id="28977" name="Roberto Musacchio" is_mep="True" mode="spoken">
      <p sl="it">a nome del gruppo GUE/NGL . – Signora Presidente, onorevoli colleghi, dei problemi del lavoro questa Europa si occupa troppo poco e in maniera assolutamente non adeguata, quasi che il lavoro non sia stato al centro della costruzione della democrazia e del modello sociale europeo. E sicuramente in questa colpevole e voluta sottovalutazione ci sono tante delle ragioni e dei problemi che ha l’Europa, un’Europa in cui la precarietà è diffusissima e impedisce la coesione sociale, rappresentando un vero dramma, il principale dramma sociale che vivono intere generazioni di giovani ma anche di lavoratori maturi, precocemente espulsi. Tutto ciò si riflette sulle nostre città, sulle nostre famiglie, su tutti noi.</p>
      <p sl="it">Combattere la precarietà è imprescindibile per costruire un futuro, dare certezze, speranze. E’ il nostro principale compito. La Commissione, invece di combattere la precarietà sembra assumerla e quasi usarla per ridurre i diritti individuali e collettivi, ridurre ancora il ruolo del sindacato e contrapporre chi ha diritti – in realtà sempre minori – e chi non li ha, in nome di una presunta politica occupazionale.</p>
      <p sl="it">Questo non è accettabile. Quel che va detto è che l’Europa considera il lavoro alla base della propria democrazia e della coesione sociale e che l’Europa ha una propria idea di ciò che è il lavoro normale: quello stabile, a tempo indeterminato, protetto dai contratti e dal ruolo dei sindacati e che, a parità di lavoro, ci devono essere parità di condizioni per i lavorati tipici e atipici. Quest’idea di lavoro è un’idea sana, che fa bene anche alla produzione, perché dice che la competizione non si fa sullo sfruttamento ma sulla qualità e sull’innovazione. Risparmiare sul lavoro e mettere in concorrenza i lavoratori tra loro garantisce facili e brevi guadagni ma non fa crescere né l’economia, né la società.</p>
      <p sl="it">E’ questo modello sociale che l’Europa deve presentare al mondo, proponendosi come modello. Il diritto del lavoro è una parte fondamentale della democrazia, perché indica le regole per l’attività che sta alla base della società e intorno ai diritti va costruita l’unità sociale di giovani e anziani, e non in assurde contrapposizioni. Il contratto di lavoro deve contenere queste regole e questi diritti, che non possono essere delegati ad altri né surrogati da un intervento esterno, lasciando il contratto della relazione di lavoro in balia della legge del più forte. E’ per questo che non ci convince l’idea della “flexicurity ”, di contratti deboli surrogati da garanzie sociali: no, le garanzie devono essere nel contratto e fungere da tutela per il lavoratore, cittadino d’Europa.</p>
      <p sl="it">Il testo che arriva in Aula è un compromesso, con punti di ambiguità ma con elementi importanti. Attacchi a questo lavoro, come quelli contenuti in taluni emendamenti, sarebbero negativi e ci farebbero fare pesanti passi indietro. Lo dico in particolare ai compagni socialisti, e in particolare sul tema di quegli emendamenti che stravolgono la natura del lavoro normale. Noi considereremmo l’approvazione di questi emendamenti una rottura del compromesso praticato in seno alla commissione.</p>
    </intervention>
    <intervention id="2-092" speaker_id="28493" name="Derek Roland Clark" is_mep="True" mode="spoken">
      <p sl="en">a nome del gruppo IND/DEM. – Signora Presidente, la prima bozza della relazione non ha ricevuto una buona accoglienza in seno alla commissione, perché il relatore tentava di ridurre la burocrazia e i regolamenti che mirano a proteggere i lavoratori, ma che di fatto sono causa di disoccupazione.</p>
      <p sl="en">Stiamo discutendo della seconda bozza, più accettabile perché il relatore ha moderato i toni. E’ un peccato, perché significa che dovremo continuare con molte delle pratiche restrittive adottate nel nome dell’armonizzazione, mentre ciò che più temete – la globalizzazione – procede senza che ve ne rendiate conto. Per questo motivo, l’Unione dovrà affrontare la concorrenza sui mercati liberi mondiali, prospettiva a cui però non siete preparati.</p>
      <p sl="en">Se non imparerete a competere in Europa, non sarete in grado di competere sul piano mondiale. I giocatori di calcio si esercitano continuamente nel controllo del pallone e nel gioco di squadra; non si preparano a una partita giocando a carte in un bar di periferia! Analogamente, la pratica continua dei sistemi protezionistici europei comporterà la sconfitta negli incontri più competitivi disputati sugli ostili campi di gioco mondiali.</p>
    </intervention>
    <intervention id="2-093" speaker_id="4516" name="Roger Helmer" is_mep="True" mode="spoken">
      <p sl="en">Signora Presidente, la politica del mio schieramento, il partito conservatore britannico, è ripristinare l’opt-ou t concordato a Maastricht e sottrarre il Regno Unito alla legislazione comunitaria in materia di diritto del lavoro e della previdenza sociale. Confido che i colleghi conservatori presenti in Aula godranno del piano sostegno del loro gruppo politico, il PPE-DE, nell’attuazione di tale politica.</p>
      <p sl="en">Quanto alla relazione, sono rimasto sconvolto leggendo nel considerando C che “l’Unione europea non è solo un’area di libero scambio”. Chiunque conosca i rudimenti del commercio internazionale saprà che l’Unione europea non è affatto un’area di libero scambio, bensì un’unione doganale. Saprà anche che l’unione doganale o Zollverein è un concetto bismarckiano del XIX secolo che non dovrebbe avere seguito nel XXI secolo. Da tutto il mondo ci giungono prove del fatto che le aree di libero scambio funzionano, mentre le unioni doganali funzionano molto meno bene. Di fatto, l’Unione europea è l’unico gruppo di paesi sviluppati che ancora opera in questo modo superato. Se l’Assemblea intende trasformare l’UE da unione doganale con velleità politiche in un’area di libero scambio moderna ed efficiente, avrà il mio pieno sostegno.</p>
      <p sl="en">Le proposte della Commissione per la modernizzazione del diritto del lavoro e il nostro primo progetto di relazione mostrano un riconoscimento tardivo del danno ingente che le norme invadenti e inflessibili in materia di mercato del lavoro hanno arrecato alle economie europee. Hanno compiuto i primi passi incerti verso la liberalizzazione. Tuttavia, gli emendamenti approvati dalla commissione per l’occupazione e gli affari sociali invertono la marcia, trasformando la relazione in un elenco regressivo e socialista di proposte dannose.</p>
      <p sl="en">Gli emendamenti odierni riportano l’equilibrio e, fintanto che verranno mantenuti, le timide misure della relazione sono meglio di niente e meritano il nostro sostegno. Il paragrafo 2 cita la Carta dei diritti fondamentali. Tale Carta è stata sottoscritta due volte da Tony Blair, che tuttavia, in seguito al Vertice di Bruxelles del 22 giugno, è tornato come Chamberlain da Monaco, dichiarando di non aver oltrepassato il limite che si era imposto e che la Carta non avrebbe interessato il diritto del lavoro britannico. Pregherei la Commissione di rispondermi con un chiaro “sì” o “no”. L’opt-out di Blair è giuridicamente sostenibile? Attendo con ansia la replica della Commissione.</p>
    </intervention>
    <intervention id="2-094" speaker_id="4453" is_mep="True" mode="spoken" role="Presidente">
      <p sl="unknown">Essendo giunto il turno di votazioni, la discussione è qui interrotta. Sarà ripresa alle 15.00.</p>
    </intervention>
  </section>
  <section id="creitem8" title="8. Turno di votazioni">
    <intervention id="2-097" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il Turno di votazioni.</p>
      <a text="(Per i risultati e ulteriori dettagli sulle votazioni, cfr. Processo verbale)"/>
    </intervention>
  </section>
  <section id="creitem9" title="8.1. Elezione di un Vicepresidente del Parlamento europeo (votazione)"/>
  <section id="creitem10" title="8.2. Richiesta di consultazione del Comitato delle regioni Contributo del volontariato alla coesione economica e sociale (articolo 118 del regolamento) (votazione)"/>
  <section id="creitem11" title="8.3. Accordo euromediterraneo CE/Algeria (votazione)"/>
  <section id="creitem12" title="8.4. Accordo di partenariato e di cooperazione CE/Moldova (votazione)"/>
  <section id="creitem13" title="8.5. Accordo di partenariato e di cooperazione CE/Ucraina (votazione)"/>
  <section id="creitem14" title="8.6. Accordo di partenariato e di cooperazione CE/Armenia (votazione)"/>
  <section id="creitem15" title="8.7. Accordo di partenariato e di cooperazione CE/Azerbaigian (votazione)"/>
  <section id="creitem16" title="8.8. Accordo di partenariato e di cooperazione CE/Georgia (votazione)"/>
  <section id="creitem17" title="8.9. Adesione di Bulgaria e Romania alla convenzione del 26 luglio 1995 sull’uso dell’informatica nel settore doganale (votazione)"/>
  <section id="creitem18" title="8.10. Assicurazione diretta diversa dall’assicurazione sulla vita (competenze d’esecuzione della Commissione) (votazione)">
    <intervention id="2-116" speaker_id="1985" name="Pervenche Berès" is_mep="True" mode="spoken" role="relatore">
      <p sl="fr">Signora Presidente, si tratta di un fascicolo importante nel campo della comitatologia. Non intendo importunare a lungo l’Assemblea, ma vorrei che potessimo votare contro la prima parte dell’emendamento del Parlamento europeo e a favore della seconda parte. Penso che tutti i colleghi abbiano compreso l’importanza di questa votazione.</p>
    </intervention>
    <intervention id="2-117" speaker_id="4544" is_mep="True" mode="spoken" role="Presidente">
      <p sl="unknown">Grazie, onorevole Berès. Dunque voteremo solo sulla seconda parte.</p>
    </intervention>
  </section>
  <section id="creitem19" title="8.11. Organismi d’investimento collettivo in valori mobiliari (competenze d’esecuzione della Commissione) (votazione)"/>
  <section id="creitem20" title="8.12. Riassicurazione (competenze d’esecuzione della Commissione) (votazione)">
    <intervention id="2-122" speaker_id="1985" name="Pervenche Berès" is_mep="True" mode="spoken" role="relatore">
      <p sl="fr">Signora Presidente, per una maggiore efficacia e affinché il nostro testo permetta al Consiglio di allinearsi alla nostra formulazione, in questo caso dovremmo votare contro l’emendamento della nostra commissione per i problemi economici e monetari.</p>
    </intervention>
  </section>
  <section id="creitem21" title="8.13. Nuova classificazione statistica dei prodotti per attività (CPA) (votazione)"/>
  <section id="creitem22" title="8.14. Indagine per campione sulle forze di lavoro nella Comunità (votazione)">
    <intervention id="2-127" speaker_id="2107" name="Jan Andersson" is_mep="True" mode="spoken" role="relatore">
      <p sl="sv">Desidero soltanto richiamare l’attenzione dei colleghi sul fatto che gli emendamenti nn. 1-3 sono stati ritirati per facilitare un accordo con il Consiglio in prima lettura. I membri della commissione sono stati informati di questa misura.</p>
    </intervention>
    <intervention id="2-128" speaker_id="4544" is_mep="True" mode="spoken" role="Presidente">
      <p sl="unknown">Passo quindi direttamente alla votazione unica.</p>
    </intervention>
  </section>
  <section id="creitem23" title="8.15. Etichettatura in materia di efficienza energetica delle apparecchiature per ufficio (rifusione) (votazione)">
    <intervention id="2-131" speaker_id="28573" name="Nikolaos Vakalis" is_mep="True" mode="spoken" role="relatore">
      <p sl="el">Signor Presidente, vorrei sottolineare che un voto positivo del Parlamento europeo oggi sarà un enorme salto in avanti e romperà un tabù diffuso in Europa da decenni.</p>
      <p sl="el">Per la prima volta, si dovrà usare il denaro pubblico, attraverso un appalto pubblico, per aumentare l’efficienza energetica, che è giustamente considerata un pilastro fondamentale della politica energetica sostenibile. Confido che questo segnerà l’inizio di un utilizzo del denaro dei contribuenti per questioni prioritarie.</p>
      <p sl="el">Infine vorrei ringraziare il Commissario Piebalgs e la Presidenza tedesca per aver reso possibile l’approvazione del regolamento in prima lettura.</p>
    </intervention>
  </section>
  <section id="creitem24" title="8.16. Convenzione delle Nazioni Unite relativa ad un codice di condotta delle conferenze marittime (abrogazione del regolamento (CEE) n. 954/79 del Consiglio) (votazione)"/>
  <section id="creitem25" title="8.17. Controllo delle attività di pesca nell’Antartico (votazione)"/>
  <section id="creitem26" title="8.18. Adesione di Bulgaria e Romania alla Convenzione Europol del 26 luglio 1995 (votazione)"/>
  <section id="creitem27" title="8.19. Adesione di Bulgaria e Romania alla convenzione del 29 maggio 2000 relativa all’assistenza giudiziaria in materia penale (votazione)"/>
  <section id="creitem28" title="8.20. Adesione della Bulgaria e della Romania alla convenzione del 17 giugno 1998 relativa alle decisioni di ritiro della patente di guida (votazione)"/>
  <section id="creitem29" title="8.21. Adesione di Bulgaria e Romania alla convenzione del 26 maggio 1997 relativa alla lotta contro la corruzione nella quale sono coinvolti funzionari delle Comunità europee o degli Stati membri dell’Unione europea (votazione)"/>
  <section id="creitem30" title="8.22. Nuovo articolo 205 del regolamento del Parlamento sulle rettifiche (votazione)"/>
  <section id="creitem31" title="8.23. Applicazione e interpretazione del regolamento (modifica dell’articolo 201 del Regolamento del Parlamento) (votazione)"/>
  <section id="creitem32" title="8.24. Consultazione sui privilegi e l’immunità di Alessandra Mussolini (votazione)"/>
  <section id="creitem33" title="8.25. Richiesta di difesa dell’immunità parlamentare di Ashley Mote (votazione)"/>
  <section id="creitem34" title="8.26. Progetto di bilancio rettificativo n. 4/2007 (votazione)"/>
  <section id="creitem35" title="8.27. Relazione speciale n. 9/2006 della Corte dei conti sulle spese per la traduzione sostenute dalla Commissione, dal Parlamento e dal Consiglio (votazione)"/>
  <section id="creitem36" title="8.28. Ridurre al minimo le spese amministrative imposte dalla legislazione (votazione)"/>
  <section id="creitem37" title="8.29. Legge applicabile alle obbligazioni extracontrattuali (“ROMA II”) (votazione)"/>
  <section id="creitem38" title="8.30. Programma d’azione comunitaria in materia di salute (2007-2013) (votazione)"/>
  <section id="creitem39" title="8.31. Dispositivi di misura contenenti mercurio (votazione)"/>
  <section id="creitem40" title="8.32. Procedura di autorizzazione uniforme per additivi, enzimi e aromi alimentari (votazione)">
    <intervention id="2-166" speaker_id="1920" name="Hartmut Nassauer" is_mep="True" mode="spoken">
      <p sl="de">Signora Presidente, mi consenta di segnalare un errore nella lista di voto del gruppo del Partito popolare europeo (Democratici cristiani) e dei Democratici europei. Nella votazione sulla base giuridica, l’emendamento n. 39, dovremmo comparire con un meno anziché con un più.</p>
    </intervention>
  </section>
  <section id="creitem41" title="8.33. Additivi alimentari (votazione)"/>
  <section id="creitem42" title="8.34. Enzimi alimentari (votazione)"/>
  <section id="creitem43" title="8.35. Aromi e ingredienti alimentari con proprietà aromatizzanti (votazione)"/>
  <section id="creitem44" title="8.36. Ravvicinamento delle aliquote delle accise sull’alcol e le bevande alcoliche (votazione)">
    <intervention id="2-175" speaker_id="1186" name="Astrid Lulling" is_mep="True" mode="spoken" role="relatore">
      <p sl="fr">Signora Presidente, onorevoli colleghi, vorrei richiamare solo per un momento la vostra attenzione su questa relazione, poiché la procedura è molto complicata.</p>
      <p sl="fr">Per ragioni di chiarezza, preciserò a tutti coloro che vogliono evitare qualsiasi aumento delle aliquote minime sulla birra e sugli alcolici che devono votare contro tutti gli emendamenti adottati in commissione salvo uno, adottato in seno alla commissione per i problemi economici e monetari da una piccola maggioranza casuale di 21 voti contro 19. Vi chiedo in ogni caso, qualunque sia il risultato della votazione, di respingere l’intera relazione e di mantenere così lo status quo in materia di accise sull’alcol, in attesa della relazione della Commissione, dato che l’onorevole Kovàcs intende presentare proposte sull’intera politica delle accise alla fine dell’anno.</p>
      <p sl="fr">Vi ricordo inoltre che Winston Churchill disse:</p>
      <p sl="fr">“Nulla vale quanto un buon testo”.</p>
      <a text="(Applausi)"/>
      <p sl="fr">Aggiungerei che non esiste nulla di peggio che aumentare inutilmente le tasse nel momento sbagliato. Quindi vi prego di seguirmi per quanto riguarda questa votazione e in ogni caso respingete la relazione!</p>
      <a text="(Applausi)"/>
    </intervention>
    <intervention id="2-178" speaker_id="4544" is_mep="True" mode="spoken" role="Presidente">
      <p sl="unknown">Grazie, onorevole Lulling. L’Assemblea le è certamente grata per il suo consiglio.</p>
    </intervention>
    <intervention id="2-179" speaker_id="1985" name="Pervenche Berès" is_mep="True" mode="spoken">
      <p sl="fr">presidente della commissione per i problemi economici e monetari. – Signora Presidente, l’Assemblea ricorderà che avevamo dovuto rinviare questo testo in commissione, poiché, in seguito a voti contraddittori, la relatrice aveva invitato a votare contro.</p>
      <p sl="fr">La commissione per i problemi economici e monetari ha svolto un lavoro serio che, evidentemente, non corrisponde al parere della relatrice, che senza dubbio avrebbe dovuto ritirare il suo nome dal risultato finale. Non è stato ottenuto con una piccola maggioranza casuale, ma in seguito a un lavoro estremamente approfondito, con la Commissione e il Consiglio, per una proposta estremamente ragionevole che, spero, questa Assemblea potrà sostenere.</p>
      <a text="(Applausi)"/>
    </intervention>
  </section>
  <section id="creitem45" title="8.37. Censimento, classificazione e protezione delle infrastrutture critiche europee (votazione)"/>
  <section id="creitem46" title="8.38. Prospettive del mercato interno del gas e dell’elettricità (votazione)">
    <intervention id="2-184" speaker_id="4308" name="Alejo Vidal-Quadras" is_mep="True" mode="spoken" role="relatore">
      <p sl="es">Signora Presidente, desidero intervenire sull’emendamento n. 2, che fa riferimento al ruolo degli operatori della rete di trasporti. Nel testo della relazione compare la parola “istituzionale”. Nel linguaggio dell’Unione europea, “istituzionale” ha un significato molto specifico che è troppo elevato per ciò che si intende qui. Pertanto, suggerisco di sostituire l’aggettivo “istituzionale” con “ufficiale”.</p>
      <p sl="es">In tal modo il testo suonerebbe così: “si compiace della proposta di attribuire alle associazioni di GST esistenti un ruolo ufficiale con obblighi ed obiettivi formali (la soluzione ETSO+/GTE+)”.[lt]</p>
    </intervention>
  </section>
  <section id="creitem47" title="8.39. Pesca industriale collegata alla produzione di farina di pesce e di olio di pesce (votazione)">
    <intervention id="2-188" speaker_id="28130" name="Åsa Westlund" is_mep="True" mode="spoken">
      <p sl="en">Signora Presidente, un richiamo al Regolamento: evidentemente lei ha difficoltà a vedermi al momento. Ho chiesto invano, per due volte, una verifica sulla mia relazione. Voglio che sia messo a verbale che forse ciò è successo perché lei non riesce a sentire una donna che siede nelle ultime file, o forse non dà la parola o non ascolta questo genere di richieste. Lei e i suoi colleghi vi siete sbagliati parecchie volte e, anche se in passato avete accolto la richiesta di una verifica, nel caso della mia relazione non è stato così, nonostante io abbia formulato questa richiesta due volte. Ritengo che questo debba essere messo a verbale. Grazie.</p>
      <a text="(Applausi)"/>
    </intervention>
    <intervention id="2-189" speaker_id="4544" is_mep="True" mode="spoken" role="Presidente">
      <p sl="unknown">Abbiamo sentito ciò che lei afferma, ma, mi creda, qui tutti fanno del loro meglio per ascoltare e guardare. Comunque prendiamo nota della sua dichiarazione.</p>
    </intervention>
  </section>
  <section id="creitem48" title="9. Convocazione della Conferenza intergovernativa (termine per la presentazione di emendamenti): vedasi processo verbale"/>
  <section id="creitem49" title="10. Dichiarazioni di voto">
    <intervention id="2-193" speaker_id="28255" name="Andreas Mölzer" is_mep="True" mode="written">
      <p sl="it">Kiev non è poi così lontana dalla “via che porta a Bruxelles”, come taluni potrebbero credere. Un inequivocabile allontanamento da Mosca, che Lukashenko sembra stia preparando da tempo, non sarebbe privo di conseguenze, non da ultimo per gli approvvigionamenti di petrolio e di gas. Un’instabilità in quest’area comporterebbe conseguenze anche per l’Unione.</p>
      <p sl="it">Anche se l’ultimo allargamento ci ha portato ai confini delle nostre possibilità, non si è tuttora chiarito se rispetteremo l’influenza russa nei territori post-sovietici o se continueremo a scimmiottare ciecamente i tentativi americani di espansione nell’Europa orientale. Malgrado il procedere zigzagante e le tensioni politiche che ne risultano in Ucraina, è nel nostro interesse approfondire le relazioni di vicinato con questo paese. Per quanto riguarda l’allentamento delle restrizioni sui visti – misura volta a instaurare un clima di fiducia – dobbiamo tuttavia garantire che il vecchio scandalo sia dissolto del tutto e che non si verificheranno più altri abusi del sistema.</p>
    </intervention>
    <intervention id="2-195" speaker_id="1892" name="Carlos Coelho" is_mep="True" mode="written">
      <p sl="it">In applicazione dell’atto di adesione di Bulgaria e Romania del 2005, è stato creato un sistema semplificato che permette ai due paesi di accedere a convenzioni e protocolli conclusi conformemente all’articolo 34 del Trattato sull’Unione europea e all’articolo 293 del Trattato istitutivo della Comunità europea, senza la necessità di negoziare o concludere protocolli di adesione specifici a queste convenzioni, riducendo in tal modo l’enorme burocrazia che comporterebbe la necessità di una ratifica da parte dei 27 Stati membri.</p>
      <p sl="it">L’allegato enuncia così un elenco di sette convenzioni e protocolli in materia di giustizia e affari interni, tra cui figura la presente convenzione.</p>
      <p sl="it">Mi compiaccio per questo tipo di iniziativa, che mira a ridurre la burocrazia comunitaria e il dispendio esagerato di tempo richiesto da questioni semplici come questa.</p>
      <p sl="it">Appoggio, pertanto, questa decisione del Consiglio che determina la data a partire dalla quale la convenzione del 26 luglio 1995 sull’uso dell’informatica nel settore doganale, nonché i rispettivi protocolli, dovranno entrare in vigore in Bulgaria e in Romania.</p>
    </intervention>
    <intervention id="2-197" speaker_id="28382" name="Andrzej Jan Szejna" is_mep="True" mode="written">
      <p sl="it">Voterò a favore della relazione dell’onorevole Grabowska sul tema “adesione della Bulgaria e della Romania alla convenzione Europol del 26 luglio 1995”.</p>
      <p sl="it">Conformemente all’atto di adesione della Bulgaria e della Romania all’Unione, questi Stati hanno la possibilità di aderire secondo una procedura semplificata alle convenzioni concluse dagli Stati membri in base all’articolo 34 del Trattato sull’Unione europea. Per questa ragione non occorrono negoziati né protocolli speciali in materia di adesione, requisito che comporterebbe la necessità di ratificarli da parte di tutti gli Stati comunitari. Occorre soltanto che il Consiglio, previa consultazione col Parlamento, adotti una decisione indicante la data in cui la convenzione Europol e i protocolli necessari dovranno entrare in vigore.</p>
      <p sl="it">Il Consiglio deve inoltre tenere conto del nuovo termine ultimo per l’entrata in vigore dei tre protocolli, datati 30 novembre 2000, 28 novembre 2002 e 27 novembre 2003.</p>
    </intervention>
    <intervention id="2-501" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore dell’eccellente relazione del mio collega, onorevole Stubb, sulla relazione speciale della Corte dei conti europea sulle spese per la traduzione sostenute dalla Commissione, dal Parlamento e dal Consiglio. Sono lieto d’aver potuto presentare un emendamento volto a deplorare il fatto che un numero sempre maggiore di documenti e comunicazioni, in particolare gli emendamenti di compromesso al momento della loro votazione in commissione e, ad esempio, gli allegati alle relazioni, siano presentati in un’unica lingua. Questo orientamento va contro la necessità di mantenere un modello di funzionamento democratico della nostra Unione che coinvolge diversi popoli di culture e lingue differenti. Il nostro modello può servire ad altre regioni del mondo, in particolare all’area del Mediterraneo, e noi dobbiamo rispettare in pieno l’utilizzo delle lingue. Mi dispiace di non aver potuto evitare che la relazione incoraggiasse le commissioni e le delegazioni parlamentari, ove possibile, a fornire testi soltanto nelle lingue dei loro membri e dei loro sostituti, prevedendo che ulteriori versioni linguistiche vengano fornite su richiesta. Con quest’ultima restrizione si arriverà a togliere ai deputati la possibilità di seguire i lavori svolti in commissioni diverse dalla loro.</p>
    </intervention>
    <intervention id="2-199" speaker_id="31123" name="Pedro Guerreiro" is_mep="True" mode="written">
      <p sl="it">Il rispetto delle lingue ufficiali di ogni Stato membro dell’Unione è sancito dai Trattati. Tuttavia, adducendo motivi finanziari, si caldeggia l’idea che alcune traduzioni non siano indispensabili, appellandosi inoltre alla necessità di definire priorità e restrizioni quale la lunghezza dei documenti. Non accettiamo questi orientamenti perché sono in contrasto col rispetto del multilinguismo.</p>
      <p sl="it">Riaffermiamo quindi il nostro fermo rifiuto nei confronti di qualsiasi tentativo di limitare l’uso di qualunque lingua ufficiale (e di lavoro) nell’Unione per via dei costi elevati, di cui costituiscono un esempio, come abbiamo fatto presente a tempo debito, gli attuali criteri che determinano le lingue utilizzate durante le assemblee parlamentari UE/ACP, che rendono impraticabile in modo discriminatorio l’impiego del portoghese.</p>
      <p sl="it">Rifiutiamo altresì che si riduca il numero degli interpreti e dei traduttori col pretesto di fallaci motivi di bilancio e che si rendano precarie o si peggiorino, in un modo o nell’altro, le loro condizioni di lavoro nel Parlamento, nella Commissione e nel Consiglio promuovendo, in particolare, l’esternalizzazione di questi servizi, che sono essenziali per il buon funzionamento di queste Istituzioni e per garantire ai cittadini dei diversi Stati membri dell’Unione l’accesso alle relative informazioni nella loro lingua d’origine.</p>
    </intervention>
    <intervention id="2-200" speaker_id="photo_generic" name="Bairbre de Brún e Mary Lou McDonald" is_mep="True" mode="written">
      <p sl="it">Ci siamo astenuti dal voto sulla relazione odierna dell’onorevole Stubb perché ci preoccupa che l’espressione “multilinguismo integrale controllato” possa essere utilizzata per ridurre la quantità di materiale scritto disponibile per i parlanti irlandesi in confronto ai parlanti di altre lingue ufficiali e di lavoro. Attualmente una gamma di servizi che si potrebbe rendere disponibile in irlandese non lo è perché l’amministrazione del Parlamento non mostra alcun interesse a farlo. Occorre eliminare queste inutili limitazioni ai danni della lingua irlandese in quanto lingua di lavoro.</p>
      <p sl="it">Alcune delle proposte contenute nella relazione dell’onorevole Stubb in merito al rispetto per il multilinguismo, al controllo della qualità, alla soddisfazione dell’utente, a sistemi basati sulle memorie di traduzione e a una banca dati terminologica comune sono positive.</p>
    </intervention>
    <intervention id="2-201" speaker_id="28255" name="Andreas Mölzer" is_mep="True" mode="written">
      <p sl="it">La critica della Corte dei conti europea riguardo all’incremento del 25 per cento delle spese per le traduzioni, aumento che non si spiega soltanto con l’aumento delle lingue ufficiali da 11 a 21, va analizzata dettagliatamente. Per questa ragione vale la pena di considerare se, in futuro, non sia vantaggioso suddividere i costi di traduzione in base alle lingue di arrivo per meglio valutare la necessità, la domanda e il numero di pagine tradotte. Ci occorre inoltre una strategia in vista dei negoziati di preadesione in corso, perché se la sola Macedonia vanta già sei lingue ufficiali, ben presto avremo anche noi la nostra Torre di Babele.</p>
      <p sl="it">Quando tutti i dati saranno resi disponibili, sarà possibile effettuare qualche ragionevole risparmio. Non bisogna, tuttavia, far cattivo uso di questa verifica in maniera che documenti comunitari ancora più importanti vengano classificati come “documenti di lavoro” o “allegati” per eludere l’obbligo di tradurli per intero. Occorre in particolare incoraggiare l’uso del tedesco per via della sua rilevanza, in quanto è la lingua madre più parlata e la seconda lingua straniera più importante dell’Unione.</p>
    </intervention>
    <intervention id="2-202" speaker_id="1832" name="Marianne Thyssen" is_mep="True" mode="written">
      <p sl="it">Signora Presidente, ho votato a favore della relazione Stubb perché ne condivido la sostanza.</p>
      <p sl="it">Le nostre azioni devono continuare a basarsi su un multilinguismo completo, nel rispetto dei principi di uguaglianza di tutti cittadini e a vantaggio di una comunicazione e di una democrazia che siano le migliori possibili. Al tempo stesso, però, dobbiamo essere cauti in merito ai costi, perché altrimenti corriamo il rischio di perdere il sostegno sociale a favore del multilinguismo della nostra Istituzione.</p>
    </intervention>
    <intervention id="2-503" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione del mio collega, onorevole Mulder, sulla riduzione dei costi amministrativi imposti dalla legislazione europea. L’obiettivo della Commissione, ovvero legiferare meglio, va incoraggiato e monitorato. Gli oneri amministrativi superflui sono il flagello delle nostre società basate sullo Stato di diritto che, talvolta, non si rendono conto che l’inflazione di leggi provoca il loro deprezzamento, perché i cittadini europei non applicano norme inutili e costose. Non è utopistico prevedere una riduzione del 25 per cento degli oneri amministrativi entro il 2013, a patto di condurre un’analisi approfondita di cosa ci sia in gioco e di non perdere di vista l’eventualità che false economie possano costare molto più care.</p>
      <p sl="it">Tutti sanno che nel lungo termine la mediocrità ha costi molto più alti della qualità. Se dobbiamo combattere incessantemente contro tutte le leggi inutili e gli oneri amministrativi a queste correlati, dobbiamo provvedere a regolamentare con cura e discernimento le attività economiche nell’interesse dei consumatori e dei produttori.</p>
    </intervention>
    <intervention id="2-204" speaker_id="28255" name="Andreas Mölzer" is_mep="True" mode="written">
      <p sl="it">Se noi, solo per appagare le sensibilità nazionali, ci ostiniamo a mettere su sempre nuove agenzie le cui funzioni si sovrappongono ad altre già esistenti, non dobbiamo davvero meravigliarci per le crescenti accuse di far lievitare la burocrazia, di assurdità organizzativa incontrollata e di creare lavoro inutile. Per ottenere la benevolenza dei cittadini occorre ben altro che l’e-government e simili trovate pubblicitarie, e noi dobbiamo evitare o ridurre la duplicazione delle funzioni.</p>
      <p sl="it">Dobbiamo anche sfruttare i margini di risparmio esistenti. Tra questi: ridurre le sedi del Parlamento a una sola, determinare le spese sulla base dei costi effettivi sostenuti, un sistema di alto livello contro le frodi e il concreto recupero degli aiuti ingiustamente corrisposti, congiuntamente ai milioni che si possono risparmiare evitando di rifilare allargamenti a cittadini riluttanti. L’Unione non deve assolutamente seguire l’esempio di alcuni Stati membri nei quali un crescente numero di immigrati entra nell’amministrazione. Ciò arrecherebbe danni irreparabili alla creazione e allo sviluppo di un’identità europea.</p>
    </intervention>
    <intervention id="2-502" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione della collega, onorevole Wallis, sul progetto di regolamento del Parlamento europeo e del Consiglio sulla legge applicabile alle obbligazioni extracontrattuali (“Roma II”). Questo argomento di estrema complessità costituisce un passo verso l’armonizzazione delle regole di conflitto di leggi applicabili alle obbligazioni extracontrattuali degli Stati membri, vale a dire le conseguenze degli incidenti stradali, la concorrenza sleale, i danni all’ambiente, la diffamazione e, più in generale, le violazioni dei diritti della persona, eccetera.</p>
      <p sl="it">Nel complesso, il Parlamento non è stato ascoltato abbastanza dagli Stati membri e gli innumerevoli studi e relazioni che dovranno valutare le conseguenze di quest’accordo saranno decisivi quando ritorneremo su quest’importante argomento. Per esempio, nel caso degli incidenti stradali, come possiamo accontentarci di applicare la lex loci delicti e non quella di residenza della vittima? E siamo sicuri che i considerando di questo regolamento basteranno da soli a renderlo obbligatorio per i tribunali nella valutazione dei danni? Come ci regoleremo nel trattare la diffamazione nel contesto di una stampa globalizzata e smaterializzata? Gli esempi potrebbero continuare. Su questi temi ci attende una considerevole mole di lavoro.</p>
    </intervention>
    <intervention id="2-206" speaker_id="1164" name="Bruno Gollnisch" is_mep="True" mode="written">
      <p sl="it">Vorrei congratularmi con la relatrice per il testo equilibrato che ci propone, un testo che ha come obiettivo l’istituzione di un quadro giuridico coerente per i rapporti fra i diritti civili internazionali e altri strumenti comunitari.</p>
      <p sl="it">Questo regolamento sulla legge applicabile alle obbligazioni extracontrattuali (“Roma II”) mira ad armonizzare le regole nazionali di conflitto di leggi. Queste norme determinano la legge applicabile alle obbligazioni extracontrattuali come, per esempio, gli incidenti stradali, la responsabilità da prodotti, la concorrenza sleale o i danni all’ambiente.</p>
      <p sl="it">Siamo favorevoli al principio di adottare norme standard in materia di conflitto di leggi, anche se, ricordiamolo, è necessario che siano sufficientemente chiare e precise. Non è stato così per le disposizioni controverse sulla diffamazione attraverso i media . La libertà d’espressione e di stampa va tutelata e deve poter essere esercitata pienamente. In mancanza, nel caso specifico, di norme che tutelino l’indipendenza editoriale, è stata una decisione ragionevole escludere dal campo di applicazione di Roma II le disposizioni relative alla violazione dei diritti della persona da parte dei media .</p>
      <p sl="it">Pertanto voteremo a favore della relazione.</p>
    </intervention>
    <intervention id="2-208" speaker_id="2025" name="Françoise Grossetête" is_mep="True" mode="written">
      <p sl="it">Sono molto lieta dell’adozione del compromesso negoziato col Consiglio riguardante il secondo programma d’azione comunitaria in materia di salute (2007-2013).</p>
      <p sl="it">L’Unione non può più fare a meno di un programma sanitario comune con un investimento pubblico comune. E’ deplorevole che il bilancio sia stato ridotto. E’ necessario un gran numero d’investimenti prima di poter disporre di mezzi preventivi e tecnici. Prevenire è meglio che curare e una buona informazione sugli stili di vita o un’alimentazione più sana per ridurre la mortalità dovuta a malattie gravi costituisce un presupposto indispensabile. Bisogna inoltre rendere accessibili a tutti soluzioni tecniche per i casi d’emergenza. Una messa a disposizione generalizzata di defibrillatori è un esempio tra tanti.</p>
      <p sl="it">Tuttavia, la salute non si riduce a una semplice questione contabile. E’ anche e soprattutto un bene di ciascuno. La responsabilizzazione dei pazienti è un fattore cruciale. Il varo di disposizioni chiare e applicabili ovunque nell’Unione rappresenta innegabilmente la strada di maggior importanza per l’avvenire.</p>
    </intervention>
    <intervention id="2-209" speaker_id="28584" name="Georgios Toussas" is_mep="True" mode="written">
      <p sl="it">Il programma d’azione proposto quale posizione comune del Consiglio dell’Unione non cerca di tutelare e migliorare la qualità della sanità pubblica, bensì di gestirne i problemi, estendere la commercializzazione e la privatizzazione dei servizi sanitari e aiutare gruppi di imprese private a penetrare in quello che è un settore remunerativo per il capitale.</p>
      <p sl="it">Si stanno trasferendo la responsabilità e l’obbligo dello Stato di proteggere e migliorare la sanità pubblica ad autorità locali, alle ONG, alla “società civile”, promuovendo al contempo la responsabilità personale in quanto fattore determinante e basilare per la sanità pubblica.</p>
      <p sl="it">Le ristrutturazioni capitaliste nel settore della sanità pubblica sono in linea con la politica generale dell’Unione contro la classe lavoratrice, con le peggiorate condizioni assicurative e con l’elevazione dell’età pensionabile dei lavoratori. Siamo radicalmente contrari alle proposte avverse ai lavoratori inserite nel piano d’azione comunitario per il settore della sanità pubblica.</p>
      <p sl="it">Il partito comunista greco si batte per servizi sanitari e di welfare esclusivamente pubblici che soddisfino le esigenze attuali delle famiglie lavoratrici.</p>
    </intervention>
    <intervention id="2-211" speaker_id="28257" name="Ivo Belet" is_mep="True" mode="spoken">
      <p sl="nl">Signora Presidente, mi trovo proprio qui al centro. Mi permetta di fare una breve osservazione sulla riduzione dell’impiego del mercurio, cui sono tutti favorevoli. Si tratta di una proposta valida perché, in molti settori, l’impiego del mercurio è stato soppiantato e certamente va sostituito con altri materiali, ma vietare del tutto gli oggetti tradizionali, fra cui il tradizionale barometro a mercurio, è a nostro avviso eccessivo.</p>
      <p sl="nl">Ho recentemente fatto visita alla Dingens , una ditta della città belga di Leopoldsburg dove, da decenni, è stato dimostrato che i barometri a mercurio si possono produrre in modo ecologicamente sostenibile e responsabile. Inoltre, questi barometri tradizionali hanno una durata illimitata, a differenza dei loro successori digitali, che funzionano con batterie e dunque consumano energia. Inoltre, poiché i produttori di barometri tradizionali sono diventati esperti nel curare la manutenzione di questi strumenti in modo sostenibile, il mercurio dei barometri non finisce più nel ciclo dei rifiuti.</p>
      <p sl="nl">Vorrei pertanto invitare la Commissione – e questo è il mio commento conclusivo – e tutte le parti interessate a mandare a questo punto un segnale al settore in questione, e a vantaggio della valutazione, che ha richiesto due anni, per rendere debito conto di questa situazione particolare e motivata dei barometri a mercurio affinché, come spero, continuino ad ascriverli ai regimi di esenzione.</p>
    </intervention>
    <intervention id="2-212" speaker_id="24030" name="Philip Claeys" is_mep="True" mode="spoken">
      <p sl="nl">Grazie, signora Presidente. Ho votato a favore degli emendamenti nn. 1 e 2 perché sono dell’idea che la produzione dei barometri tradizionali debba rimanere libera. Mi urta ogni tipo di interferenza europea che porti all’abbandono non solo delle abitudini e dei metodi di produzione tradizionali, ma anche dell’occupazione.</p>
      <p sl="nl">Inoltre, è importante stabilire se il divieto dei barometri a mercurio si rivelerà una misura efficace. Esistono altre forme di impiego del mercurio ben più vaste e problematiche di quelle che caratterizzano la produzione dei barometri. Inoltre, poiché i barometri a mercurio non richiedono l’uso di batterie, la loro durata è illimitata.</p>
      <p sl="nl">Questo Parlamento è riuscito ancora una volta a mancare un’opportunità per dar debito conto di una realtà specifica, ovvero che le PMI occupano una posizione critica nella nostra economia e in Europa. L’ultima cosa di cui le PMI hanno bisogno è di un ulteriore aumento delle intromissioni e delle ingerenze europee.</p>
    </intervention>
    <intervention id="2-213" speaker_id="28512" name="Jim Allister" is_mep="True" mode="written">
      <p sl="it">Ho votato a favore degli emendamenti intesi a escludere i barometri da questa legislazione troppo prescrittiva e, in seguito alla bocciatura degli emendamenti, ho votato contro la relazione.</p>
      <p sl="it">Il divieto assoluto nei confronti dei dispositivi contenenti mercurio uccide un settore artigianale di antica tradizione del Regno Unito ed è il prodotto dell’ingerenza ossessiva di Bruxelles in questioni che vanno ben al di là del necessario o del ragionevole.</p>
    </intervention>
    <intervention id="2-505" speaker_id="33775" name="Jean-Pierre Audy" is_mep="True" mode="written">
      <p sl="it">Accolgo con favore la saggia decisione presa in merito alla posizione comune del Consiglio, che fa sua la maggior parte degli emendamenti adottati dal Parlamento. La principale differenza tra la posizione del Parlamento e quella del Consiglio riguarda i barometri a mercurio e le deroghe da attuare, considerando che il divieto che potrebbe conseguentemente essere introdotto varrebbe solo per i barometri a mercurio nuovi, perché i barometri già in circolazione possono sempre essere rivenduti, riparati e mantenuti.</p>
      <p sl="it">Alla luce delle estremamente pericolose proprietà del mercurio e del quantitativo molto maggiore di mercurio contenuto nei barometri tradizionali rispetto, ad esempio, a quello presente nei termometri per misurare la febbre, la soluzione proposta dal Consiglio di concedere una deroga limitata costituisce un compromesso equilibrato: lo scopo è infatti di accordare una deroga temporanea per consentire ai fabbricanti di barometri tradizionali di adeguarsi alle nuove disposizioni.</p>
    </intervention>
    <intervention id="2-214" speaker_id="2025" name="Françoise Grossetête" is_mep="True" mode="written">
      <p sl="it">Approvo l’adozione della proposta di direttiva del Parlamento europeo e del Consiglio che modifica la direttiva 76/769/CEE del Consiglio per quanto riguarda le restrizioni alla commercializzazione di alcune apparecchiature di misura contenenti mercurio.</p>
      <p sl="it">Sono favorevole a limitare la commercializzazione al grande pubblico delle apparecchiature di misura contenenti mercurio, che in Francia sono vietate dal 1998.</p>
      <p sl="it">La posizione comune del Consiglio, accettata dal Parlamento, determina un equilibrio che permette di ridurre la diffusione del mercurio nell’ambiente prevedendo al tempo stesso un periodo transitorio per alcuni articoli come i barometri tradizionali. Un periodo di transizione di due anni dopo la data di entrata in vigore della direttiva permetterà alle industrie interessate di sviluppare la tecnologia per produrre apparecchiature senza mercurio.</p>
    </intervention>
    <intervention id="2-215" speaker_id="1318" name="James Nicholson" is_mep="True" mode="written">
      <p sl="it">Sono inorridito dal fatto che continuiamo a produrre normative che mettono a repentaglio posti di lavoro senza apportare in cambio alcun effettivo beneficio ambientale. La fabbricazione di barometri nel Regno Unito, come in altri Stati membri, è un settore tradizionale che risale a diversi secoli fa. Chiaramente, è necessario controllare in modo adeguato l’utilizzo del mercurio e noi abbiamo compiuto progressi sostanziali negli ultimi anni in questioni a ciò correlate come lo stoccaggio e l’esportazione. Tuttavia, dev’essere possibile salvaguardare la fabbricazione tradizionale di barometri assicurando l’utilizzo di opportune informazioni di sicurezza e così via. Non c’è bisogno di uccidere un mestiere antico solo perché è più facile avere una legislazione passe-partout . L’Europa sociale non ha significato se vuol dire togliere il lavoro a chi pratica mestieri tradizionali.</p>
    </intervention>
    <intervention id="2-216" speaker_id="1832" name="Marianne Thyssen" is_mep="True" mode="written">
      <p sl="it">Signora Presidente, onorevoli colleghi, il mercurio è una sostanza pericolosa che va maneggiata con la necessaria cautela. Nessuno in questo Parlamento nutre alcun dubbio in proposito. Purtroppo, per quanto riguarda la votazione sulla relazione Sornosa Martínez, oggi l’Assemblea ha portato all’estremo questa posizione, atteggiamento che trovo profondamente deplorevole.</p>
      <p sl="it">Dimostrandosi irremovibile in merito all’imposizione di un divieto totale della produzione di barometri tradizionali, la Commissione, sostenuta oggi dalla maggioranza parlamentare, ha fatto suonare la campana a morto per un settore che rappresenta 360 anni di tradizione europea. Il fatto che tutti i produttori di barometri nell’Unione incidano solo per pochi decimi percentuali sul consumo annuale di mercurio, mercurio che, tra parentesi, è riciclato al 100 per cento, peggiora solo la situazione. E’ chiaro che oggi, nella nostra decisione, non siamo stati guidati dal buonsenso.</p>
    </intervention>
    <intervention id="2-218" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="it">Con il voto sulle relazioni dell’onorevole Westlund non si tratta solo di decidere quali additivi alimentari si possano utilizzare. Si tratta soprattutto di stabilire chi debba decidere in merito a singole questioni sugli additivi alimentari.</p>
      <p sl="it">A differenza della relatrice, noi conservatori svedesi non riteniamo che il Parlamento debba valutare singoli additivi alimentari e prendere decisioni in merito alla loro approvazione, per esempio in base a dettagli come i rischi che comportano singoli additivi alimentari per le persone allergiche. Ciò comporterebbe una politicizzazione di temi importanti che vanno decisi su basi scientifiche e a livello dell’autorità competente. Pertanto respingiamo la proposta riguardante un aumento dei poteri parlamentari di codecisione.</p>
      <p sl="it">Conseguentemente, abbiamo votato contro regolamenti eccessivamente dettagliati in occasione del voto odierno.</p>
    </intervention>
    <intervention id="2-220" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Commissario, ho dato il mio sostegno all’autorizzazione più flessibile degli additivi alimentari. La Commissione deve considerare in particolar modo l’impatto di questi additivi sull’ambiente e sulla salute. Vorrei, se mi è consentito, richiamare la vostra attenzione sull’alto numero di persone allergiche, le cui vite dipendono dal mantenimento di una dieta priva di glutine. Oltre a generi prodotti ad hoc , comprano cibi normali che in genere non contengono glutine. Gli additivi vanno debitamente elencati nell’etichetta per non fuorviare i consumatori. Spesso i produttori e i supervisori ignorano il fatto che sull’etichetta di ogni prodotto deve essere esplicitamente indicato il suo eventuale contenuto di glutine. Statisticamente gli europei che soffrono di allergie alimentari sono purtroppo sprovvisti delle informazioni necessarie quando effettuano i loro acquisti e, pertanto, dispongono di una scelta alimentare limitata o, peggio ancora, mettono a repentaglio la loro salute. Pertanto invito la Commissione a supervisionare un’indagine mirata sul glutine negli additivi e a promuovere un’etichettatura esauriente di tutti gli alimenti affinché anche gli europei che seguono una dieta priva di glutine siano in grado di comprenderla.</p>
    </intervention>
    <intervention id="2-506" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore dell’eccellente relazione della collega svedese, onorevole Westlund, sugli additivi alimentari. Se è normale agevolare il compito della Commissione accettando che le decisioni in merito all’autorizzazione degli additivi alimentari rientrino nell’ambito della procedura di comitatologia, ora la Commissione deve, da parte sua, tenere conto – nel nuovo regolamento sugli additivi alimentari e nel nuovo regolamento che istituisce una procedura uniforme di autorizzazione per gli additivi, gli enzimi e gli aromi alimentari – delle valutazioni espresse più volte dal Parlamento nel corso degli anni.</p>
      <p sl="it">Tali valutazioni riguardano in particolare l’ambiente, la salute pubblica e i soggetti affetti da allergie. C’è da rallegrarsi che la legislazione attuale stabilisca che l’autorizzazione in materia di additivi non deve indurre in errore i consumatori. Tuttavia, i coloranti danno talvolta l’impressione che un alimento contenga frutta quando in realtà non è così. Occorre dunque rafforzare la protezione dei consumatori su questo punto senza danneggiare i produttori.</p>
    </intervention>
    <intervention id="2-221" speaker_id="28496" name="Thomas Wise" is_mep="True" mode="written">
      <p sl="it">Quantunque io condivida i principi contenuti negli emendamenti sull’etichettatura degli OGM, mi sono astenuto perché ritengo che tali questioni vadano affrontate dai governi nazionali e non debbano diventare una competenza dell’Unione.</p>
    </intervention>
    <intervention id="2-507" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore dell’eccellente relazione della mia stimata collega irlandese, onorevole Doyle, sulla proposta di regolamento del Parlamento europeo e del Consiglio relativo agli enzimi alimentari e che modifica numerosi testi in vigore. Per rimuovere gli ostacoli agli scambi ed evitare non solo l’incertezza giuridica, ma anche divergenze in materia di norme di protezione sanitaria e di protezione dei consumatori fra gli Stati membri, è indispensabile armonizzare, a livello comunitario, le norme relative all’impiego degli enzimi nel settore della trasformazione alimentare, che si è considerevolmente sviluppata in questi ultimi anni (prodotti da forno, formaggio, birra, succhi di frutta, amido, eccetera).</p>
      <p sl="it">I grandi sviluppi in campo scientifico e tecnologico, che permettono di ottenere nuovi enzimi a partire da microrganismi geneticamente modificati, devono indurci ad accettare la prospettiva di una legislazione armonizzata sull’impiego degli enzimi alimentari nell’Unione. Ciò nell’interesse dei consumatori e dei produttori, a patto di non avere una legislazione troppo costosa.</p>
    </intervention>
    <intervention id="2-509" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore dell’eccellente relazione della mia collega slovena, onorevole Drčar Murko, sulla proposta di regolamento del Parlamento europeo e del Consiglio relativa agli aromi e ad alcuni ingredienti alimentari con proprietà aromatizzanti destinati a essere utilizzati nei e sui prodotti alimentari e che modifica numerosi testi in vigore.</p>
      <p sl="it">Attualmente tutti i gusti e gli odori naturali si possono riprodurre mediante un procedimento di sintesi a partire da 2 600 molecole che possiedono proprietà aromatizzanti, con la possibilità di creare nuovi gusti inesistenti in natura. Gli sviluppi tecnologici nel settore degli aromi e la volubilità dei nostri concittadini in fatto di gusti devono indurci a vegliare sulla sicurezza alimentare e sulla protezione dei consumatori e a dare all’industria del settore la possibilità di perseguire lo sviluppo tecnologico, tutto ciò allo scopo di consolidare il mercato interno.</p>
      <p sl="it">Sono state sollevate molte questioni e io approvo i compromessi raggiunti dalla relatrice, grazie ai quali la proposta di regolamento costituisce un’iniziativa efficace finalizzata a modernizzare e semplificare la legislazione sugli aromi.</p>
    </intervention>
    <intervention id="2-223" speaker_id="1413" name="Glyn Ford" is_mep="True" mode="written">
      <p sl="it">Voterò a favore della relazione. Approvo in particolare l’obbligo di etichettare gli OGM. Non condivido del tutto le preoccupazioni espresse da alcuni miei colleghi riguardo alla sicurezza degli OGM. Il mio parere è diverso. Come scienziato ritengo che gli OGM possano svolgere un ruolo importante. Nondimeno, ammetto che altri abbiano il diritto di fare le proprie scelte. L’etichettatura permette quindi a quanti sono di parere diverso dal mio di evitare prodotti che hanno scelto di rifiutare.</p>
    </intervention>
    <intervention id="2-225" speaker_id="28497" name="Gerard Batten" is_mep="True" mode="written">
      <p sl="it">Anche se condividiamo i principi contenuti negli emendamenti sull’etichettatura degli OGM, l’UKIP si è astenuta perché tali questioni vanno affrontate dai governi nazionali e non devono diventare una competenza dell’Unione.</p>
    </intervention>
    <intervention id="2-226" speaker_id="4525" name="Nigel Farage" is_mep="True" mode="written">
      <p sl="it">L’emendamento n. 38 – in base al quale, negli alimenti, il contenuto di prodotti derivati da OGM dev’essere riportato sull’etichetta – malgrado sia intrinsecamente auspicabile induce all’astensione (più che all’approvazione), a causa della sua origine pericolosamente e irrevocabilmente antidemocratica (le Istituzioni comunitarie). In altre parole, ritengo che il dominio accentratore della Comunità europea, senza responsabilità democratica, costituisca una minaccia per la civiltà più di quanto non lo siano gli aromatizzanti non etichettati prodotti a partire da OGM. Pertanto mi sono astenuto anziché votare a favore di quest’emendamento.</p>
    </intervention>
    <intervention id="2-228" speaker_id="2025" name="Françoise Grossetête" is_mep="True" mode="written">
      <p sl="it">Ho votato a favore del pacchetto riguardante la razionalizzazione delle procedure di autorizzazione, di utilizzo e il consolidamento delle direttive sugli additivi e sugli aromatizzanti, nonché l’armonizzazione delle normative sugli enzimi.</p>
      <p sl="it">E’ stato introdotto un certo numero di garanzie supplementari per assicurare la trasparenza delle decisioni e la protezione dei consumatori e ne sono molto lieta. La futura legislazione avrà l’obiettivo di garantire la protezione dei consumatori e la sicurezza alimentare preservando al contempo l’innovazione e la competitività dell’industria agroalimentare.</p>
      <p sl="it">L’industria alimentare utilizza molti aromi naturali e artificiali: ne sono stati censiti almeno 2 600. Inoltre sempre più enzimi entrano nella produzione dei generi alimentari e i testi adottati sono intesi a migliorare la sicurezza di impiego di queste sostanze.</p>
      <p sl="it">Occorre preservare la competitività dell’industria agroalimentare nel mercato. Gli aromi naturali sono interamente composti da agenti aromatizzanti naturali. Il rapporto 90/10 proposto dalla Commissione ha permesso di ottenere un aroma naturale con gusti differenziati a seconda dei prodotti, dei destinatari o della cultura degli Stati membri. Il 10 per cento proveniva da fonti naturali diverse dalla sostanza in questione.</p>
      <p sl="it">Deploro pertanto l’adozione della norma arbitraria, detta 95/5, con cui si rischierebbe di penalizzare l’industria agroalimentare senza però offrire al consumatore una migliore informazione.</p>
    </intervention>
    <intervention id="2-230" speaker_id="28358" name="Konrad Szymański" is_mep="True" mode="written">
      <p sl="it">Ho votato contro la relazione riguardante l’accisa sull’alcool e sulle bevande alcoliche. La commissione per i problemi economici e monetari ha votato a favore di un aumento del 4,5 per cento delle aliquote minime. Poiché sono contrario a qualsiasi armonizzazione o aumento fiscale, per quanto modesto, ho dovuto votare contro la relazione dell’onorevole Astrid Lulling.</p>
    </intervention>
    <intervention id="2-231" speaker_id="1832" name="Marianne Thyssen" is_mep="True" mode="written">
      <p sl="it">Signora Presidente, onorevoli colleghi, ogni volta che discutiamo di birra, di vino o di altre bevande alcoliche qui in Parlamento la tensione è alta. Lo stesso è avvenuto anche nel caso degli accordi sui birrifici. Oggi la cosa si ripete. Quindici anni fa, il Consiglio ha stabilito aliquote minime di accisa sulle bevande alcoliche. L’intenzione era chiara: armonizzare le aliquote largamente differenti in vigore negli Stati membri.</p>
      <p sl="it">Molti anni dopo, dobbiamo concludere che le decisioni adottate all’epoca non hanno raggiunto lo scopo. Di conseguenza, per ragioni di salute pubblica, alcuni Stati membri, tra cui i paesi scandinavi, applicano aliquote molto più elevate rispetto a quelle minime, decisione che non è affatto sbagliata. Ogni Stato membro ha diritto di stabilire una politica in materia di accise commisurata alle proprie tradizioni nazionali e preferenze politiche.</p>
      <p sl="it">Dobbiamo ammettere, comunque, che la correzione delle aliquote attuali per tenere conto dell’inflazione, proposta dalla Commissione, non cambierà le cose. Poiché il divario tra le accise in vigore negli Stati membri e le distorsioni della concorrenza esistenti permarranno senza dare segni di cedimento, ho appoggiato il voto contrario della relatrice, onorevole Lulling.</p>
    </intervention>
    <intervention id="2-233" speaker_id="2307" name="Hubert Pirker" is_mep="True" mode="spoken">
      <p sl="de">Signora Presidente, occorre sostenere l’obiettivo che l’onorevole Hennis-Plasschaert si prefigge per la proposta di direttiva perché si tratta semplicemente di proteggere da attentati terroristici importanti infrastrutture che riguardano vari paesi. Ecco perché dobbiamo individuare e designare infrastrutture e piani di sicurezza.</p>
      <p sl="de">Tuttavia, la proposta della Commissione è troppo ambiziosa. Mina il principio della solidarietà confondendo le attività antiterrorismo con gli strumenti economici. La Commissione deve anche chiedersi se la redazione di un elenco centralizzato delle infrastrutture critiche non faccia il gioco dei terroristi e non aumenti pertanto il rischio.</p>
      <p sl="de">Questo Parlamento ha avanzato proposte di emendamento costruttive che, grazie al cielo, abbiamo approvato a larga maggioranza. Invito perciò la Commissione a rivederle. Ho votato a favore della relazione.</p>
    </intervention>
    <intervention id="2-510" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore dell’eccellente relazione della collega olandese, onorevole Hennis-Plasschaert, sulla proposta di direttiva del Consiglio in merito alle infrastrutture critiche. In primo luogo, approvo la posizione del Consiglio europeo del giugno 2004, che è alla base di questa proposta di direttiva. E’ infatti indispensabile che l’Unione sostenga gli Stati membri nella protezione delle infrastrutture critiche dai rischi, compresi quelli riconducibili al terrorismo, con i quali siamo confrontati. Anche se la responsabilità di questo tipo d’infrastruttura spetta agli Stati membri e ai proprietari/operatori che, in generale, sono loro collegati, è logico comunitarizzare alcuni aspetti della prevenzione, dell’individuazione, della designazione delle infrastrutture critiche e la valutazione della necessità di migliorarne la protezione. Lo sviluppo di Internet e la liberalizzazione di alcuni mercati (elettricità, gas, telecomunicazioni, trasporto ferroviario, eccetera) devono indurci a vigilare maggiormente sulle nostre infrastrutture critiche, che sono sempre più interconnesse a livello europeo e la cui interruzione, definitiva o provvisoria, o distruzione potrebbero avere ripercussioni gravi per la salute, la sicurezza o il benessere economico e sociale dei cittadini europei e per il buon funzionamento dei governi degli Stati membri.</p>
    </intervention>
    <intervention id="2-234" speaker_id="31123" name="Pedro Guerreiro" is_mep="True" mode="written">
      <p sl="it">L’istituzione di un quadro di azione comune per la protezione delle infrastrutture critiche europee significa che dobbiamo confrontarci per l’ennesima volta con la questione fondamentale del trasferimento di competenze che sono al centro della sovranità degli Stati alla giurisdizione dell’Unione.</p>
      <p sl="it">In seguito alla definizione della protezione di queste infrastrutture a livello comunitario, in nome della cosiddetta “lotta al terrorismo”, gli Stati membri dovranno confrontarsi con la responsabilità di adottare misure vincolanti come, d’altronde, si afferma nella motivazione di questa proposta.</p>
      <p sl="it">Nonostante la relatrice abbia ridotto la portata della proposta originaria, sottolineando per esempio che “la responsabilità della protezione delle infrastrutture critiche è solo ed esclusivamente degli Stati membri” e considerando “che un approccio comunitario è giustificato solo qualora gli Stati membri danneggiati fossero almeno tre o almeno due oltre a quello in cui l’infrastruttura critica è ubicata”, gli obiettivi di fondo non sono messi in dubbio.</p>
      <p sl="it">Va ancora sottolineato che, come recenti episodi hanno dimostrato, con la scusa della cosiddetta “lotta al terrorismo” sono state adottate misure che compromettono i diritti, le libertà e le garanzie dei cittadini. Speriamo che il concetto di “protezione delle infrastrutture critiche europee” non venga utilizzato come argomento per limitare la legittima azione di lotta dei lavoratori in difesa dei propri diritti.</p>
    </intervention>
    <intervention id="2-235" speaker_id="28251" name="Jörg Leichtfried" is_mep="True" mode="written">
      <p sl="it">Voterò a favore della relazione sull’individuazione e designazione delle infrastrutture critiche europee e sulla valutazione della necessità di migliorarne la protezione.</p>
      <p sl="it">Il danneggiamento o la perdita di un elemento di un’infrastruttura in uno Stato membro può avere effetti negativi su altri Stati membri e sull’economia europea nel suo complesso. Perciò la protezione delle infrastrutture critiche ha un’importanza essenziale per la sicurezza interna dell’Unione.</p>
      <p sl="it">Condivido anche la proposta della relazione di elaborare un elenco dei settori prioritari di infrastrutture critiche europee sulla base di criteri comuni. Tuttavia gli Stati membri non dovrebbero avere l’obbligo di comunicare dettagliatamente alla Commissione le loro infrastrutture critiche, in quanto ciò contrasterebbe con gli interessi di sicurezza nazionale.</p>
      <p sl="it">La creazione di disposizioni orizzontali a livello comunitario che tengano conto dei complessi processi e delle interfacce delle infrastrutture critiche con una dimensione transnazionale è pertanto una preoccupazione legittima. Tuttavia, si dovrebbe al contempo riconoscere che l’Unione deve potenziare e non replicare il lavoro degli Stati membri. Per questo motivo approvo anche l’adozione di un approccio dal basso, tenendo presente che i servizi nazionali sono i migliori conoscitori di quanto avviene nei rispettivi paesi.</p>
    </intervention>
    <intervention id="2-236" speaker_id="28584" name="Georgios Toussas" is_mep="True" mode="written">
      <p sl="it">La relazione accetta in pieno la filosofia della proposta di direttiva, che definisce come infrastruttura critica europea qualunque infrastruttura pubblica o privata importante che riguardi più Stati membri dell’Unione e li obbliga a presentare un elenco di queste infrastrutture alla Commissione, che prepara quindi l’elenco unico per l’intera Unione, affinché possa monitorare e controllare la loro sicurezza da “atti terroristici”.</p>
      <p sl="it">Secondo la proposta di direttiva:</p>
      <p sl="it">Il settore privato – in altre parole i monopoli – acquista giurisdizione in temi di sicurezza nazionale che in precedenza erano di competenza soltanto del governo.</p>
      <p sl="it">La proposta spiana la strada alla designazione come “atti terroristici” dei movimenti dei lavoratori e delle masse riguardanti qualsiasi infrastruttura di “rilevanza europea”, anche installazioni private (per esempio scioperi in settori critici come l’energia, le telecomunicazioni e così via, l’occupazione simbolica di fabbriche, aziende e così via, picchettaggi, dimostrazioni e così via).</p>
      <p sl="it">Pregiudica in maniera determinante la sicurezza nazionale e la sovranità degli Stati membri, in quanto li obbliga a consegnare all’Unione un elenco di tutte le loro infrastrutture cruciali per la sicurezza e per i loro piani di sicurezza.</p>
      <p sl="it">Ancora una volta il pretesto della “minaccia terroristica” è il comodo mezzo con cui l’Unione perfeziona il suo reazionario quadro istituzionale, che si pone contro i movimenti della classe operaia e protegge il potere del capitale europeo, minando ancora di più la sovranità nazionale degli Stati membri.</p>
    </intervention>
    <intervention id="2-237" speaker_id="4513" name="Geoffrey Van Orden" is_mep="True" mode="written">
      <p sl="it">Non esistono infrastrutture critiche europee, bensì nazionali. La loro tutela è di competenza dei governi nazionali, soprattutto considerando le minacce del terrorismo con cui le democrazie devono confrontarsi.</p>
      <p sl="it">Sono ovviamente favorevole a misure che incrementino davvero la sicurezza. Tuttavia, la direttiva rappresenta un ulteriore passo nei tentativi dell’Unione di estendere il suo campo d’azione nella sfera della sicurezza e della difesa. Questo è l’elemento più eccepibile. La Commissione sembra considerare la sicurezza un mezzo per garantire la “stabilità del mercato interno”, il che è un errore. Il sistema proposto di informare la Commissione in merito alle valutazioni dei rischi e delle minacce produce soltanto ulteriori strutture e gravami burocratici. La richiesta nei confronti degli Stati membri di segnalare alla Commissione infrastrutture critiche specifiche è controproducente, perché darebbe luogo a un elenco di obiettivi che susciterebbe grande interesse nelle persone sbagliate.</p>
    </intervention>
    <intervention id="2-239" speaker_id="28224" name="Markus Pieper" is_mep="True" mode="spoken">
      <p sl="de">Signora Presidente, onorevoli colleghi, ho votato contro la relazione Vidal-Quadras, non perché sia contrario all’apertura dei mercati dell’elettricità e del gas – tutto il contrario, ma non posso condividere uno dei requisiti essenziali, ovvero la separazione della proprietà – o, piuttosto, non posso condividerlo al momento – per tre ragioni: in primo luogo, perché dobbiamo concedere più tempo alle autorità nazionali di regolamentazione per varare un efficace regolamento della concorrenza; in secondo luogo, non mi è stato affatto dimostrato in modo soddisfacente che la separazione della proprietà promuova l’investimento nelle reti di distribuzione e, in terzo luogo, perché la proposta di effettuare la separazione non è applicata nel caso in cui le reti e gli impianti di generazione siano ancora di proprietà dello Stato.</p>
      <p sl="de">E’ su questo punto che dovremmo imporre quelle rigorose condizioni per la liberalizzazione che finora sono state negate alla concorrenza, anziché pregiudicare, tramite disposizioni per separare la proprietà, quelle già adeguate a un’economia di mercato.</p>
    </intervention>
    <intervention id="2-511" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione del collega spagnolo, onorevole Vidal-Quadras sulle prospettive del mercato interno del gas e dell’elettricità, relazione che ha permesso di fare il punto su questo tema dopo un lungo processo di liberalizzazione dei mercati dell’energia e, soprattutto, di fare adottare al Consiglio europeo del marzo 2006 un “pacchetto energetico” finalizzato a garantire la sicurezza dell’approvvigionamento, la competitività e la sostenibilità ambientale in rapporto alla politica energetica dell’Unione. Deploro che l’emendamento presentato dai miei colleghi, gli onorevoli Reul, Laperrouze, Trautmann e altri, emendamento che io ho votato, non sia stato adottato dal Parlamento, perché permetteva di disporre di un’alternativa equilibrata alla mera separazione della proprietà delle reti energetiche, garantendo al contempo l’indipendenza di questa separazione. Sono temi su cui il dibattito politico è lungi dall’essere chiuso. Lo stesso discorso vale anche per il ruolo dei regolatori, la rimozione degli ostacoli alle interconnessioni, lo sviluppo delle nuove produzioni di massa a partire da energie rinnovabili, gli investimenti considerevoli in infrastrutture per rispondere alle crescenti esigenze, eccetera.</p>
    </intervention>
    <intervention id="2-240" speaker_id="28143" name="Bernadette Bourzai" is_mep="True" mode="written">
      <p sl="it">Ho votato contro la relazione Vidal-Quadras sulle prospettive del mercato interno del gas e dell’elettricità che prepara la presentazione, nel settembre prossimo, di un terzo pacchetto “liberalizzazione” da parte della Commissione.</p>
      <p sl="it">Innanzi tutto, sono contraria al principio liberista dogmatico della separazione della proprietà (proprietà e gestione della rete) perché non fornisce alcuna garanzia in relazione agli investimenti, agli approvvigionamenti, alla sicurezza o all’accesso alla rete di terzi e di energie rinnovabili. Non garantisce ai cittadini energia disponibile al miglior prezzo e neppure soddisfa alle obbligazioni del servizio pubblico. Perché allora sfasciare l’organizzazione attuale, che funziona bene e assicura l’effettiva indipendenza degli operatori del sistema grazie, soprattutto, all’intervento forte del regolatore e al varo di norme rigorose che garantiscono parità di trattamento e un servizio di qualità per tutti gli utenti delle reti, anche quelli che abitano nelle regioni con svantaggi naturali e nelle regioni ultraperiferiche?</p>
      <p sl="it">Inoltre, penso che il problema dell’indipendenza dei gestori dei sistemi di trasmissione non sia correlato alla questione del sistema di proprietà, bensì a quella della regolamentazione. Perché allora chiedere l’abolizione del carattere pubblico degli operatori energetici?</p>
    </intervention>
    <intervention id="2-241" speaker_id="28148" name="Françoise Castex" is_mep="True" mode="written">
      <p sl="it">Deploro l’adozione della separazione della proprietà sostenuta dai difensori accaniti dello smantellamento delle grandi imprese.</p>
      <p sl="it">Secondo me, la destra liberista ha assestato un altro colpo al principio della missione di servizio pubblico, tanto caro ai cittadini europei.</p>
      <p sl="it">Ritengo che la separazione della proprietà non fornisca alcuna garanzia in relazione agli investimenti, alla sicurezza o all’accesso dei terzi alla rete (comprese le fonti di energia rinnovabili, che rischiano di venire penalizzate per i loro costi elevati). Non assicura neppure la disponibilità dell’energia al miglior prezzo per i cittadini.</p>
      <p sl="it">Penso che sarebbe stato preferibile mantenere un sistema alla francese, che integra nel suo funzionamento le norme legislative derivanti dalle precedenti direttive europee.</p>
    </intervention>
    <intervention id="2-242" speaker_id="4466" name="Ilda Figueiredo" is_mep="True" mode="written">
      <p sl="it">Questo è l’ennesimo passo verso la liberalizzazione del mercato interno del gas e dell’elettricità sulla scia della strategia di Lisbona. Le parole chiave della relazione sono “liberalizzazione” e “mercato”. L’idea di fondo da cui partono è sempre la stessa. La premessa, già confutata da innumerevoli esempi, che il mercato risolverà da solo il problema dell’approvvigionamento e del consumo energetico, viene sostenuta con crescente fervore nello sforzo di nascondere ciò che è sempre più difficile ignorare, ovvero che il “mercato” è stato un successo solo per alcuni, che hanno accumulato profitti favolosi, ma non per i consumatori, che devono confrontarsi con bollette energetiche sempre più care.</p>
      <p sl="it">Il settore dell’energia, considerato il suo carattere strategico, è d’importanza vitale per l’indipendenza e la sovranità di un paese. Subordinarlo a interessi privati nazionali e transnazionali è un affronto alla sovranità dei popoli, ai diritti dei lavoratori e delle popolazioni.</p>
      <p sl="it">Pertanto rifiutiamo una volta di più la liberalizzazione del gas e dell’elettricità e ne difendiamo il mantenimento nell’ambito del settore pubblico come unica garanzia di accesso a un servizio continuo, di qualità e a prezzi accessibili.</p>
    </intervention>
    <intervention id="2-243" speaker_id="4429" name="Robert Goebbels" is_mep="True" mode="written">
      <p sl="it">Ho votato contro la liberalizzazione dei settori del gas e dell’elettricità perché non credo che la separazione della proprietà del settore della distribuzione costituisca il mezzo più efficace per promuovere l’investimento in queste infrastrutture. Come la relazione riconosce, “questo modello non risolve tutti i problemi, quali le interconnessioni o i punti di congestione”. Il fatto è che il mercato dell’elettricità e quello del gas necessitano di considerevoli investimenti. Non è eliminando i grandi operatori del mercato che l’Unione riuscirà a garantire la sicurezza dei suoi approvvigionamenti. Stranamente, i paesi europei che hanno liberalizzato di più hanno anche i prezzi più elevati per i consumatori.</p>
    </intervention>
    <intervention id="2-244" speaker_id="photo_generic" name="Bairbre de Brún e Mary Lou McDonald" is_mep="True" mode="written">
      <p sl="it">Il Sinn Féin ha respinto la relazione Vidal-Quadras sul mercato interno del gas e dell’elettricità perché pone l’accento sulla privatizzazione e la “separazione delle proprietà”. Gli Stati membri devono conservare il diritto di possedere e gestire in toto i loro sistemi energetici se ritengono che sia giusto farlo.</p>
      <p sl="it">In quanto partito di tutta l’Irlanda, pensiamo allo sviluppo di un mercato energetico di tutto il nostro paese che sia pienamente integrato e gestito in modo affidabile. Le interconnessioni tra il nord e il sud sono importanti elementi infrastrutturali per la creazione di un’economia panirlandese.</p>
    </intervention>
    <intervention id="2-245" speaker_id="5737" name="Dominique Vlasto" is_mep="True" mode="written">
      <p sl="it">La delegazione dell’UMP (Unione per la maggioranza presidenziale) tiene a ricordare e a sottolineare che la separazione della proprietà non è la risposta migliore da dare alle attuali disfunzioni dei mercati.</p>
      <p sl="it">In un contesto di forte concorrenza che vede emergere potenti operatori non europei, ci sembra pericoloso smantellare le imprese energetiche europee in nome di un approccio dogmatico alla politica di concorrenza, ben lontano dalle strategie industriali che dovrebbero rafforzare l’Unione nella concorrenza a livello mondiale.</p>
      <p sl="it">L’approvvigionamento energetico europeo è una risorsa strategica a lungo termine che richiede di garantirne la sicurezza al di là della durata di un singolo contratto. Questa sicurezza dell’approvvigionamento energetico dipende da investimenti che sono già nettamente insufficienti e che dovranno comunque aumentare in misura considerevole per rispondere alle nostre esigenze future, che si tratti di gas o elettricità.</p>
      <p sl="it">La separazione della proprietà significa che i nostri operatori energetici tradizionali non potranno realizzare questi investimenti nelle reti energetiche. Affidare questa risorsa a nuovi arrivati, che non avranno necessariamente i mezzi finanziari occorrenti, o a imprese non europee che non condividono necessariamente la nostra valutazione delle nostre esigenze future, è molto pericoloso e preoccupante.</p>
      <p sl="it">In queste condizioni, la delegazione dell’UMP attende dalla Commissione l’elaborazione di un approccio alternativo alla separazione della proprietà.</p>
    </intervention>
    <intervention id="2-247" speaker_id="31123" name="Pedro Guerreiro" is_mep="True" mode="written">
      <p sl="it">Le proteine animali non fanno parte del regime alimentare naturale – e sottolineo la parola “naturale” –, per esempio, di un bovino adulto.</p>
      <p sl="it">Attualmente molti sembrano aver dimenticato – o fingono di aver dimenticato – le conseguenze della crisi della “mucca pazza” – BSE – per la salute umana e animale, nonché le conseguenze socioeconomiche sottese al modello di produzione intensiva che ne era all’origine.</p>
      <p sl="it">La presente relazione sostiene l’abolizione del divieto di usare la farina e l’olio di pesce nell’alimentazione dei ruminanti. L’intenzione è quella di incrementare ulteriormente i profitti dell’agroindustria e dei grandi allevatori.</p>
      <p sl="it">Dobbiamo respingere questo proposito, non solo perché si tratta di una misura legata allo sviluppo della produzione intensiva e della verticalizzazione della produzione agricola, e perché incoraggerebbe la pesca su scala industriale al fine di ottenere farina e olio di pesce per l’alimentazione, in particolare dei ruminanti – quando, in un contesto di penuria, si dovrebbero valorizzare maggiormente le risorse alieutiche marittime per l’alimentazione umana –, ma soprattutto perché permangono rischi per la salute umana e animale.</p>
      <p sl="it">Riteniamo quindi necessaria l’applicazione del principio precauzionale. Pertanto, deploriamo la bocciatura della nostra proposta di abolire il divieto in vigore.</p>
    </intervention>
  </section>
  <section id="creitem50" title="11. Correzioni e intenzioni di voto: vedasi processo verbale"/>
  <section id="creitem51" title="12. Approvazione del processo verbale della seduta precedente: vedasi processo verbale"/>
  <section id="creitem52" title="13. Modernizzare il diritto del lavoro per rispondere alle sfide del XXI secolo (seguito della discussione)">
    <intervention id="2-253" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca il seguito della discussione sulla relazione di Jacek Protasiewicz, su “Modernizzare il diritto del lavoro per rispondere alle sfide del XXI secolo”.</p>
    </intervention>
    <intervention id="2-254" speaker_id="1922" name="Thomas Mann" is_mep="True" mode="spoken">
      <p sl="de">Signor Presidente, nonostante i notevoli limiti di tempo, il relatore, onorevole Protasiewicz, ha raggiunto un compromesso che trova un equilibrio tra sicurezza e flessibilità nell’attuale diritto del lavoro. Alcune formulazioni, tuttavia, non sono ancora sufficientemente precise, quali quelle dell’articolo 35, che fornisce definizioni diverse dello status di lavoratore nel diritto del lavoro. Come può funzionare il principio “lavoratore autonomo a mezzogiorno, dipendente la sera”? I lavoratori autonomi dipendenti economicamente sono autonomi anche quando hanno un unico datore di lavoro. In genere si tratta di persone che si guadagnano da vivere lavorando per microimprese e a cui è riconducibile un’ampia fetta dei posti di lavoro nell’Unione. I tentativi di tracciare una netta distinzione tra lavoratori dipendenti e autonomi nel mio paese, la Germania, negli anni ’90 sono sfociati in un crollo del numero di nuove imprese e di migliaia di microimprese.</p>
      <p sl="de">Nutro fortissimi dubbi a proposito della responsabilità congiunta e individuale per i contraenti generali e principali, che causa numerosi problemi pratici. Sui contraenti generali gravano obblighi statali. Sono soggetti a burocrazia supplementare e a notevoli spese. Per questo motivo ho presentato un emendamento che eliminerà nettamente tali estesi obblighi.</p>
      <p sl="de">In un ulteriore emendamento sottolineo la competenza dell’Unione europea e dei suoi Stati membri in materia di diritto del lavoro, come previsto dagli articoli 127 e 137 del Trattato CE. Dobbiamo respingere qualunque ulteriore regolamento o armonizzazione a livello europeo.</p>
      <p sl="de">Suggerisco di votare a favore della relazione domani, quando gli emendamenti saranno stati inclusi, soprattutto per via degli sforzi che il relatore ha compiuto per essere tanto equilibrato.</p>
    </intervention>
    <intervention id="2-255" speaker_id="2107" name="Jan Andersson" is_mep="True" mode="spoken">
      <p sl="sv">Vorrei ringraziare tutte le persone che hanno contribuito, il relatore e i relatori ombra, per il lavoro costruttivo svolto in seno alla commissione al fine di produrre una relazione intorno alla quale possiamo sostanzialmente unirci. Dobbiamo considerare la relazione alla luce delle sfide globali e degli sviluppi demografici, che comportano la necessità di una trasformazione in Europa. L’ho detto in precedenza e lo dirò di nuovo: la Commissione ha iniziato con il piede sbagliato.</p>
      <p sl="sv">Ciò che conta è la sicurezza di fronte al cambiamento. La cosa più importante, dunque, non è il diritto del lavoro, ma avere una politica attiva per il mercato del lavoro. Dovremmo occuparci dell’istruzione, dell’apprendimento permanente e di accordi ragionevoli per la sicurezza del lavoro, in modo che i singoli cittadini possano, in un modo o nell’altro, passare a nuove mansioni nella loro vecchia azienda o in un’altra. Tali sviluppi vanno interpretati come positivi, non come una minaccia. Perciò la Commissione ha cominciato con il piede sbagliato, ponendo in discussione il diritto del lavoro. In Europa occorre un diritto del lavoro valido se si vuole che i lavoratori dipendenti si sentano sicuri.</p>
      <p sl="sv">Qual è la situazione in questo momento? In Europa si registrano crescita e un aumento dell’occupazione, il che è positivo. Osserviamo tuttavia altri sviluppi. Vi è un aumento dei posti di lavoro di scarsa qualità e sicurezza, che non forniscono un reddito dignitoso e che, per esempio, offrono condizioni di lavoro pessime. E’ un fatto con cui dobbiamo fare i conti, cosa che non si fa indebolendo il diritto del lavoro. Piuttosto lo si fa individuando i lavori inaccettabili e rendendoli migliori e più sicuri, così da renderli più simili a lavori standard a tempo pieno. Questa è la strada da percorrere.</p>
      <p sl="sv">La Commissione si è inoltre concentrata sul diritto del lavoro individuale, il che è stato negativo. Il diritto del lavoro collettivo svolge un ruolo importantissimo in numerosi paesi europei. Le parti sociali hanno un contributo notevole da dare al diritto del lavoro. Non sarebbe altresì inopportuno richiamare l’attenzione sul diritto del lavoro collettivo e sull’importante lavoro svolto dalle parti sociali grazie al dialogo sociale.</p>
    </intervention>
    <intervention id="2-256" speaker_id="4541" name="Elizabeth Lynne" is_mep="True" mode="spoken">
      <p sl="en">Signor Presidente, vorrei anch’io congratularmi con il relatore e ringraziarlo per la collaborazione. Il dibattito riguarda il futuro del diritto del lavoro e dobbiamo riconoscere la realtà attuale, e cioè che si è verificato un aumento dei contratti atipici e che dobbiamo concentrarci sulla sicurezza dell’occupazione piuttosto che sulla sicurezza del posto di lavoro.</p>
      <p sl="en">Credo che non si debba auspicare una definizione di lavoratore a livello comunitario, ma che debba restare di competenza degli Stati membri. Per quanto riguarda le contrattazioni collettive, esse hanno ancora un ruolo molto significativo da svolgere, ma dobbiamo assicurare che le persone che non fanno parte di un sindacato abbiano modo di partecipare al processo, come pure le PMI.</p>
      <p sl="en">In questo momento, l’elenco delle parti sociali della Commissione è breve, e a mio avviso non tiene davvero conto delle opinioni delle PMI, che sotto molti aspetti sono la fucina dell’economia europea. Invito tutti i presenti a votare a favore degli emendamenti presentati dal gruppo dell’Alleanza dei Democratici e dei Liberali per l’Europa.</p>
    </intervention>
    <intervention id="2-257" speaker_id="28358" name="Konrad Szymański" is_mep="True" mode="spoken">
      <p sl="pl">Signor Presidente, sarò breve: mi congratulo con il relatore, ma non con la maggioranza della commissione per l’occupazione e gli affari sociali, che ha presentato questi emendamenti alla relazione. Il mercato del lavoro sta cambiando: le nuove professioni, le nuove tecnologie e la crescita della quota dei servizi implicano la comparsa di nuove forme d’impiego.</p>
      <p sl="pl">L’ansia della sinistra circa un calo della retribuzione e della sicurezza dei posti di lavoro è in genere infondata. Il vero problema è la diffusione di soluzioni non flessibili che ostacolano la creazione di nuovi posti di lavoro e condannano una larga fascia della popolazione alla disoccupazione, nonché la trasposizione di tale esperienza negativa a paesi che presentano un mercato del lavoro molto competitivo.</p>
      <p sl="pl">La burocrazia che affrontano le aziende che delegano lavoratori all’interno del mercato europeo non è nient’altro che una moderna forma di protezionismo, rivolta principalmente ai nuovi Stati membri, come dimostrano gli esempi dati dai casi Vaxholm e Viking Line , che sono finiti dinanzi alla Corte di giustizia.</p>
      <p sl="pl">Per queste ragioni, se gli emendamenti proposti dai deputati del gruppo del Partito popolare europeo (Democratici cristiani) e dei Democratici europei verranno adottati, da parte del relatore nonché di altri, la relazione non potrà contare sul mio sostegno.</p>
    </intervention>
    <intervention id="2-258" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, gli esempi quotidiani di sfruttamento dei lavoratori cui assistiamo in Portogallo e in altri paesi comunitari quali Paesi Bassi e Romania, in cui sono coinvolti cittadini portoghesi, dimostrano che l’intenzione, nell’invocare la modernizzazione del diritto del lavoro, è quella di facilitare i licenziamenti modificando i periodi di preavviso, i costi e le procedure applicabili ai licenziamenti individuali e collettivi, nonché la definizione stessa di licenziamento individuale ingiustificato, al fine di distruggere gli attuali rapporti contrattuali.</p>
      <p sl="pt">Si vogliono inoltre modificare gli orari e l’organizzazione del lavoro, con tutte le conseguenze che ciò comporta nell’attacco alla contrattazione collettiva stessa e all’organizzazione della forza lavoro. Porre i datori di lavoro e i lavoratori sullo stesso piatto della bilancia delle disposizioni contrattuali in quella che si suppone sia una moderna organizzazione del lavoro svaluta la necessità di proteggere la sicurezza dell’impiego e i diritti dell’anello più debole dei rapporti di lavoro: i lavoratori che hanno bisogno dell’impiego e del salario per sopravvivere.</p>
      <p sl="pt">Come si è dimostrato a Guimarães il 5 luglio, i lavoratori sono in lotta contro queste gravi proposte.</p>
    </intervention>
    <intervention id="2-259" speaker_id="28383" name="Ana Mato Adrover" is_mep="True" mode="spoken">
      <p sl="es">Signor Presidente, innanzi tutto vorrei congratularmi con l’onorevole Jacek Protasiewicz per gli sforzi che sta compiendo per raggiungere il consenso, che mi auguro vadano a buon fine domani.</p>
      <p sl="es">Senza dubbio occorreva una riflessione comune sul significato delle norme che regolano il mercato del lavoro, e credo che il Libro verde abbia offerto una buona occasione al riguardo.</p>
      <p sl="es">Nuove sfide e problemi sono emersi da quando si è svolto il Vertice di Lussemburgo, quali l’immigrazione e l’invecchiamento della popolazione, e nel 1997, come ricordiamo, l’obiettivo era semplicemente quello d’incentivare la creazione di posti di lavoro. Oggi, in un’era di maggiore dinamismo economico, invochiamo non solo la piena occupazione, ma anche un’occupazione di qualità.</p>
      <p sl="es">Con questo intendo che perseguiamo migliori condizioni di lavoro, maggiore efficienza nella gestione delle imprese, conciliazione tra vita familiare e lavorativa, apprendimento permanente nonché stabilità. A questo proposito nutro la mia prima riserva circa la relazione.</p>
      <p sl="es">La stabilità non può essere incompatibile con i contratti a tempo parziale. La relazione esclude tale tipologia di contratto invocando solo contratti a tempo pieno, dimenticando quanto quelli a tempo parziale, che possono avere durata indeterminata ed essere stabili, siano necessari alla conciliazione tra lavoro e vita familiare.</p>
      <p sl="es">La relazione, inoltre, criminalizza e dimentica i contratti temporanei, che sono fondamentali e insostituibili in alcuni settori, quali il turismo, la ristorazione, l’edilizia e l’agricoltura, in cui sarebbe impensabile redigere contratti a tempo indeterminato, data la funzione che svolgono.</p>
      <p sl="es">Un’altra riserva che vorrei mettere in luce è che sappiamo che i regimi lavorativi variano enormemente da un paese all’altro, come pure i rapporti industriali, ed è pertanto molto difficile produrre una legislazione comune a livello europeo.</p>
      <p sl="es">Siamo più favorevoli alla sussidiarietà, nonché al metodo aperto di coordinamento e all’accordo tra gli agenti sociali. Naturalmente non vogliamo dare alla Commissione carta bianca affinché agisca in materia di diritto del lavoro senza tenere conto dei diversi paesi e delle diverse caratteristiche che ciascuno di essi presenta.</p>
    </intervention>
    <intervention id="2-260" speaker_id="28148" name="Françoise Castex" is_mep="True" mode="spoken">
      <p sl="fr">Signor Presidente, onorevoli colleghi, a mio parere era tempo che l’Unione europea sollevasse questo dibattito, e possiamo essere lieti dell’iniziativa del Libro verde. Temo tuttavia che tale iniziativa non rappresenti necessariamente una buona notizia per i lavoratori europei. Il Libro verde va criticato tanto per il metodo adottato quanto per gli orientamenti proposti.</p>
      <p sl="fr">Innanzi tutto, per quanto riguarda il metodo, deploro che questa consultazione non sia conforme alla procedura prevista dall’articolo 138 del Trattato, che conferisce uno status particolare alle parti sociali in materia di politica sociale. Tale deroga alla procedura viene per di più denunciata dalla Confederazione europea dei sindacati.</p>
      <p sl="fr">In secondo luogo, il contenuto: un Libro verde dev’essere imparziale. Deve porre domande senza dare risposte a priori . La Commissione europea, tuttavia, pronuncia affermazioni di ordine chiaramente ideologico, come nel caso in cui rimprovera al modello tradizionale di rappresentare un ostacolo all’occupazione, o ancora nel caso in cui dichiara che la protezione dal licenziamento è un ostacolo al dinamismo delle imprese, ponendo l’insicurezza del lavoro tra i segni della modernità.</p>
      <p sl="fr">In Europa e nel diritto internazionale emanato dall’Organizzazione internazionale del lavoro (OIL) esistono principi e diritti fondamentali che vanno rispettati. Si deve confermare che il contratto a tempo indeterminato rappresenta la norma. Il lavoratore dipendente dev’essere protetto dalla legislazione o dalla contrattazione collettiva o da entrambi. Per questo motivo, insisto, la contrattazione collettiva deve restare la principale fonte di elaborazione in materia di diritto del lavoro.</p>
      <p sl="fr">In conclusione, una parola sul concetto di flessicurezza, assurto a principio. Così com’è definito in questa sede, introduce un grave squilibrio nella distribuzione delle competenze tra Unione europea e Stati membri. L’Unione europea imporrebbe la flessibilità e affiderebbe unicamente agli Stati membri la responsabilità di garantire la sicurezza ai lavoratori. I nostri concittadini vogliono un’Europa che protegga i loro diritti e il loro modello sociale. Non diamo loro l’idea di un’Europa che distrugge il loro acquis sociale. Non dimentichiamo che c’è in gioco la loro adesione al progetto europeo.</p>
    </intervention>
    <intervention id="2-261" speaker_id="28273" name="Ona Juknevičienė" is_mep="True" mode="spoken">
      <p sl="lt">Sono presenti due importanti questioni nel documento predisposto dall’onorevole Protasiewicz: in primo luogo, i contratti di lavoro atipici; in secondo luogo, il concetto di lavoratore.</p>
      <p sl="lt">Quando si applicano contratti di lavoro non standard , si verificano casi di discriminazione dei lavoratori, cui non vengono fornite garanzie sociali adeguate. La flessibilità, tuttavia, aiuta le aziende ad adeguarsi ai mutamenti del mercato, e aiuta i lavoratori a trovare un equilibrio tra vita privata e professionale.</p>
      <p sl="lt">Molti lituani lavorano nel settore edile nel Regno Unito, dove si sono registrati come lavoratori autonomi . In realtà lavorano per le imprese di costruzioni, proprio come gli altri lavoratori. Non hanno però le stesse garanzie occupazionali, sociali e di altro genere. La definizione di “lavoratore” dovrebbe basarsi sulla sua situazione effettiva sul posto di lavoro e durante l’orario di lavoro. Il nostro obiettivo è un mercato del lavoro efficiente, in cui una persona possa trovare un’occupazione adeguata, e in cui le imprese possano trovare i lavoratori adeguati. Il documento oggi in discussione rappresenta un contributo per il conseguimento di tale obiettivo.</p>
    </intervention>
    <intervention id="2-262" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Signor Presidente, signor Commissario, vorrei ringraziare l’onorevole Protasiewicz per aver affrontato l’importante questione dell’adeguamento alle esigenze attuali della legislazione in materia di lavoro. Benché, come sappiamo, non vi sia alcun codice comunitario del lavoro, l’Unione europea deve tuttavia essere ispiratrice di cambiamenti positivi e competitivi e di una certa standardizzazione in materia di diritto del lavoro.</p>
      <p sl="pl">A questo proposito, vorrei introdurre un estratto dalla posizione del sindacato polacco Solidarność in merito al Libro verde, che afferma che alla base dell’attività lavorativa deve restare il contratto di lavoro a tempo indeterminato, che garantisce l’adeguata protezione della continuità dei rapporti di lavoro, ma che riconosce che la definizione di lavoratore dipendente riguarda tutti coloro che lavorano in condizioni di dipendenza da un contraente, tra cui alcune persone che prestano lavoro sulla base di contratti di diritto civile. A questo concetto deve abbinarsi una definizione chiara di lavoro autonomo.</p>
      <p sl="pl">Vorrei sollevare, almeno in sintesi, alcune questioni importanti: il lavoro a distanza, in particolare il lavoro per i giovani genitori e per i disabili, e la necessità di eliminare le differenze salariali tra uomini e donne che svolgono lavori di uguale valore. Oggi le parole chiave devono essere occupazione, flessibilità, sicurezza. Non sono tuttavia le parole, ma le persone ad avere importanza: da un lato, le persone che desiderano mantenere la famiglia svolgendo un lavoro dipendente, tra cui i disoccupati e, dall’altro, i datori di lavoro, sia privati che pubblici, e coloro che si sentono responsabili della risoluzione dei nostri crescenti problemi a livello mondiale.</p>
    </intervention>
    <intervention id="2-263" speaker_id="23866" name="Edit Bauer" is_mep="True" mode="spoken">
      <p sl="sk">Condivido l’opinione di coloro che non vorrebbero vivere in un ambiente in cui il diritto del lavoro rispecchiasse esclusivamente le esigenze della concorrenza.</p>
      <p sl="sk">Senza dubbio le nuove tendenze economiche rendono necessario un mercato del lavoro più flessibile, che si associa a un maggior numero di contratti di lavoro atipici e non standard . La domanda di fondo al riguardo è: chi deve assumersi i nuovi e maggiori rischi che un mercato del lavoro più flessibile comporta? Non è solo una questione di maggiore protezione per gli outsider , perché i singoli cittadini e le loro famiglie dovranno farsi carico dei rischi, e le perdite sociali si dimostreranno davvero enormi senza un nuovo orientamento basato sull’introduzione di un modello che sia vantaggioso per tutti. Basti pensare ai problemi associati alla crisi demografica. E’ arduo trovare una soluzione. Finora sembra vi siano più domande che risposte, sia a livello europeo che a livello di Stati membri.</p>
      <p sl="sk">Appare necessario un nuovo paradigma in materia di diritto del lavoro, ma non solo nel senso più ristretto del termine. In origine, il concetto di “flessicurezza” si basava sul principio che gli individui potessero e dovessero adeguarsi alle nuove condizioni di un mercato del lavoro flessibile, senza però assumersi i rischi derivanti dalla nuova situazione. Questi dovrebbero invece essere distribuiti tra individuo, datore di lavoro e società. Senza dubbio la ricerca delle risposte giuste richiede coraggio politico: il coraggio di cercare risposte che non solo vadano a vantaggio esclusivo della concorrenza, ma che rappresentino un nuovo equilibrio di valori.</p>
    </intervention>
    <intervention id="2-264" speaker_id="31730" name="Joel Hasse Ferreira" is_mep="True" mode="spoken">
      <p sl="pt">Signor Presidente, signor Commissario, onorevoli colleghi, vorrei congratularmi con l’onorevole Protasiewicz per essere riuscito, con il nostro aiuto, a trasformare la sua relazione iniziale in una relazione parlamentare. Spendo una parola anche per l’onorevole Christensen, che ha organizzato un contributo collettivo strutturato a nome del gruppo socialista al Parlamento europeo. La relazione comprende aspetti centrali all’attuale dibattito europeo, come la questione della flessicurezza. Vorrei sottolineare che la flessicurezza si può ottenere soltanto mediante un diritto del lavoro efficace e moderno, in cui la contrattazione collettiva e l’esistenza delle parti sociali siano una parte importante dell’approccio a tale concetto.</p>
      <p sl="pt">E’ altresì importante l’invito rivolto agli Stati membri affinché sottopongano a revisione e adeguino i propri sistemi di sicurezza sociale al fine di integrare le politiche attive per il mercato del lavoro, ossia la formazione e l’apprendimento permanente. Mi ha fatto molto piacere presentare alcuni emendamenti sull’importanza delle PMI quali significativi motori per la creazione e la crescita dell’occupazione in Europa, nonché per lo sviluppo sociale e regionale. Il rafforzamento del ruolo delle PMI nel miglioramento della legislazione in materia di lavoro è importante.</p>
      <p sl="pt">E’ altresì importante migliorare il coordinamento tra la legislazione nazionale in materia di lavoro e le ispezioni sociali. E’ indispensabile per una lotta più efficace contro lo sfruttamento dei lavoratori immigrati. Dobbiamo inoltre riconoscere la necessità d’introdurre metodi e orari di lavoro abbastanza flessibili da rispondere alle esigenze dei lavoratori e delle aziende o delle istituzioni in cui lavorano.</p>
      <p sl="pt">In tal senso, è importante anche affermare e sottolineare che tutti i lavoratori devono avere diritto al medesimo livello di protezione e che non bisogna escludere a priori dai livelli più elevati di protezione alcuni gruppi, quali i marittimi, gli equipaggi delle navi e i lavoratori offshore . In conclusione, tengo a porre l’accento sull’invito rivolto dal Parlamento europeo ai suoi Stati membri affinché eliminino le restrizioni in materia di accesso ai propri mercati del lavoro, migliorando così la mobilità dei lavoratori nell’UE e contribuendo a una più celere realizzazione degli obiettivi della strategia di Lisbona.</p>
      <p sl="pt">La modernizzazione del diritto del lavoro è possibile e necessaria, ma deve rafforzare, e non mettere in discussione, l’equilibrio sociale in ciascuno Stato membro, nonché la coesione sociale in Europa.</p>
    </intervention>
    <intervention id="2-265" speaker_id="26829" name="Siiri Oviir" is_mep="True" mode="spoken">
      <p sl="et">Considerando, innanzi tutto, l’invecchiamento della società europea e, in secondo luogo, uno degli obiettivi più importanti della strategia di Lisbona, ossia il conseguimento di un elevato livello di occupazione, sono convinta che il modello tradizionale dei rapporti di lavoro non sia necessariamente adatto ai lavoratori con contratti di lavoro standard a tempo indeterminato.</p>
      <p sl="et">In una società turbolenta, i lavoratori devono essere in grado di adeguarsi ai cambiamenti e di cogliere le opportunità offerte dalla globalizzazione.</p>
      <p sl="et">Pertanto ritengo che i modelli alternativi di rapporto contrattuale possano, insieme ad altri elementi, accrescere la capacità delle imprese di convogliare in una determinata direzione la creatività della forza lavoro, creando così ulteriori vantaggi competitivi.</p>
      <p sl="et">Il modo migliore per ottenere i risultati summenzionati è l’impiego del metodo di coordinamento aperto, utile sistema di scambio delle informazioni sulle migliori pratiche per rispondere in modo flessibile e trasparente alle sfide comuni.</p>
      <p sl="et">In conclusione, vorrei ringraziare il relatore per aver avuto il coraggio di analizzare in modo tanto approfondito questo argomento, e tutti voi per avermi prestato la vostra attenzione.</p>
    </intervention>
    <intervention id="2-266" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Signor Presidente, i problemi demografici cui oggi numerosi paesi dell’Unione europea fanno fronte sono causati, tra l’altro, dalle condizioni d’instabilità dei giovani. Oggi, per trovare un lavoro ragionevolmente sicuro, un giovane deve dimostrare di avere esperienza e fornire le referenze richieste dai datori di lavoro. Per questo motivo, molti decidono di non costruirsi una famiglia prima di aver raggiunto la mezza età, il che ovviamente non favorisce la creazione di famiglie numerose; l’Europa deve pensare e agire con l’obiettivo di assicurare che la sua identità e le sue tradizioni cristiane sopravvivano e prevalgano negli anni a venire.</p>
      <p sl="pl">Vorrei congratularmi con il mio collega per aver presentato una relazione che enuncia i problemi fondamentali, dedicando nel contempo notevole attenzione alla stabilità dell’occupazione grazie ai contratti di lavoro a tempo indeterminato, che devono rappresentare la norma.</p>
      <p sl="pl">E’ altresì importante che l’Europa elimini le restrizioni in materia di accesso dei nuovi Stati membri ai propri mercati del lavoro, soprattutto perché tali restrizioni vengono imposte dagli Stati che parlano tanto d’integrazione, ma poi di fatto attuano un esteso interventismo nazionale.</p>
    </intervention>
    <intervention id="2-267" speaker_id="23840" name="Richard Falbr" is_mep="True" mode="spoken">
      <p sl="cs">Signor Presidente, onorevoli colleghi, non vedo alcun motivo di assumere un tono conciliatorio. La posta in gioco è troppo alta. Il Libro verde sulla modernizzazione del diritto del lavoro ha un unico merito: si può facilmente fare a pezzi, in quanto incredibile miscuglio di mezze verità e commenti ipocriti. Con il mio intervento vorrei porre alcune domande.</p>
      <p sl="cs">Perché non si è discusso del contenuto della relazione con le parti sociali? Forse non esistono a livello europeo? Il diritto del lavoro è nato e da 100 anni si sviluppa affinché i lavoratori che offrono i propri servizi ai datori di lavoro possano operare su un piano di parità. Perché il Libro verde si mette a suggerire che il bisogno di assicurare tale parità non esiste più? Perché il documento non dice che si sta già intervenendo molto al di fuori del campo di applicazione del diritto del lavoro? La Commissione vede il lavoro come un bene di consumo? Perché il Libro verde afferma con tanta veemenza che i contratti di lavoro a tempo indeterminato sono superati e che il 76 per cento degli europei concorda con tale affermazione? Perché il Libro verde non propone anche di smantellare l’Organizzazione internazionale del lavoro in base a tutto ciò che ha adottato nell’arco di quasi 100 anni? Potrebbe il Commissario Špidla dirmi se sa che, ad eccezione di qualche Stato membro, gli orientamenti ipocriti per potenziare il ruolo delle parti sociali non possono essere rispettati? Sa che in parecchi Stati membri il concetto di dialogo sociale è una menzogna nonché uno strumento con cui i governi screditano i sindacati? Tutto questo si applica alla Repubblica ceca. Sa che per chi ha un lavoro precario iscriversi a un sindacato è praticamente impossibile? Sa che in numerosi paesi i controlli in materia di lavoro esistono solo sulla carta? Ancora una volta, tutto questo vale per la Repubblica ceca.</p>
      <p sl="cs">Merita una menzione particolare il neologismo “flessicurezza”, esempio di politichese europeo che si presume dia l’idea di non avere nulla a che spartire con “flessisfruttamento”. In questo modo, evidentemente, le differenze tra chi è dentro e chi è fuori dal mercato del lavoro diminuiranno, perché tutti saranno fuori.</p>
    </intervention>
    <intervention id="2-268" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, la proposta della Commissione per il futuro del diritto del lavoro è un passo avanti importante, anche se dobbiamo ricordare che la modernizzazione del diritto del lavoro compete principalmente agli Stati membri.</p>
      <p sl="fi">Lamento il fatto che questa iniziativa della Commissione sia decisamente unilaterale, e deploro in particolare che il Libro verde ignori completamente le colossali differenze salariali tra uomini e donne che tuttora permangono negli Stati membri dell’Unione.</p>
      <p sl="fi">La Commissione non è interessata ai posti di lavoro in cui donne e uomini in paesi europei diversi potrebbero ricevere pari trattamento ora che siamo nel XXI secolo. Mi sarei altresì aspettata che la proposta studiasse le modalità con cui attuare le otto direttive sull’uguaglianza che l’Unione ha adottato e che garantirebbero la parità salariale tra uomini e donne.</p>
      <p sl="fi">In conclusione, vorrei dichiarare che è disdicevole non potersi aspettare un granché dall’Unione europea in materia di promozione della parità tra donne e uomini.</p>
    </intervention>
    <intervention id="2-269" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signor Presidente, il diritto del lavoro è uno dei dossier più difficili, per quanto riguarda sia gli aspetti giuridici sia il contenuto. Comprende non solo elementi economici e giuridici, ma anche etici. Conciliare tali aspetti è un compito arduo e talvolta impossibile, che tuttavia tenteremo il più possibile di svolgere.</p>
      <p sl="pl">Come dev’essere il diritto del lavoro nel XXI secolo? Deve soddisfare le seguenti condizioni: in primo luogo, dev’essere flessibile e in grado di adeguarsi a situazioni in rapido mutamento. In secondo luogo, deve tutelare i lavoratori e promuoverne l’avanzamento sociale. In terzo luogo, deve proteggere gli interessi dei datori di lavoro e permettere alle imprese di svilupparsi operando con la massima efficienza possibile. Quarto, deve permettere l’ottimizzazione delle risorse umane. Quinto, deve consentire il dialogo tra lavoratori e datori di lavoro. E, cosa più importante, il diritto di lavorare dev’essere lo stesso in tutta l’Unione europea, e deve potersi applicare in tutti gli Stati membri.</p>
    </intervention>
    <intervention id="2-270" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, attraverso la legislazione europea e quella degli Stati membri e attraverso il dialogo tra le parti sociali si sta compiendo uno sforzo di modernizzazione del quadro giuridico che continuerà a garantire ai datori di lavoro e ai lavoratori ogni forma di sicurezza giuridica e di protezione sociale.</p>
      <p sl="el">La questione è se la protezione e l’integrazione sociale sono conseguenza o condizione preliminare del conseguimento degli obiettivi di crescita economica, piena occupazione e giustizia sociale.</p>
      <p sl="el">Accolgo il ruolo alternativo dei due obiettivi nel senso dell’interrogativo “viene prima l’uovo o la gallina?”</p>
      <p sl="el">Promuovere la crescita economica e proteggere la sicurezza dei lavoratori devono essere obiettivi consensuali comuni dal momento della pianificazione a quello dell’attuazione, e occorre prestare attenzione alla necessità di un mercato flessibile e al rafforzamento della sicurezza, il che rappresenta una sfida duplice. In questo modo acquisteremo velocità, in accordo con la sua proposta, signor Commissario, e svolgeremo un ruolo di primo piano in un ambiente aperto, internazionale e competitivo, senza tradire i nostri valori o gli attuali standard sociali.</p>
      <p sl="el">Le nuove forme di occupazione facoltativa e di accettazione volontaria facilitano l’ingresso e la permanenza nel mercato del lavoro di gruppi con caratteristiche particolari, quali i giovani, i lavoratori anziani e le donne. Lo scambio delle migliori pratiche sugli accordi innovativi garantisce l’equilibrio tra vita professionale e familiare, sostenendo in particolare le donne e il loro triplice compito.</p>
      <p sl="el">I lavoratori hanno necessità diverse a seconda della fase della vita in cui si trovano e delle prospettive di carriera. Ciascuno Stato membro, inoltre, ha le proprie peculiarità e condizioni economiche diverse, e provvede alla legislazione nazionale. La legislazione europea è un supplemento e un complemento per i rapporti transfrontalieri e per il conseguimento di un mercato unico libero.</p>
      <p sl="el">Non dobbiamo dimenticare le possibilità dell’apprendimento permanente nella lotta alla disoccupazione e dobbiamo ricordare che, confidando nelle relazioni tra lo Stato e le parti sociali, rispettando la dignità delle persone, perseguendo la giustizia sociale ed evitando i conflitti, incrementeremo la competitività e la prosperità europee.</p>
    </intervention>
    <intervention id="2-271" speaker_id="28575" name="Maria Matsouka" is_mep="True" mode="spoken">
      <p sl="el">Signor Presidente, il dibattito sulla modernizzazione del diritto del lavoro, laddove è stato un effettivo dibattito e non un pretesto, ha rappresentato un’importante occasione per illustrare le radicali differenze tra la destra e la sinistra.</p>
      <p sl="el">La destra interpreta gli elevati tassi di disoccupazione e povertà come una conseguenza della mancanza di flessibilità nel diritto del lavoro. Considera il mercato nero pressoché inevitabile e, per legalizzare il tutto, parla di flessibilità e sicurezza. E cos’è meglio del modello danese? Tale modello, tuttavia, si può applicare solo se esiste una totale armonizzazione economica, finanziaria e fiscale tra gli Stati membri.</p>
      <p sl="el">La relazione su cui dobbiamo votare migliora il progetto iniziale in merito a numerose questioni, grazie alla controproposta complessiva dei socialisti, che si concentra sulla protezione dei lavoratori, che non è né la causa della disoccupazione né un atto di carità. E’ semplicemente uno dei pilastri più importanti della crescita economica e della giustizia sociale.</p>
      <p sl="el">Non rinneghiamo la verità! Di fonte all’aumento, senza precedenti nella storia, della ricchezza prodotta e della pericolosa iniquità della sua distribuzione a vantaggio dei datori di lavoro, dobbiamo approfondire il concetto di diritto del lavoro.</p>
    </intervention>
    <intervention id="2-272" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, fortunatamente il Parlamento europeo ha assunto un approccio organico rispetto alla questione del diritto del lavoro, e per questo esprimo la mia gratitudine al relatore, onorevole Protasiewicz, che ha elaborato una relazione di qualità elevata.</p>
      <p sl="pl">Vorrei cogliere l’occasione per parlare della tragica situazione in cui versano i lavoratori stranieri in numerosi paesi comunitari. In alcuni paesi in particolare, sono stati scoperti ulteriori campi in cui si lavora in condizioni di schiavitù o quasi. Persone che cercano lavoro all’estero per guadagnarsi da vivere finiscono nelle mani di criminali senza scrupoli che le sfruttano, le umiliano e talvolta le uccidono. Tale situazione è una vergogna per l’Unione europea del XXI secolo.</p>
      <p sl="pl">L’Unione europea deve rivolgere un appello a tutti gli Stati membri e alle autorità preposte ai controlli in materia di lavoro e al rispetto della legge affinché prestino particolare attenzione alla condizione dei lavoratori stranieri e ne contrastino efficacemente lo sfruttamento da parte della criminalità.</p>
    </intervention>
    <intervention id="2-273" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Come potete vedere, possiamo ancora fidarci del contatto visivo, il che è notevole. Signor Presidente, è positivo che oggi si discuta del diritto del lavoro, proprio perché molte cose stanno cambiando all’interno del mercato del lavoro, in Europa e in tutti gli Stati membri.</p>
      <p sl="nl">In effetti, osserviamo che esiste un enorme bisogno di flessibilità per meglio prevenire le esigenze del mercato, ma anche da parte degli stessi lavoratori, che spesso desiderano conciliare il lavoro con la vita privata, la famiglia allargata e gli impegni di assistenza. Tale flessibilità è necessaria, soprattutto in una società in cui la percentuale di anziani è in aumento, mentre quella di giovani è in calo, e in cui la popolazione che invecchia probabilmente non vuole più lavorare tutte le 40 o 36 ore richieste dal mercato del lavoro, ma desidera comunque restare attiva con un’occupazione meno impegnativa.</p>
      <p sl="nl">Se tuttavia – ed ecco perché è tanto utile il dibattito – desideriamo questa flessibilità e ne riconosciamo i benefici, questo comporta anche che fin dal principio – e deploro che l’onorevole Matsouka abbia lasciato l’Aula, perché ha parlato di un dibattito tra destra e sinistra, ma si rifiuta di ascoltare – dobbiamo offrire, accanto a questa flessibilità, certezze a coloro che vogliono svolgere lavori più limitati e flessibili, consentendo così al mercato del lavoro di funzionare con maggiore efficacia.</p>
      <p sl="nl">E’ un limite – cui forse potremo porre rimedio con gli emendamenti che verranno adottati tra pochissimo – che il grande vantaggio della flessibilità non venga più riconosciuto. Si tratta di un fatto che deploro. Credo inoltre che non si possa rimettere tutto unicamente al mercato, perché questo si regola da solo. Dobbiamo ancora una volta tentare di realizzare la flessibilità, unita ad adeguate certezze.</p>
    </intervention>
    <intervention id="2-274" speaker_id="2073" name="Richard Howitt" is_mep="True" mode="spoken">
      <p sl="en">Signor Presidente, nel Regno Unito vi è più di un milione di persone che lavorano presso agenzie di lavoro temporaneo, e più di 6 milioni in tutta Europa, secondo la Dublin Foundation . Si tratta della forma di lavoro atipico che è cresciuta maggiormente nell’Unione europea negli ultimi 20 anni, e tuttavia a questo gruppo di lavoratori si nega la protezione in materia di lavoro ai sensi del diritto comunitario.</p>
      <p sl="en">Nella mia circoscrizione elettorale, nell’Inghilterra orientale, ben 80 000 lavoratori migranti sono giunti dai cosiddetti 8 paesi di nuova adesione, il numero più elevato di tutto il Regno Unito. Molti arrivano grazie ad agenzie per l’impiego e troppi, benché non tutti, sono vittime di pratiche illecite. Si pensi ai lavoratori interinali individuati dalla Communication Workers Union , sotto contratto con la British Telecom di Norwich, Ipswich e Brentwood, che si sono persi due aumenti di stipendio successivi, hanno 16 – e non 25 – giorni di ferie, e sono pagati il 50 per cento in meno per gli straordinari rispetto ai colleghi a tempo indeterminato. O ai lavoratori di Bernard Matthews nel Norfolk e nel Suffolk, per il 60 per cento lavoratori interinali assunti in Portogallo, che prendevano solo 19 sterline al giorno per 6 giorni quando sono stati lasciati a casa in conseguenza dello scoppio dell’influenza aviaria.</p>
      <p sl="en">Alla Commissione dico: voi offrite “flessicurezza”. Vediamo, e di fatto accogliamo con favore, parte della flessibilità, ma dov’è la sicurezza se non vale anche per i lavoratori temporanei? Alla Presidenza portoghese entrante ricordo che dev’esserci un compromesso ragionevole nel periodo di abilitazione, ma si tratta di una direttiva in merito alla quale non si è mai votato dall’allargamento dell’Unione europea a questa parte. Mettetela ai voti, guardate dov’è la maggioranza. Il governo britannico ha detto che sosterrà la direttiva. L’intera Europa dovrebbe fare altrettanto.</p>
    </intervention>
    <intervention id="2-275" speaker_id="28173" name="Zita Pleštinská" is_mep="True" mode="spoken">
      <p sl="sk">La crescita dell’occupazione si deve principalmente alle PMI e agli imprenditori individuali. Questi datori di lavoro occupano un posto di rilievo nella creazione di nuove opportunità di lavoro e nell’incremento dell’occupazione in Europa.</p>
      <p sl="sk">Per questo motivo, e dato l’ampio spettro di tradizioni lavorative, contratti di lavoro e tipologie d’impresa sul mercato del lavoro degli Stati membri dell’Unione, il compito prioritario dell’UE dev’essere l’elaborazione di una legislazione europea che rafforzi la posizione delle PMI, creando nel contempo nuova occupazione grazie alle modifiche al diritto del lavoro.</p>
      <p sl="sk">L’esperienza mostra che, per esempio, la direttiva europea sugli straordinari, che ha incontrato l’opposizione di molti Stati membri dell’Unione, non va incorporata nel diritto del lavoro e va sottoposta a revisione. Il motivo è che le restrizioni agli straordinari rappresentano una minaccia per molti settori dell’economia, che si tratti dei lavoratori del settore sanitario, dell’industria mineraria, dei servizi sociali o dei vigili del fuoco.</p>
      <p sl="sk">Questo mese, nel mio paese (la Slovacchia), il parlamento nazionale ha approvato una nuova legge in materia di lavoro, che ha sollevato reazioni negative soprattutto da parte delle PMI. Il governo intendeva rafforzare la posizione dei sindacati ed estenderne i poteri. Il fatto è che, grazie alle pressioni dell’opposizione e dei gruppi datoriali, la proposta iniziale del governo è stata modificata in modo significativo, trovando un equilibrio di sorta tra le competenze dei sindacati e quelle dei datori di lavoro nella legge definitiva. Un emendamento di SDKÚ-DS , inoltre, è riuscito a modificare la definizione di “lavoratore dipendente” in modo tale da non costituire una minaccia per gli imprenditori individuali. Grazie agli oltre 600 commenti espressi nel corso dei preparativi e alle altre decine formulate in seno al parlamento, è stato possibile modificare la proposta iniziale di Smer SD , evitando così di riportare il diritto del lavoro slovacco nel secolo precedente.</p>
      <p sl="sk">L’elevato tasso di disoccupazione in Europa, soprattutto nei nuovi Stati membri, è un fallimento che impone che si prendano provvedimenti, e pertanto accolgo con favore l’orientamento del relatore, onorevole Protasiewicz, la cui relazione propone soluzioni per realizzare un progetto del XXI secolo. Mi preoccupa però la sua formulazione in seguito al voto della commissione per l’occupazione e gli affari sociali, che non posso sostenere a meno che non vengano accolti gli emendamenti presentati dal relatore a nome del nostro partito politico, il gruppo del Partito popolare europeo (Democratici cristiani) e dei Democratici europei. Alcune parti del progetto di relazione presentano una visione obsoleta e squilibrata degli attuali problemi dei mercati del lavoro europei, ed è per questo che la relazione tenta di proteggere solo i lavoratori. Una simile interpretazione della politica in materia di lavoro potrebbe portare a una situazione in cui non vi sarà più nulla da cui proteggerli, perché saranno disoccupati.</p>
    </intervention>
    <intervention id="2-276" speaker_id="2209" name="Agnes Schierhuber" is_mep="True" mode="spoken">
      <p sl="de">Signor Presidente, signor Commissario, onorevoli colleghi, credo che la relazione Protasiewicz non vada considerata distinta dall’interrogazione orale e dalla proposta di risoluzione. Vorrei ringraziare entrambi i relatori per il lavoro svolto.</p>
      <p sl="de">Purtroppo il distacco dei lavoratori nel settore dei servizi non ha ancora una normativa unica a livello europeo, il che dimostra altresì che il coordinamento della comunicazione e del flusso d’informazioni tra gli Stati membri e le autorità competenti lascia molto a desiderare. Anche i controlli al riguardo restano tuttora inadeguati. E’ assolutamente necessario un rapporto equilibrato tra libertà di circolazione e prestazione di servizi da un lato, e protezione dei lavoratori dall’altro. A mio avviso, un regolamento in quest’ambito sarà lo strumento più semplice ed efficace per evitare il dumping sociale.</p>
      <p sl="de">La cooperazione tra Stati membri e lo scambio d’informazioni devono essere promossi e intensificati, e vanno introdotte misure di controllo adeguate. A tale proposito, sarebbero utili ulteriori dettagli negli orientamenti della Commissione. Al fine di garantire la protezione e i diritti dei lavoratori, propongo che i paesi ospiti conducano le verifiche e i controlli del caso.</p>
      <p sl="de">La Commissione deve pertanto sostenere attivamente la cooperazione tra le autorità preposte alla supervisione negli Stati membri realizzando una piattaforma permanente per la collaborazione transfrontaliera. Per quanto concerne le imprese e i lavoratori, invoco altresì una maggiore partecipazione delle parti sociali al riguardo. Solo l’equilibrio porterà maggiore occupazione, e quindi maggiore benessere e sicurezza per tutti in Europa.</p>
    </intervention>
    <intervention id="2-277" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="it">Consider că acest raport este unul echilibrat şi care reflectă diversitatea relaţiilor de muncă de pe teritoriul Uniunii Europene, dar şi a poziţiilor politice faţă de un subiect care dă naştere unor discuţii aprinse.</p>
      <p sl="it">Atingerea unui echilibru în relaţia dintre angajat şi angajator, în care ambele părţi au de câştigat, trebuie să fie o prioritate a Uniunii Europene. În acest cadru, al flexibilităţii şi al securităţii, angajatorul câştigă mai multă forţă de muncă, iar angajatul mai multă protecţie pentru tipul de contract flexibil.</p>
      <p sl="it">Pentru România, unde avem un rezervor important de forţă de muncă în zona rurală, contractele de muncă flexibile sunt o soluţie pentru a intra pe piaţa muncii fără a pierde din drepturile sociale de care beneficiază angajaţii cu contract clasic. Aceasta ar asigura o integrare mai rapidă pe piaţa muncii a lucrătorilor din zona rurală, care vor putea să participe la creşterea economiei din anii următori şi să beneficieze de ea.</p>
      <p sl="it">Apreciez atenţia pe care raportul o acordă sprijinirii familiei. Multe dintre aceste contracte flexibile sunt alese de femei care trebuie să facă faţă unei presiuni din ce în ce mai mari de a concilia viaţa profesională cu cea familială.</p>
      <p sl="it">În sprijinul tinerilor aş fi dorit ca raportul să încurajeze mai mult utilizarea tehnologiei informaţiei şi a comunicării ca instrumente principale în modul de lucru. Munca la distanţă în condiţii de maximă mobilitate este o tendinţă deja prezentă pe care trebuie să o folosim în beneficiul celor mai bine pregătiţi pentru ea.</p>
      <p sl="it">Pentru reducerea muncii la negru trebuie să încurajăm angajatorii să declare relaţiile de muncă fără să fie dezavantajaţi economic. O parte din acest fenomen este cauzată de restricţiile pe care unele state membre încă le menţin pentru lucrătorii din ţările care au aderat recent la Uniunea Europeană. Este o discriminare inutilă care creează atât probleme de administrare pentru statele respective cât şi riscuri pentru lucrători. De aceea consider ca eliminarea perioadelor de tranziţie impuse de aceste state membre va avea ca efect direct reducerea muncii la negru.[lt]</p>
    </intervention>
    <intervention id="2-278" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Signor Presidente, modificare il diritto del lavoro nell’Unione europea non è solo importante per la sicurezza e per la protezione del lavoro, ma presenta anche un impatto notevole sul livello di occupazione. Abbiamo preso parte a discussioni interminabili chiedendoci se sia necessario, data la concorrenza globale, modificare l’attuale modello di diritto del lavoro. A mio avviso è assolutamente indispensabile.</p>
      <p sl="pl">Da vent’anni a questa parte osserviamo una graduale e sempre più rapida regressione delle forme standard di diritto del lavoro e del modello generale di occupazione. Tale fenomeno è una risposta alle sfide della globalizzazione, che comunque è un processo indipendente e, che ci piaccia o meno, dipende da noi se le nostre società sfruttano o meno le opportunità che essa offre.</p>
      <p sl="pl">Contrastare gli effetti negativi della globalizzazione richiede un diritto del lavoro molto più flessibile, pur mantenendo gli attuali livelli di sicurezza. Dobbiamo ricordare che attualmente il grado di sicurezza del lavoro nell’Unione europea è il più elevato al mondo. Non è necessario aumentare ulteriormente la sicurezza, ma occorrono più flessibilità, mobilità e liberalizzazione del mercato del lavoro in tutti gli Stati membri.</p>
      <p sl="pl">Nonostante tutti i regolamenti, la flessibilità si sta insinuando nella nostra vita. Attualmente le forme atipiche di lavoro rappresentano il 40 per cento del totale, e ad esse si deve il 60 per cento dei nuovi posti di lavoro. Alla fine, e questo è finora il segno più promettente, due terzi delle forme atipiche di lavoro si convertono nella forma tradizionale, cioè in contratti a tempo indeterminato.</p>
      <p sl="pl">Le strutture tradizionali del diritto del lavoro non riescono a far fronte alla realtà odierna. Nelle moderne economie basate sui servizi, o in quelle basate sulle PMI, un orientamento più flessibile e atipico potrebbe essere la chiave risolutiva.</p>
      <p sl="pl">Senza dubbio la flessibilità non basta se non vi è mobilità dei lavoratori. Per questo motivo, invoco la totale apertura del mercato del lavoro comunitario ai lavoratori provenienti da tutti gli Stati membri. Ormai sappiamo che dalla liberalizzazione dei mercati del lavoro traggono vantaggio non solo i lavoratori migranti, ma anche i paesi che hanno deciso di aprire il proprio mercato del lavoro.</p>
      <p sl="pl">Nessuna economia può svilupparsi ed essere competitiva senza imprese che funzionino correttamente, in grado di competere sul mercato mondiale e dirette con abilità da manager e titolari in gamba. Nemmeno l’azienda meglio gestita, tuttavia, può funzionare senza una valida forza lavoro. L’una ha bisogno dell’altra per sopravvivere.</p>
    </intervention>
    <intervention id="2-279" speaker_id="34174" name="Iles Braghetto" is_mep="True" mode="spoken">
      <p sl="it">Signor Presidente, onorevoli colleghi, l’esigenza di modernizzare il diritto del lavoro di fronte alle innovazioni del XXI secolo, pone sfide reali e impegnative all’attuale mercato del lavoro, in particolare a tutti coloro in cerca di nuova occupazione, di un lavoro di qualità, di un lavoro che si armonizzi con altre dimensioni della vita personale.</p>
      <p sl="it">Coniugare la flessibilità del lavoro – caratteristica di un mercato competitivo e globale – con la sicurezza del posto – diritto/dovere per ogni cittadino europeo – richiede, come previsto dalla strategia di Lisbona, di rendere spendibili capacità ed abilità professionali. Per questo occorre fornire gli strumenti necessari per rendersi appetibili agli occhi delle imprese, adeguando alle nuove tecnologie la preparazione tecnica e specialistica.</p>
      <p sl="it">Esiste nella società europea un’emergenza educativa e formativa che impedisce o rallenta la maturazione di competenze e conoscenze. Per l’Unione europea l’investimento nel capitale umano e nella formazione dei giovani è il modo migliore nonché il più moderno per affermare il diritto al lavoro. Nel Libro verde si lancia, tra le altre, questa sfida.</p>
      <p sl="it">Ringrazio il relatore per il lavoro che ha svolto di armonizzazione di diversi punti di vista che si sono realizzati nel dibattito.</p>
    </intervention>
    <intervention id="2-280" speaker_id="4535" name="Philip Bushill-Matthews" is_mep="True" mode="spoken">
      <p sl="en">Signor Presidente, innanzi tutto vorrei ringraziare la Commissione per il suo Libro verde molto scrupoloso. Il lavoro della Commissione ha dato origine alla relazione e ha sollevato il presente dibattito. Credo che il fatto che il Libro sia stato scritto in questo modo – e il fatto che in effetti la Commissione abbia condotto consultazioni ampie e consistenti – abbia senza dubbio aggiunto ulteriore valore alle nostre discussioni. Vorrei ben sperare che, alla fine della votazione di domani, dopo che si sarà votato su tutti gli emendamenti, il Commissario consideri opportuno ringraziare a sua volta il Parlamento per la reazione positiva al suo lavoro, ma staremo a vedere come andranno le cose.</p>
      <p sl="en">Si è già fatta menzione del relatore e del lavoro eccellente che ha svolto, e vorrei unirmi a tali considerazioni. Diversi colleghi hanno espresso molti commenti in merito al termine “flessibilità”. Ritengo che il relatore abbia dato prova di grande flessibilità riconoscendo la fondatezza dei timori espressi dai deputati di altri gruppi politici, ma credo anche che abbiano dimostrato flessibilità i relatori ombra, che hanno accolto la posizione del relatore. Vorrei ringraziarli tutti per il loro lavoro. Prima, nel corso del dibattito, l’onorevole Szymański ha detto di non poter estendere le sue congratulazioni al lavoro della commissione. Nutro qualche simpatia per tali commenti. Vorrei dirgli che, considerati i limiti di tempo, il lavoro prodotto dalla commissione era fondamentalmente una relazione provvisoria. Sono del tutto fiducioso che la relazione che domani uscirà da quest’Aula dopo gli emendamenti si porrà su un piano sostanzialmente diverso e che una questione potenzialmente controversa finirà per trasmettere un messaggio decisamente univoco.</p>
      <p sl="en">Infine, vorrei chiedere alla Commissione, nella sua analisi delle nostre discussioni, di esaminare ciò che viene eliminato dalla relazione tra la fase della commissione e quella attuale. Credo che questo rechi con sé un messaggio importante. Vorrei inoltre che la Commissione prendesse in considerazione ciò che resta invariato. In particolare, vorrei richiamare l’attenzione sul paragrafo 10, che riguarda la questione dell’orario di lavoro e l’esigenza di maggiore flessibilità per i lavoratori, come per i datori di lavoro. Dire che abbiamo bisogno di maggiore flessibilità è facile. Invitiamo la Commissione a dimostrare quella stessa flessibilità nell’approccio a tale argomento tanto complesso e delicato.</p>
      <p sl="en">In conclusione, vorrei solo citare i nostri assistenti, intendendo non solo gli assistenti dei deputati al Parlamento europeo, ma anche quelli dei gruppi parlamentari, che spesso sono eroi ed eroine dimenticati. Credo che abbiano svolto un lavoro ragguardevole, soprattutto per via del tempo notevolmente ridotto a disposizione. Perciò, spero a nome di tutti voi, vorrei ringraziarli e congratularmi con loro per tutto quello che hanno fatto.</p>
    </intervention>
    <intervention id="2-281" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. – Signor Presidente, onorevoli deputati, non sorprende che il dibattito sul diritto del lavoro sia stato profondo e di vasta portata, e spesso piuttosto animato. E’ naturale, perché la questione del diritto del lavoro è tra le più delicate e si colloca proprio al centro del modello sociale europeo. Sono molto lieto che il Libro verde abbia costituito la base di questa discussione straordinariamente approfondita. Sono state espresse più di 450 opinioni diverse, un numero ben più elevato del normale per una consultazione pubblica su un Libro verde. E’ altresì chiaro che il Libro verde non pretende di risolvere il problema del diritto del lavoro, bensì solleva alcune questioni. La Commissione esaminerà tali questioni e successivamente darà le sue risposte.</p>
      <p sl="cs">Penso che il dibattito in quest’Aula dimostri che vi sono buone prospettive di consenso su alcuni elementi fondamentali. Vorrei citarne alcuni che ritengo particolarmente importanti. Il primo è la necessità di un dialogo significativo. Benché in alcuni Stati membri il livello di dialogo sociale sia molto basso, credo si tratti di una componente fondamentale. E’ soprattutto per questo motivo che offriamo sostegno diretto al dialogo sociale nel quadro del Fondo sociale europeo, soprattutto con la creazione di capacità amministrative per le parti sociali.</p>
      <p sl="cs">La seconda questione da sottolineare è che il diritto del lavoro non agisce in un vuoto e che qualsiasi discussione al riguardo sarà sempre delicata e avrà sempre conseguenze per le parti sociali. Penso inoltre che il futuro sviluppo del diritto del lavoro imponga di evitare eventuali misure che conducano alla disgregazione del mercato del lavoro, all’aumento dell’insicurezza lavorativa o a qualunque limitazione dei diritti fondamentali dei lavoratori.</p>
      <p sl="cs">Evidentemente occorre risolvere la situazione dei lavoratori che formalmente sono autonomi, ma economicamente dipendono da un unico utente o datore di lavoro, che rappresenta la loro fonte di reddito. Occorre adoperarsi per far rispettare il diritto del lavoro, al fine di proteggere e sostenere i posti di lavoro di qualità e di combattere il lavoro nero.</p>
      <p sl="cs">Onorevoli deputati, sono emerse questioni che esulano dal tema centrale del dibattito, e a cui probabilmente non si darà risposta nemmeno con la votazione, alle quali vorrei quindi accennare brevemente. Vorrei porre l’accento sul fatto che la protezione sociale è una condizione necessaria alla piena occupazione, e non una sua conseguenza. I mercati del lavoro con protezione del lavoro molto scarsa – come quelli dei paesi in via di sviluppo, ad esempio – non creano posti di lavoro con sufficiente efficacia. Vorrei altresì sottolineare che esiste già una direttiva sul distacco dei lavoratori, e a tempo debito discuteremo alcune delle sue interpretazioni. Dunque esiste già un certo standard , anche se si può facilmente immaginare una diversa via di sviluppo.</p>
      <p sl="cs">Si è sollevata anche la questione delle agenzie per l’impiego. Vorrei sottolineare che la Presidenza portoghese ha inserito in qualche modo tale questione nel suo programma e che con la Presidenza tenteremo di compiere progressi, di cui vi è molto bisogno. La descrizione dello sviluppo di mercato delle agenzie per l’impiego delineata dall’onorevole deputato è, a mio avviso, molto precisa. La dinamica di questo mercato è chiara, e analoga a quella di alcuni fenomeni che si possono senza dubbio considerare indicatori di possibile dumping sociale.</p>
      <p sl="cs">Onorevoli deputati, il mercato del lavoro sta cambiando in modo notevole ed è estremamente importante trovare risposte generali, a livello comunitario e ancor più a livello degli Stati membri, che sono nella posizione di far rispettare il diritto del lavoro, e che sono in grado, da un lato, di sostenere la nostra capacità produttiva complessiva, la nostra efficienza, competitività e forza in quanto società e, dall’altro, di garantire ai lavoratori un’adeguata sicurezza nel XXI secolo. Non è compito facile, ma il dibattito mi ha convinto che la relazione ha una possibilità di essere adottata, e pertanto attendo con interesse l’esito finale.</p>
    </intervention>
    <intervention id="2-283" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, 11 luglio 2007.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="2-284" speaker_id="28373" name="Bogdan Golik" is_mep="True" mode="written">
      <p sl="pl">Signor Presidente, vorrei congratularmi con l’onorevole Protasiewicz per la sua relazione sistematica e impegnativa. E’ molto importante che si sia avviato un dibattito pubblico sull’indirizzo che deve prendere la modernizzazione del diritto del lavoro per rispondere alle sfide della globalizzazione, della persistente disoccupazione strutturale e delle tendenze demografiche che mettono in difficoltà l’Unione europea.</p>
      <p sl="pl">Il mondo che ci circonda e la relazione dimostrano che quel che occorre oggi è un’Unione con una politica comune per la lotta alla disoccupazione modellata sulla politica energetica comune. Tale politica comune è tanto più necessaria perché è un problema che nemmeno gli Stati europei più ricchi, quali la Germania e la Francia, dove la disoccupazione potrebbe presto raggiungere il 10 per cento, riescono a risolvere.</p>
      <p sl="pl">Ho i miei dubbi circa la proposta di adottare regolamenti comuni a livello comunitario per gettare le fondamenta di un sistema di norme sociali minime proposte nel considerando S. A mio parere, la disparità tra Stati membri è attualmente tanto grande da rendere la proposta semplicemente impraticabile. Le quote minime andrebbero regolate in modo indipendente dagli Stati membri, a seconda del livello di sviluppo economico, della situazione del mercato del lavoro e delle tradizioni.</p>
      <p sl="pl">Gran parte dei dati indica che l’occupazione è cresciuta grazie ai contratti “atipici”. Il problema è pertanto non su quale base una persona abbia un impiego, ma se lavora o meno. Questa dev’essere la priorità degli Stati membri e dell’intera Unione europea nei prossimi anni, con un’attenzione particolare per i giovani che entrano nel mercato del lavoro, le donne e gli anziani.</p>
    </intervention>
    <intervention id="2-285" speaker_id="28275" name="Małgorzata Handzlik" is_mep="True" mode="written">
      <p sl="pl">Le mie più sentite congratulazioni al relatore per il suo lavoro, in cui offre un’analisi realistica dei cambiamenti che occorre apportare al diritto del lavoro per renderlo all’altezza delle sfide del XXI secolo.</p>
      <p sl="pl">A mio avviso, in taluni paesi il diritto del lavoro è ancora anacronistico, e irrilevante rispetto alle sfide poste dalla globalizzazione.</p>
      <p sl="pl">Il mondo moderno necessita di un diritto del lavoro chiaro e flessibile. I lavoratori devono essere in grado di beneficiare dell’istruzione permanente e di una formazione che li renda adeguati alle esigenze del mercato del lavoro.</p>
      <p sl="pl">Il principale problema del mercato del lavoro è la burocrazia imposta alle imprese, che ne frena lo sviluppo. Eliminare gli ostacoli nel settore delle PMI equivale ad aumentarne la competitività, e di conseguenza ad aumentare i posti di lavoro.</p>
      <p sl="pl">La modernizzazione del diritto del lavoro deve fondarsi sul sostegno attivo al mercato del lavoro. Deve basarsi sulla promozione dell’intraprendere un lavoro e del cambiare lavoro, nonché sulla formazione permanente per il mercato del lavoro. Questo non va però confuso con una politica dell’occupazione troppo protettiva, che implica la conservazione artificiale di posti di lavoro di cui il mercato non ha bisogno, e che indebolisce la posizione sul mercato delle imprese interessate.</p>
      <p sl="pl">Una delle principali conseguenze della conservazione artificiale degli impieghi è il mantenimento di costi più elevati per il personale, o il contenimento degli avanzamenti dei lavoratori per via della mancanza di riqualificazione e di opportunità formative, mentre d’altro canto mantenere posti fittizi porta in genere all’indebolimento di un’impresa e alla sua scomparsa dal mercato</p>
      <p sl="pl">Perciò è importante promuovere attivamente i posti di lavoro piuttosto che proteggerli a ogni costo.</p>
    </intervention>
    <intervention id="2-286" speaker_id="4412" name="Véronique Mathieu" is_mep="True" mode="written">
      <p sl="fr">La globalizzazione, l’invecchiamento della popolazione, l’accelerazione degli scambi commerciali: sfide cui si dovrà far fronte domani ancor più di oggi.</p>
      <p sl="fr">Nessuno Stato membro può pretendere di gestire da solo tali problemi, e di fatto è attraverso l’azione coordinata con l’Unione europea che si otterranno buoni risultati in materia di politica occupazionale e sociale. Mi compiaccio inoltre della relazione d’iniziativa sulla modernizzazione del diritto del lavoro, necessaria per rispondere alle sfide del XXI secolo. Il suo obiettivo è più che lodevole: è essenziale.</p>
      <p sl="fr">Il lavoro va rivalutato, il suo quadro legislativo adeguato ai tempi, e sarà necessario permettere di lavorare a chi lo desidera, sviluppando una formazione allettante, e a chi è in grado di lavorare di più permettere di farlo, offrendo maggiore flessibilità in seno ai negoziati tra lavoratori e datori di lavoro.</p>
      <p sl="fr">La flessibilità non equivale alla fine delle norme di protezione, bensì vuol dire che tali norme verranno definite da liberi negoziati adatti alle esigenze di ognuno, esigenze che verranno stabilite nell’ambito di un dialogo sociale, che viene incoraggiato.</p>
      <p sl="fr">La Francia ha già avviato tale dialogo con le parti sociali, e pertanto accolgo con soddisfazione la relazione, in accordo con le ambizioni e le azioni intraprese in Francia.</p>
    </intervention>
    <intervention id="2-287" speaker_id="23819" name="Csaba Őry" is_mep="True" mode="written">
      <p sl="hu">Considero l’iniziativa della Commissione europea un passo positivo e decisamente audace, con cui ha aperto il dibattito sulla modernizzazione del diritto del lavoro. Sono a favore di un approccio graduale e di emendamenti tecnici equilibrati. Non trovo giusto che alcuni cantino le lodi delle forme atipiche d’impiego e suggeriscano ai legislatori nazionali e comunitari di riconoscere a livello politico la priorità di tali forme atipiche rispetto ai contratti standard di lavoro a tempo indeterminato. Non posso accettare che a un contratto atipico in sé si attribuisca un valore maggiore per il semplice fatto che è atipico.</p>
      <p sl="hu">D’altra parte, non mi parrebbe giusto nemmeno se dovessimo tentare di sfruttare gli strumenti legislativi, amministrativi o esecutivi per costringere gli imprenditori a fare un più ampio uso dei contratti di lavoro standard . Dobbiamo riconoscere che, in un contesto di globalizzazione, le nostre economie sono costrette a far fronte a vincoli economici esterni, ai quali devono reagire per poter continuare a funzionare.</p>
      <p sl="hu">Il nostro approccio a tale complessa questione sarà equilibrato se riconosceremo che sia le forme di lavoro standard che quelle atipiche sono giustificate. Si deve mettere a disposizione degli imprenditori un ampio spettro di possibili forme contrattuali e, di fronte alle sfide del XXI secolo, dobbiamo altresì dare risposte nuove a innumerevoli problemi vecchi. Per quanto concerne l’ulteriore sviluppo del diritto del lavoro, sia l’Unione europea che i legislatori nazionali hanno compiti molto importanti da svolgere.</p>
    </intervention>
  </section>
  <section id="creitem53" title="14. Distacco dei lavoratori (discussione)">
    <intervention id="2-289" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca l’interrogazione orale (B6-0312/2007) dell’onorevole Andersson, a nome della commissione per l’occupazione e gli affari sociali sul distacco dei lavoratori (0-0041/2007).</p>
    </intervention>
    <intervention id="2-290" speaker_id="2107" name="Jan Andersson" is_mep="True" mode="spoken" role="relatore">
      <p sl="sv">Credo che sia stato Jacques Delors ad affermare che il mercato interno delle merci e dei servizi sarebbe stato impossibile senza una forte dimensione sociale. Perché lo disse? Egli intendeva dire che non dobbiamo ricorrere a scarse condizioni di lavoro, basse retribuzioni e così via per competere tra di noi sul mercato interno. Perché no? Perché i lavoratori europei non accetterebbero mai una politica di questo tipo. Anche il dibattito sulla flessicurezza dimostra che non possiamo applicare scarse condizioni di lavoro e basse retribuzioni per competere con altri paesi al di fuori dell’UE. Né possiamo seguire una linea simile all’interno dell’Unione.</p>
      <p sl="sv">E’ in questa prospettiva che dobbiamo vedere la direttiva sul distacco dei lavoratori, che è stata elaborata al fine di garantire condizioni di lavoro eque e dignitose: condizioni salariali, orari di lavoro e altri aspetti. Si è discusso di norme minime, ma se dobbiamo dare retta alle conclusioni dell’avvocato generale nel caso Laval , non si devono applicare norme minime, ma piuttosto norme ordinarie. E’ quanto afferma l’avvocato generale nelle sue conclusioni. Questo è importante per i lavoratori. E’ importante se devono avere condizioni dignitose, ed è importante anche per le imprese. Se non avessimo varato questi regolamenti, avremmo fatto un favore a quelle imprese che pagano retribuzioni basse e garantiscono scarse condizioni di lavoro. Non ci sarebbe stata la neutralità competitiva – elemento importante sia per i lavoratori sia per le imprese.</p>
      <p sl="sv">La Commissione ha prodotto la sua interpretazione. Posso dire che su alcuni punti concordiamo, ma su altri siamo in disaccordo. Permettetemi di iniziare da quelle parti su cui siamo d’accordo. E’ necessario un migliore scambio di informazioni tra le autorità nei vari Stati membri. Le imprese attive in un altro paese devono essere informate molto meglio a proposito delle condizioni in detto paese. In questo ambito potremo fare molto in futuro.</p>
      <p sl="sv">La Commissione ha analizzato la giurisprudenza e a volte è giunta a interpretazioni eccessive, a volte a interpretazioni corrette. Per quanto riguarda i cittadini di paesi terzi, non abbiamo nessuna opinione a proposito dell’interpretazione della Commissione, ma per quanto riguarda altre questioni, non condividiamo la linea seguita dalla Commissione.</p>
      <p sl="sv">Vi darò qualche esempio. Il primo riguarda il rappresentante. In questo campo la Commissione è giunta a un’interpretazione eccessiva dell’attuale concetto di giustizia. La questione riguarda la necessità di obbligare il rappresentante a risiedere nel paese in cui si svolge l’attività. Noi non stiamo fissando questo requisito. Fatta questa premessa, è importante che i paesi possano esigere un rappresentante che non sia una persona qualunque, ma che disponga di un reale mandato per rappresentare la società. Questo è importante nel mio paese dove abbiamo i contratti collettivi, ed è importante anche per altri paesi dal punto di vista delle autorità e anche, ad esempio, relativamente alle condizioni dell’ambiente di lavoro. Deve essere possibile richiedere un rappresentante che sia delegato a parlare a nome dell’impresa.</p>
      <p sl="sv">L’altra questione è quella dei documenti sociali. La Commissione si riferisce ad alcune cause legali. A tale proposito, ci preoccupa il Belgio e la questione se i documenti devono essere conservati per cinque anni. E’ un periodo di tempo irragionevole, su questo sono d’accordo. Tuttavia, i documenti servono per dimostrare chi è assunto e lavora e quali sono le retribuzioni e gli orari lavorativi. Queste informazioni sono sicuramente necessarie durante il periodo di svolgimento dell’attività e anche per un ragionevole arco di tempo successivo. Chiaramente ci rendiamo conto che in queste questioni c’è anche un certo margine di frode, per cui è necessario determinare anche un periodo dopo la realizzazione dell’attività.</p>
      <p sl="sv">L’errore commesso dalla Commissione consiste in un’interpretazione esagerata della giurisprudenza nella comunicazione. Il requisito del rappresentante è importante, così come lo è la richiesta dei documenti sociali. La Commissione afferma che non dobbiamo mettere in discussione nessun modello di mercato del lavoro in Europa. Questa affermazione è importante, ma è proprio quello che si fa quando si criticano quegli Stati membri che fissano requisiti in termini di rappresentanti e documenti sociali. Se non è possibile fissare criteri di questo tipo, ovviamente è impossibile avere un mercato del lavoro regolamentato ed è impossibile mantenere il nostro modello di mercato del lavoro. Stiamo allora parlando di un altro modello e questo la Commissione dovrebbe accettarlo. La Germania ha espresso la stessa critica espressa dai paesi nordici.</p>
      <p sl="sv">Infine, vorrei toccare la questione dell’equilibrio. Si dovrebbero criticare anche quei paesi che non esercitano nessun controllo. Ci sono paesi che hanno controlli insufficienti, il che significa che i lavoratori possono trovarsi a lavorare in condizioni non in linea con i criteri della direttiva sul distacco dei lavoratori. Questi paesi dovrebbero essere criticati.</p>
    </intervention>
    <intervention id="2-291" speaker_id="photo_generic" name="Vladimir Špidla" is_mep="True" mode="spoken">
      <p sl="cs">Membro della Commissione. – Signora Presidente, onorevoli deputati, il 13 giugno 2007 la Commissione ha approvato la comunicazione definitiva relativamente alla comunicazione del 2006, nella quale esprime il suo pieno sostegno all’obiettivo degli Stati membri di eliminare le pratiche illegali sul mercato del lavoro. La Commissione riconosce che le autorità nazionali devono effettuare controlli adeguati per garantire che i prestatori di servizi rispettino le condizioni di lavoro nazionali.</p>
      <p sl="cs">Ciononostante, la valutazione dei progressi realizzati dal 2006 a oggi, che la Commissione ha effettuato basandosi sulle informazioni ricevute dagli Stati membri e dalle parti sociali a livello europeo, indica che alcune misure adottate in alcuni Stati membri sono sproporzionate e si spingono troppo lontano a proposito di ciò che è necessario per garantire una protezione efficace dei lavoratori distaccati. Come afferma la comunicazione di giugno 2007, sembra che tale situazione sia sorta dalla scarsa cooperazione tra le autorità competenti negli Stati membri e da un accesso inadeguato alle informazioni.</p>
      <p sl="cs">Nella comunicazione la Commissione sottolinea che, per quanto riguarda la libera circolazione dei servizi, sancita dai Trattati, le regole possono essere limitate solo per motivi di interesse pubblico prioritario, ad esempio la protezione dei lavoratori, e tali motivi devono essere adeguati. Dovremmo verificare caso per caso se determinate misure nazionali possono essere considerate giustificate e appropriate – ad esempio il criterio del rappresentante residente nel paese ospitante o l’obbligo di conservare certi documenti concernenti le condizioni sociali e lavorative sul territorio ospitante a fini di controllo.</p>
      <p sl="cs">La Commissione sta analizzando con estrema attenzione la situazione in ogni Stato membro per determinare quali sono le misure di controllo che possono essere considerate ingiustificate e inappropriate. Se del caso, la Commissione avvierà le procedure di infrazione per mancato rispetto degli obblighi, applicando così il diritto comunitario.</p>
      <p sl="cs">Vorrei sottolineare che la Commissione sta anche riflettendo sull’adeguatezza ed efficacia delle misure adottate dai singoli Stati membri. In caso negativo procederà allo stesso modo, poiché l’obiettivo è quello di proteggere i lavoratori in modo efficace senza creare ostacoli per il mercato interno.</p>
      <p sl="cs">Al momento la Commissione non intende pubblicare nuovi orientamenti. La decisione finale sulla conformità con le misure nazionali spetta alla Corte di giustizia, che ha già adottato alcune sentenze, e non alla Commissione o al Parlamento.</p>
      <p sl="cs">Per quanto riguarda la cooperazione sull’informazione, i controlli effettuati dalla Commissione mostrano che ci sono stati miglioramenti incoraggianti. Tuttavia, sono necessari ulteriori miglioramenti. Per questo motivo la Commissione propone di migliorare e rafforzare la cooperazione amministrativa con gli Stati membri, soprattutto per coinvolgere altre parti interessate – in particolare le parti sociali – che svolgono un ruolo importante nel controllo della conformità con le regole.</p>
      <p sl="cs">La valutazione delle misure di attuazione indica che, sebbene l’attuazione della direttiva non abbia portato a ricorsi formali né a procedimenti legali, ci sono alcuni problemi che richiedono una maggiore attenzione, quali l’efficacia dell’applicazione transfrontaliera delle sanzioni o la protezione dei lavoratori nel caso del subappalto multiplo. La Commissione vorrebbe coinvolgere le parti sociali e gli Stati membri.</p>
      <p sl="cs">Infine, vorrei sottolineare che la comunicazione di giugno 2007 dimostra che, come questione di principio, la Commissione non vuole assolutamente mettere in pericolo i vari modelli sociali degli Stati membri, né il modo in cui gli Stati membri organizzano i loro sistemi di relazioni di diritto del lavoro e contrattazione collettiva. Chiaramente è compito della Commissione garantire che il diritto comunitario sia rispettato alla lettera e, nel caso di misure inadeguate che non proteggono i lavoratori ma creano piuttosto restrizioni alla libertà di prestare servizi sul mercato interno, la Commissione deve intervenire, così come previsto dal Trattato.</p>
    </intervention>
    <intervention id="2-292" speaker_id="4535" name="Philip Bushill-Matthews" is_mep="True" mode="spoken">
      <p sl="en">a nome del gruppo PPE-DE. – Signora Presidente, quando si cerca di elaborare un’interrogazione orale immediatamente seguita da una risoluzione con pochissimo tempo a disposizione, una delle sfide consiste nel riuscire a dire tutto quanto vogliamo. Penso che questa volta, come forse altre volte, a causa della fretta non tutti condividano la redazione dei singoli passaggi della risoluzione, il che non è assolutamente una critica verso gli avversari politici dell’altra parte di questo Parlamento. Si tratta semplicemente di un commento, di una constatazione.</p>
      <p sl="en">Vorrei aggiungere – a titolo non ufficiale rispetto a eventuali reazioni e commenti della Commissione in materia – la seguente domanda. Se l’attuale direttiva non viene applicata in modo soddisfacente in tutti gli Stati membri, la Commissione sarebbe disposta a riflettere un po’ più a lungo sul perché? Ci sono forse problemi intrinseci alla direttiva? Ci sono ancora problemi irrisolti per alcuni Stati membri? Quindi, anziché ribadire costantemente “la direttiva è la direttiva, applicatela senza indugio”, potremmo riflettere un po’ di più, perché sono certo che impareremmo qualcosa. In linea di massima siamo tutti favorevoli a una direttiva in questo settore per fare chiarezza.</p>
      <p sl="en">L’ultima mia affermazione proviene certamente da questa parte dell’Aula. Vogliamo aiutare i lavoratori che vengono distaccati. Siamo interessati alla loro sicurezza nelle condizioni di lavoro, ma siamo interessati a promuoverne la mobilità. Non vogliamo che si utilizzi questa discussione come un mezzo per favorire il protezionismo ed evitare che i lavoratori vengano distaccati.</p>
    </intervention>
    <intervention id="2-293" speaker_id="1938" name="Anne Van Lancker" is_mep="True" mode="spoken">
      <p sl="nl">a nome del gruppo PSE. – Signora Presidente, signor Commissario, posso dire che il mio gruppo ha opinioni molto contrastanti su questa nuova comunicazione della Commissione. Da un lato, è positivo, ovviamente, che la Commissione voglia continuare a concentrarsi sull’attuazione della direttiva sul distacco dei lavoratori perché, almeno ogni settimana, veniamo a sapere di nuovi casi di sfruttamento sociale di lavoratori distaccati, il che, tra l’altro, ha messo sotto pressione le condizioni di lavoro nei nostri paesi. Dall’altro lato, abbiamo la netta sensazione che la Commissione non sia ancora riuscita a trovare il giusto equilibrio tra la garanzia della libertà di prestazione dei servizi e la protezione dei lavoratori.</p>
      <p sl="nl">Signor Commissario, lei si dovrebbe rendere conto del fatto che alcune misure di controllo adottate dagli Stati membri, tra cui l’obbligo di conservare i documenti sul luogo di lavoro, l’imposizione di dichiarazioni sul distacco dei lavoratori e la presenza di un rappresentante autorizzato, sono fondamentali per poter garantire le condizioni lavorative dei lavoratori distaccati.</p>
      <p sl="nl">Inoltre, signor Commissario, è più che chiaro che gli Stati membri possono basarsi solo sulle loro norme nazionali perché la cooperazione tra le amministrazioni e l’accesso alle informazioni necessarie sono praticamente inesistenti e i meccanismi di forza internazionali non funzionano. Tuttavia, la Commissione afferma che molte di queste misure sono incompatibili con la normativa comunitaria, e addirittura minaccia di lanciare procedure di infrazione ancora prima che si intraprendano i passi necessari per garantire il flusso di informazioni e affinché la cooperazione tra Stati membri possa realmente funzionare e si possa creare un efficace sistema di sanzioni.</p>
      <p sl="nl">Inutile dire che il mio gruppo accoglie con favore l’intenzione della Commissione di istituire un comitato permanente di alto livello per aiutare gli Stati membri a migliorare la cooperazione. Tuttavia, la cooperazione amministrativa non basta, signor Commissario. Noi chiediamo anche una piattaforma europea per la cooperazione transfrontaliera tra gli ispettorati competenti degli Stati membri. Finché non si affronterà questo aspetto mancherà uno strumento fondamentale per garantire il rispetto della direttiva sul distacco dei lavoratori.</p>
    </intervention>
    <intervention id="2-294" speaker_id="4440" name="Anne E. Jensen" is_mep="True" mode="spoken">
      <p sl="da">a nome del gruppo ALDE. – Signora Presidente, signor Commissario, desidero esprimere l’appoggio del mio gruppo per la linea scelta dalla Commissione a proposito di questa direttiva: la Commissione ha deciso di credere nella messa a disposizione di migliori informazioni e nella cooperazione rafforzata tra gli Stati membri e, nel caso di gravi infrazioni, il ricorso alla Corte di giustizia.</p>
      <p sl="da">Purtroppo, dobbiamo ammettere che, in un’Unione allargata con forti differenze di reddito, c’è molta insicurezza, anche relativamente a questa questione. Da un lato, si teme che i lavoratori distaccati in un altro Stato membro debbano lavorare in condizioni sociali inferiori alla norma nel paese ospitante, il che potrebbe costituire una minaccia per la sicurezza dell’occupazione. Dall’altro, ci sono ancora molti ostacoli burocratici al libero scambio di servizi nell’UE. Questi fattori impediscono la concorrenza e portano a servizi di qualità inferiore. L’obiettivo della direttiva sul distacco dei lavoratori è quello di creare il giusto equilibrio tra la libera prestazione di servizi a livello transfrontaliero e, contemporaneamente, il mantenimento della protezione del mercato del lavoro nel paese ospitante. Durante le consultazioni nella commissione per l’occupazione e gli affari sociali, i rappresentanti dei lavoratori e i sindacati ci hanno detto che la direttiva sul distacco dei lavoratori è buona ma molto complicata. Quindi, i datori di lavoro e i lavoratori non conoscono a sufficienza i loro diritti e i loro doveri, e questa è una situazione che dobbiamo correggere. Potere agire secondo la legge deve essere semplice e immediato e tutto ciò deve essere realizzato tramite l’informazione, informazione comprensibile per i cittadini, i quali devono avere anche un facile accesso all’assistenza per risolvere i problemi.</p>
      <p sl="da">La Commissione ha notato che gli Stati membri non sempre si fidano delle informazioni scambiate tra paesi e quindi penso che sia una buona idea rafforzare la cooperazione già in corso tra gli Stati membri in questo settore. Inoltre, l’Agenzia di Dublino sulle condizioni di vita e di lavoro si dovrebbe fare carico dello scambio delle buone pratiche, coinvolgendo sia le parti sociali sia gli Stati membri in un processo positivo.</p>
      <p sl="da">Sulla questione citata dall’onorevole Andersson della necessità che un rappresentante sia presente nel paese ospitante e sulla questione dei documenti sul posto di lavoro, anch’io penso che sia importante mantenere il giusto equilibrio, e penso che la Commissione sia riuscita a trovarlo. Questo è il contesto in cui si collocano i nostri emendamenti. Il rappresentante non deve necessariamente essere presente fisicamente nel paese ospitante. Su questo siamo d’accordo e vorrei che fosse chiaro.</p>
      <p sl="da">Per quanto riguarda il caso Laval o Waxholm , penso che dovremmo aspettare la decisione finale prima di utilizzarlo come riferimento.</p>
    </intervention>
    <intervention id="2-295" speaker_id="1933" name="Elisabeth Schroedter" is_mep="True" mode="spoken">
      <p sl="de">a nome del gruppo Verts/ALE. – Signora Presidente, signor Commissario, questo dibattito è anche un campanello d’allarme: se questa comunicazione è l’ennesimo tentativo di far rientrare dalla porta di servizio i vecchi articoli 24 e 25 della direttiva sui servizi originale, questo Parlamento la respingerà senza ombra di dubbio. La direttiva sul distacco dei lavoratori deve proteggere i lavoratori e questa funzione protettiva resta sacrosanta.</p>
      <p sl="de">Nella direttiva sul distacco dei lavoratori prevale il principio locale, il che significa che, tra le altre cose, tutte le misure adottate dagli Stati membri per proteggere i lavoratori distaccati e i loro interessi sono legittime e auspicabili. La direttiva è una legge per avere un libero mercato interno dei servizi. Questa libertà, però, non possiamo ottenerla ad ogni costo. Non è un semaforo verde per il dumping sociale.</p>
      <p sl="de">Sono stanca di dovere adottare decisioni fantasiose sulla possibilità teorica di dimostrare l’equa retribuzione nel paese d’origine del lavoratore entro due o quattro settimane. La situazione nei cantieri grandi e piccoli in tutta Europa racconta una storia diversa. L’impossibilità di verificare le distinte delle retribuzioni in loco favorisce ulteriormente le macchinazioni criminali.</p>
      <p sl="de">Sicuramente non vi volete assumere questa responsabilità, no? Prima di fare ulteriori passi andate a vedere i cantieri con i vostri occhi. Andate a vedere come i lavoratori vengono privati delle giuste retribuzioni e come il dumping sociale distorce la concorrenza in questi cantieri. Il principio fondamentale deve essere quello della parità di retribuzione per lo stesso lavoro nello stesso luogo.</p>
    </intervention>
    <intervention id="2-296" speaker_id="28111" name="Mary Lou McDonald" is_mep="True" mode="spoken">
      <p sl="en">a nome del gruppo GUE/NGL . Signora Presidente, innanzi tutto dobbiamo ricordare che la direttiva sul distacco dei lavoratori riguarda i diritti dei lavoratori e si limita a fissare norme minime in termini di retribuzione, ferie, ore di lavoro e così via. Senza la direttiva i lavoratori sono esposti a ogni forma di abuso tramite imprese fittizie e falso lavoro autonomo, situazioni di cui alcuni datori di lavoro non hanno esitato ad approfittare.</p>
      <p sl="en">In ogni caso, mi sembra che la Commissione ponga l’accento, in primo luogo, sull’eliminazione degli ostacoli alla prestazione di servizi e sul buon funzionamento del mercato interno. Credo che la risoluzione che accompagna l’interrogazione orale costituisca un passo indietro rispetto alle posizioni già espresse dal Parlamento, ultimamente con la relazione Schroedter. Il fatto è che la Commissione non ha imposto l’applicazione della direttiva e molti Stati membri ne ignorano le disposizioni. Queste mancanze non devono essere nascoste da argomentazioni sulla proporzionalità o il protezionismo. Quando il Parlamento ha votato la direttiva servizi, a coloro che erano preoccupati delle conseguenze per i diritti dei lavoratori era stato detto che la corretta applicazione della direttiva sul distacco dei lavoratori avrebbe fugato i loro timori. Questo non è successo e la Commissione non ha applicato la direttiva nel modo adeguato, il che lascia molti lavoratori senza le norme minime necessarie ed esposti al rischio di sfruttamento e abuso.</p>
    </intervention>
    <intervention id="2-297" speaker_id="1922" name="Thomas Mann" is_mep="True" mode="spoken">
      <p sl="de">Signora Presidente, il 13 giugno la DG Occupazione ha notificato alla Commissione il fatto che alcuni Stati membri, inclusa la Germania, non applicano deliberatamente la direttiva sul distacco dei lavoratori. Il mio paese è accusato di esercitare controlli eccessivamente severi, allontanando così i lavoratori provenienti da altri Stati membri. Fino a che punto possono arrivare le vostre provocazioni? Mi aspettavo un atteggiamento diverso da un Commissario che, altrimenti, apprezzo molto per l’onestà.</p>
      <p sl="de">Anche se la cooperazione tra il paese che invia i lavoratori e quello che li accoglie è importante, questa non può sostituirsi ai controlli efficaci. Il nostro obiettivo comune deve essere quello di garantire la protezione dei lavoratori, prevenire il dumping sociale e scoprire e punire il lavoro illegale. Tutto ciò, però, può essere fatto solo disponendo di documenti validi, scritti nella lingua del paese ospitante. Questi sono i documenti da tenere a disposizione: contratti di lavoro, calcolo della retribuzione, orario di lavoro. Il procuratore generale della Corte di giustizia condivide questa idea, perché gli ispettori incontreranno problemi notevoli con quei documenti non redatti nella lingua del rispettivo paese.</p>
      <p sl="de">In secondo luogo, per poter inviare correttamente gli avvisi, il ricevente deve indicare un indirizzo in Germania, e non una semplice casella postale all’estero scelta appositamente per restare anonimi, e poi tutti devono nominare come rappresentante la persona che ritengono più adeguata. Anche il luogo di lavoro può essere un indirizzo. Questa, secondo me, è una buona soluzione.</p>
      <p sl="de">Minacciare procedure di infrazione è un insulto. In Europa, signor Commissario, tutto deve essere equo, non da ultimo i controlli. Commissario Špidla, la invito a mantenere il senso di proporzione e di equilibrio cui ci ha abituati.</p>
    </intervention>
    <intervention id="2-298" speaker_id="2315" name="Jean Louis Cottigny" is_mep="True" mode="spoken">
      <p sl="fr">Signora Presidente, signor Commissario, onorevoli colleghi, io credo che il distacco dei lavoratori rappresenti un’opportunità per l’Unione europea e i suoi cittadini. Un’opportunità sul piano economico ma anche in termini di rafforzamento dell’idea europea. I lavoratori che si spostano sul territorio europeo sono innanzi tutto europei e devono essere trattati come tali, il che significa, a mio avviso, che per lo stesso lavoro sullo stesso territorio non sono ammesse ineguaglianze.</p>
      <p sl="fr">Uno dei problemi attualmente sollevati dalla direttiva 96/71/CE consiste nel fatto che, a causa della mancanza di armonizzazione dei sistemi nazionali in materia di diritto del lavoro e delle disparità esistenti tra nuovi e vecchi Stati membri in questo settore, si teme che questa direttiva permetta gli arbitrati tra Stati membri e venga associata al dumping sociale. Lo ripeto ancora una volta: l’Europa sociale deve essere costruita dall’alto e non frantumando il suo acquis sociale, come auspicano alcuni in questo Parlamento. Prova ne sono alcuni emendamenti concernenti l’ammodernamento del diritto del lavoro.</p>
      <p sl="fr">In questo ambito, raccomando loro di non giocare al piccolo chimico, con il rischio di trovarsi di fronte a conflitti sociali incontrollabili. A mio avviso, per evitare questi scogli, gli Stati membri devono continuare a mantenere alcune restrizioni ma, quando accolgono lavoratori distaccati, devono anche potere imporre determinate condizioni. Penso, nello specifico, che i lavoratori distaccati devono poter beneficiare, nel paese di accoglienza, di rappresentanti autorizzati che siano indipendenti. Devono poter fornire informazioni pertinenti sui tempi di lavoro e le condizioni di sicurezza e sanitarie concernenti il lavoro, perché si possa garantire loro la giusta protezione. I lavoratori distaccati devono poter procedere a una dichiarazione preliminare per consentire alle parti sociali nello Stato di accoglienza dove le retribuzioni vengono stabilite tramite i contratti collettivi di negoziare direttamente con l’impresa d’origine dei lavoratori distaccati.</p>
      <p sl="fr">Ma dobbiamo andare ancora più lontano, riflettendo sulla creazione di una retribuzione minima europea. Dobbiamo avere la volontà politica di convergere verso una serie di diritti sociali comuni all’intera Unione europea. Solo in questo modo ci avviamo sulla strada dell’Europa sociale, di un’Europa unita, di un’Europa dei lavoratori che tutti vogliamo.</p>
    </intervention>
    <intervention id="2-299" speaker_id="1913" name="Evelyne Gebhardt" is_mep="True" mode="spoken">
      <p sl="de">Signora Presidente, signor Commissario, quando abbiamo discusso della direttiva sui servizi, abbiamo affermato con chiarezza e decisione che questa non deve assolutamente intaccare i diritti sociali negli Stati membri. Per questo motivo abbiamo stralciato gli articoli 24 e 25, per evitare che si calpestassero questi diritti tramite scappatoie.</p>
      <p sl="de">Abbiamo anche deciso che, per evitare qualsiasi ambiguità, la direttiva sul distacco dei lavoratori sarebbe stata emendata qualora fossero sorti problemi. Vorrei ricordarle questo compromesso, cui ha aderito anche la Commissione europea, e vorrei avere una conferma di questo accordo.</p>
      <p sl="de">Signor Commissario, sono d’accordo con lei quando afferma che la mancanza o la scarsa cooperazione tra le autorità è una delle cause principali dei problemi che stiamo incontrando con la direttiva, ma lei crede davvero che eliminando le possibilità di controllo, i documenti e tutto ciò che è necessario per i controlli, si potrà migliorare la collaborazione? Al contrario, mancanza di documenti e scarsa cooperazione tra le autorità significano dumping sociale puro e semplice. Non posso credere che lei voglia questo.</p>
      <p sl="de">Allora lavoriamo insieme per migliorare la cooperazione amministrativa e per aprire il mercato dei servizi e i mercati dei lavoratori al più alto livello di protezione sociale. Così faremo qualcosa di positivo per l’Europa e, invece di un atteggiamento distruttivo da parte degli Stati membri, andremo alla ricerca di soluzioni che ci permetteranno di migliorare la situazione. E’ questa la direzione che dovremmo seguire, altrimenti finiremo per mancare l’obiettivo che ci siamo prefissi.</p>
    </intervention>
    <intervention id="2-300" speaker_id="1289" name="Proinsias De Rossa" is_mep="True" mode="spoken">
      <p sl="en">Signora Presidente, sono deluso dall’affermazione del Commissario Špidla, che non intende proporre una nuova comunicazione sull’argomento.</p>
      <p sl="en">Se i lavoratori europei devono potersi spostare da uno Stato membro all’altro senza innescare una corsa al ribasso, dobbiamo garantire che le leggi siano chiare e che ci siano norme comuni applicate pienamente in tutta l’Unione europea. La direttiva sul distacco dei lavoratori, nella sua attuale redazione, non soddisfa questi criteri, né li soddisfano gli orientamenti pubblicati dalla Commissione solo un anno fa. Ora abbiamo bisogno che la Commissione insista sulla conservazione dei documenti negli Stati membri dove il lavoratore è distaccato, e dobbiamo insistere su un datore di lavoro identificabile che si faccia carico della responsabilità giuridica a proposito della conformità. Tuttavia, tutto questo non basterà se gli Stati membri non creeranno meccanismi di conformità con severe sanzioni in caso di violazione della legge.</p>
      <p sl="en">Non si faranno mai progressi in materia di flessicurezza e riforma del diritto del lavoro, se non affrontiamo questioni come la sicurezza dei lavoratori in questo ambito. I lavoratori europei non accetteranno un’erosione dei loro diritti né una corsa al ribasso. Questo Parlamento non approverà nessuna normativa che possa indebolire i loro diritti a meno che ciò non impedisca la corsa al ribasso. Penso che la miopia del Consiglio e della Commissione sia incredibile e semplicemente inspiegabile se queste due istituzioni vogliono veramente creare un’unione sociale europea.</p>
    </intervention>
    <intervention id="2-301" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. – Onorevoli deputati, vorrei chiarire che la corretta applicazione della direttiva sul distacco dei lavoratori non è assolutamente la porta di servizio tramite la quale vogliamo indebolire o mettere a repentaglio la protezione dei lavoratori sul mercato del lavoro europeo. Al contrario, la corretta applicazione della direttiva porterà a un’efficace protezione dei lavoratori, il che è di importanza fondamentale. Non è assolutamente vero che la Commissione impone restrizioni ai poteri di controllo: qualunque misura giudicata necessaria da uno Stato membro, e che sia proporzionata all’obiettivo, sarà corretta e applicabile.</p>
      <p sl="cs">Devo anche dire che la decisione su questa direttiva non è stata presa in una torre d’avorio, così come la decisione sulla comunicazione – è stata discussa in molte occasioni con le parti sociali. Ho la sensazione che, quando si tratta di applicare le leggi, sappiamo tutti dove tracciare la linea tra le istanze dove la legge diventa pura burocrazia e non raggiunge gli obiettivi, e le istanze dove raggiunge obiettivi diversi e sbagliati. I controlli devono, quindi, essere approfonditi ed efficaci, ma nel quadro di un metodo applicato, perché la direttiva e le leggi in generale non permettono tutto. In altre parole, non tutto sarà accettabile – solo ciò che rientra nei limiti della legge e che è efficace e proporzionato.</p>
      <p sl="cs">Per quanto concerne le modifiche alla direttiva, come qualcuno ha suggerito, vorrei dire che anche il Parlamento ha affrontato la questione almeno due o tre volte, così come le parti sociali, e non è stata espressa alcuna posizione di fondo secondo la quale la direttiva dovrebbe essere riformulata in modo sostanziale. Al contrario, le posizioni espresse erano sempre a favore del miglioramento della cooperazione e dell’attuazione. Desidero anche sottolineare che l’attuazione è una questione che riguarda gli Stati membri e spetta, invece, alla Commissione garantire che l’applicazione avvenga nel rispetto del diritto comunitario. Ha anche il dovere di utilizzare le risorse giuridiche a sua disposizione. A tale proposito, la Commissione controlla la situazione sui mercati del lavoro nei singoli Stati membri e procede di conseguenza, come previsto dalla legge.</p>
      <p sl="cs">Indubbiamente è molto importante migliorare la cooperazione amministrativa. E’ altrettanto importante migliorare la cooperazione tra i singoli enti di controllo negli Stati membri, e la Commissione dirigerà i propri sforzi proprio in questa direzione. Se dai successivi dibattiti emergeranno motivi per estendere la normativa, la questione verrà affrontata e sarà oggetto di un’accesa discussione. Al momento, né il dibattito politico preliminare in Parlamento né il dibattito con le parti sociali lasciano pensare che sarebbe giusto intraprendere nuove azioni legislative in questo campo.</p>
      <p sl="cs">Onorevoli deputati, devo ribadire ancora una volta che l’obiettivo della direttiva è l’efficace protezione dei lavoratori, e qualunque misura di controllo che contribuisca a tale fine sarà appropriata. Gli Stati membri che non effettuano controlli efficaci violano la direttiva. E’ chiaro che in qualunque settore il controllo deve essere realizzato in modo proporzionato, nel senso giuridico del termine, e spesso non ci troviamo d’accordo su cosa è proporzionato. La Corte di giustizia in Lussemburgo ha l’autorità per risolvere questi dissensi tra le Istituzioni europee.</p>
    </intervention>
    <intervention id="2-302" speaker_id="1237" is_mep="True" mode="spoken" role="Presidente">
      <p sl="unknown">A conclusione della discussione, comunico di avere ricevuto sette proposte di risoluzione ai sensi dell’articolo 108, paragrafo 5, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani, 11 luglio 2007.</p>
    </intervention>
  </section>
  <section id="creitem54" title="15. Verso una politica marittima dell’Unione (discussione)">
    <intervention id="2-304" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0235/2007), presentata dall’onorevole Willi Piecyk a nome della commissione per i trasporti e il turismo “Verso una politica marittima dell’Unione: visione europea degli oceani e dei mari” [2006/2299(INI) ].</p>
    </intervention>
    <intervention id="2-305" speaker_id="1866" name="Willi Piecyk" is_mep="True" mode="spoken" role="relatore">
      <p sl="de">Signora Presidente, signor Commissario, onorevoli colleghi, nella politica marittima il Parlamento europeo si addentra in acque sconosciute. Alla relazione hanno lavorato cinque commissioni, ottenendo risultati di tutto rispetto. Vorrei anzitutto rivolgere i più sentiti ringraziamenti ai correlatori, onorevoli Hassi, Stevenson, Chatzimarkakis e Matsis per la loro collaborazione. Un ringraziamento va anche ai miei collaboratori, Helge Jordan e Dörte Schramm, nonché al tirocinante Jan, che ha svolto un apprezzabile lavoro di ricerca, perché senza di loro questa relazione sarebbe stata praticamente impossibile da realizzare.</p>
      <p sl="de">Onorevoli colleghi, cerchiamo di farci un’idea della situazione riguardo alla politica marittima: il 90 per cento del commercio estero e il 40 per cento del commercio interno dell’Unione europea avviene per via marittima e le zone costiere contribuiscono al prodotto interno lordo europeo per il 40 per cento. Circa due terzi di tutti gli europei preferiscono le località di mare per le loro vacanze e nel 2004 il turismo costiero ha fatto registrare un giro d’affari di 72 miliardi di euro. Il turismo costiero presuppone tuttavia che i mari siano puliti; ciò significa che è necessario, anzi che è una condicio sine qua non che l’Unione europea non solo formuli, ma attui una politica marittima integrata.</p>
      <p sl="de">La Commissione ha avuto il grande merito di aver inserito, con il Libro verde, la politica marittima nel programma europeo, anche se va detto che tale documento è spesso vago e descrittivo, anziché essere più specifico. Dopo un anno di consultazioni, c’è bisogno di meno conferenze e più misure, più azioni politiche concrete. Come diceva Goethe: “Parole se ne sono scambiate quanto basta, fate vedere i fatti, finalmente!”.</p>
      <p sl="de">Signor Commissario, se domani approveremo la relazione, la Commissione, e naturalmente gli Stati membri, avranno molto lavoro da fare. I miei collaboratori hanno fatto un po’ di calcoli: considerando che il progetto di relazione contiene 80 raccomandazioni alla Commissione e al Consiglio, anche riunendole in grandi filoni, restano comunque 33 serie di misure che ci aspettiamo vengano attuate in futuro dal Consiglio e dalla Commissione.</p>
      <p sl="de">Oggi vorrei concentrarmi su alcuni settori importanti, come la navigazione. Ci auguriamo che il Consiglio approvi senza indugio sette misure legislative in materia di sicurezza marittima, riguardanti, tra l’altro, le ispezioni da parte degli Stati di approdo, gli ormeggi di emergenza, la responsabilità in caso di incidente, e tali misure sono rivolte alla sola Presidenza portoghese. Esiste uno strano anacronismo in base al quale l’Europa considera ancora la navigazione a corto raggio un settore di attività internazionale. Per questo motivo, il cabotaggio deve finalmente essere integrato nel mercato unico. In merito alle autostrade del mare, dall’adozione delle reti transeuropee nel 2004 non è stato compiuto il benché minimo progresso, e la Commissione deve nominare un coordinatore per cambiare finalmente questa situazione.</p>
      <p sl="de">Lotta ai cambiamenti climatici: pur essendo la modalità di trasporto relativamente più ecologica, non si può dire che il trasporto marittimo sia assolutamente pulito, se si tiene conto del fatto che contribuisce per il 4 per cento alle emissioni mondiali di CO2 e che produce anche grandi quantità di biossido di zolfo e di ossido di azoto. Sono sicuro che quello del commercio di emissioni dovute alla navigazione sia un problema che dovremo affrontare. Un aspetto ancora più importante è tuttavia la necessità di ridurre drasticamente le emissioni marittime e al contempo di utilizzare per le navi fonti rinnovabili come l’energia eolica e quella solare, che possono anche offrire ai cantieri navali europei e ai loro fornitori considerevoli possibilità di crescita. Inoltre, un altro fatto di certo non di meno rilievo è che LeaderSHIP 2015 si propone di promuovere la futura competitività di tutto il settore.</p>
      <p sl="de">Una politica marittima attenta al clima comporta anche, dove possibile, l’approvvigionamento energetico da terra alle navi nei porti, che a sua volta richiede l’attuazione del tanto atteso piano d’azione della Commissione per la promozione dell’energia eolica off-shore .</p>
      <p sl="de">Riguardo alla questione dell’occupazione, va detto che, se il settore marittimo si lamenta che i giovani non sono disposti a intraprendere una carriera marittima, dobbiamo chiederci quanto attivamente sono state promosse in passato tali carriere. Occorre pertanto una campagna di educazione. E’ anche giusto e sacrosanto, tuttavia, che le persone impiegate sulle navi non siano considerate lavoratori di serie B.</p>
      <p sl="de">In relazione all’inquinamento marino, il 100 per cento dei rifiuti delle navi deve essere eliminato nei porti. Bisogna lottare contro gli scarichi illegali di petrolio, anche se, al contempo, tenuto conto che l’80 per cento dell’inquinamento marino è dovuto a rifiuti aventi origine sulla terraferma, la Commissione deve definire un piano d’azione concreto per aiutare a risolvere tale problema.</p>
      <p sl="de">Passando alla ricerca marittima, nell’Unione europea esistono ottimi istituti, che però non sono collegati tra loro. Per questo motivo abbiamo bisogno di un’organizzazione globale, di un consorzio europeo per le scienze marine, con il forte sostegno della Commissione.</p>
      <p sl="de">Signora Presidente, lungi da me voler fare il moralista, ma è un fatto incontestabile che non è il mare ad avere bisogno di noi, ma noi del mare. Ne consegue che è essenziale disporre di una valida politica marittima europea integrata e che, da parte nostra, valuteremo l’operato di ogni Presidenza del Consiglio sulla base dei progressi compiuti in merito alla politica marittima.</p>
      <a text="(Applausi)"/>
    </intervention>
    <intervention id="2-306" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. – Signora Presidente, onorevoli deputati, quando abbiamo iniziato questo processo, le parole “verso la politica marittima dell’Unione europea” costituivano una frase piena di possibilità e di promesse.</p>
      <p sl="en">Oggi, a due anni dall’inizio del nostro lavoro e a un anno dalla pubblicazione del Libro verde, non parliamo più soltanto di ciò che è possibile, ma di ciò che può diventare realtà. Il 30 giugno abbiamo concluso il processo di consultazione, cui hanno attivamente partecipato migliaia di persone interessate in tutta Europa, esprimendo un grandissimo sostegno per questo progetto. Il Parlamento è stato molto attivo nel periodo che ha preceduto il dibattito. Consentitemi di esprimere innanzi tutto i miei ringraziamenti e il mio apprezzamento al relatore, onorevole Willi Piecyk, per aver coordinato il forte interesse delle varie commissioni e realizzato una relazione davvero eccezionale. Vorrei anche ringraziare i relatori delle varie commissioni coinvolte per il prezioso contributo e gli altri deputati che hanno sostenuto in modo particolare il progetto di politica marittima. Siamo soddisfatti soprattutto del carattere organico e intersettoriale del parere del Parlamento. La concezione comune che si riflette nella relazione è una buona base per il futuro funzionamento di una politica marittima per l’Europa organica e integrata.</p>
      <p sl="en">Il contenuto della relazione è incredibilmente vasto e siamo grati per i numerosissimi suggerimenti formulati. Apprezziamo che il Parlamento sottolinei che, per quanto riguarda le questioni marittime, è necessario compiere rapidi passi avanti in merito alle proposte legislative che sono attualmente all’esame del Consiglio e che riguardano la sicurezza dei trasporti marittimi e la protezione e la salvaguardia dell’ambiente marino. Il conseguimento degli obiettivi della futura politica marittima dipenderà dalla corretta attuazione della legislazione in materia da parte degli Stati membri.</p>
      <p sl="en">Nel progetto di bilancio preliminare del 2008, la Commissione ha anche chiesto che vengano stanziate le risorse necessarie per intraprendere azioni preparatorie allo scopo di cominciare ad attuare alcune delle iniziative previste nell’ambito della nuova politica marittima, e ci auguriamo che il Parlamento sostenga tale richiesta.</p>
      <p sl="en">Siamo disposti in particolare a impegnarci in settori quali l’integrazione dei sistemi di sorveglianza delle attività in mare, l’istituzione di una rete sui dati relativi ai mari e agli oceani e sullo scambio delle migliori prassi nelle industrie e nei servizi marittimi attraverso la promozione di poli marittimi nel 2008, in quanto siamo convinti che tali progetti comporteranno considerevoli vantaggi nel lungo periodo.</p>
      <p sl="en">Vorrei ora formulare alcune osservazioni generali riguardo ad alcuni aspetti specifici sollevati nella relazione. La Commissione accoglie con favore la richiesta del Parlamento di garantire che la dimensione ambientale sia chiaramente evidenziata nelle proposte che avanzeremo in ottobre e si impegna a prestare particolare attenzione ai cambiamenti climatici. A questo proposito, la Commissione sta analizzando i contributi di tutte le parti interessate riguardo allo scambio di emissioni per il trasporto marittimo, le forme rinnovabili di energia per le navi, come quelle solare ed eolica, l’approvvigionamento energetico da terra delle navi nei porti, l’energia eolica in mare aperto, il disarmo delle navi e altri argomenti. Tutti questi sono fattori che possono apportare un contributo positivo in relazione ai cambiamenti climatici e a problemi ambientali di carattere più generale.</p>
      <p sl="en">Com’è stato detto in molte occasioni, la strategia per la protezione dell’ambiente marino resta al centro della politica marittima e ne costituisce il pilastro ambientale, e ciò favorirà un reciproco rafforzamento.</p>
      <p sl="en">La Commissione accoglie inoltre con favore che la relazione sottolinei il riconoscimento dell’importanza del trasporto marittimo per l’economia europea. L’impegno a semplificare e migliorare la regolamentazione resta una delle massime priorità per la Commissione. Il trasporto marittimo rappresenta una delle modalità di trasporto meno dannose per l’ambiente, e sulla base di questo presupposto occorre intensificare gli sforzi per migliorare ancor più i risultati.</p>
      <p sl="en">Il trasporto marittimo è importante, oltre che per motivi di sostenibilità, anche perché contribuisce a promuovere l’integrazione del mercato interno comune ed è fondamentale per il commercio estero dell’Europa nell’attuale era della globalizzazione.</p>
      <p sl="en">L’importanza economica dei settori marittimi per l’Unione europea e il successo di alcuni poli nazionali e regionali sono ben noti. La concertazione sulla politica marittima dell’Unione europea ha dimostrato l’esistenza di un forte interesse delle varie parti coinvolte a rafforzare e incoraggiare lo sviluppo di poli marittimi in tutta l’Unione europea. La Commissione si è impegnata a promuovere le migliori prassi e le interrelazioni per i poli marittimi nei contesti nazionali e regionali attraverso la mappatura dei poli marittimi europei e l’analisi delle possibilità di una loro collaborazione.</p>
      <p sl="en">Riguardo alle questioni sollevate nella relazione in merito alla ricerca e all’innovazione, la Commissione ritiene che l’eccellenza nella ricerca e tecnologia marittima sia essenziale per sfruttare in maniera sostenibile le enormi possibilità offerte dalle risorse marine, e costituirà una base fondamentale per realizzare l’integrazione e rafforzare le sinergie nei diversi settori marittimi. Per questo motivo, la ricerca e tecnologia marittima è stata riconosciuta nel settimo programma quadro di ricerca come una priorità intersettoriale cui sarà rivolta particolare attenzione.</p>
      <p sl="en">Riconosciamo l’importanza del turismo quale forza trainante della crescita sostenibile nelle zone costiere e marittime. Al contempo, il turismo marittimo e costiero può essere utilizzato come strumento per promuovere la salvaguardia degli elementi culturali, storici e ambientali dello spazio marittimo.</p>
      <p sl="en">Per il 2007 è prevista una comunicazione, basata sulla relazione in cui sono state raccolte le reazioni di tutte le parti interessate del settore turistico europeo, nella quale sarà delineato un programma per un turismo europeo sostenibile e competitivo e saranno illustrate le nuove iniziative che potrebbero essere intraprese a livello comunitario, anche in relazione al turismo marittimo e costiero, per integrare opportunamente le iniziative degli Stati membri.</p>
      <p sl="en">La Commissione apprezza l’atteggiamento positivo della relazione rispetto alla necessità di garantire la sostenibilità nel settore della pesca. Abbiamo adottato alcune iniziative per aumentare il numero delle zone marine protette e definire politiche a favore di strategie a più lungo termine per la gestione della pesca.</p>
      <p sl="en">Inoltre la Commissione ha già formulato proposte per la progressiva eliminazione dei rigetti in mare. Nel contesto del pacchetto di ottobre, la Commissione adotterà anche proposte per la lotta contro la pesca illegale, non dichiarata e non regolamentata e misure riguardanti le pratiche di pesca distruttive.</p>
      <p sl="en">Passando ora agli aspetti sociali, vorrei dire che condividiamo pienamente le preoccupazioni espresse dal Parlamento a proposito della penuria di professionisti esperti e dotati di una buona formazione che affligge il settore, e che esamineremo con grande attenzione i suggerimenti formulati nella relazione riguardo a corsi di formazione specifici intesi a fornire una comprensione generale dell’importanza di un’impostazione basata sugli ecosistemi per la gestione dei mari e degli oceani.</p>
      <p sl="en">Condividiamo altresì il parere del Parlamento secondo cui andrebbe riesaminata l’esclusione dei marittimi dalle direttive sociali. In relazione alle norme sociali per i marittimi, vorrei sottolineare l’importanza del lavoro in corso tra le parti sociali per l’integrazione nel diritto comunitario della consolidata Convenzione sul lavoro marittimo dell’Organizzazione internazionale del lavoro.</p>
      <p sl="en">Un’ultima osservazione sulla governance : dalle consultazioni con gli Stati membri e le parti interessate è emerso con chiarezza che, se vogliamo garantire la riuscita della politica marittima, è necessario un più stretto coordinamento tra tutte le politiche settoriali e a tutti i livelli di governo. Ritengo pertanto che la posizione del Parlamento su tale questione sia tempestiva e pertinente. Riconosciamo inoltre che lo scambio e lo stimolo delle migliori prassi nella politica marittima integrata rendano necessario la creazione di forum che consentano di sostenere lo scambio di esperienze e informazioni sulle migliori prassi. A tale scopo, intendiamo organizzare conferenze annuali che riuniscano tutte le parti interessate delle regioni, degli Stati membri e dell’Unione europea, nonché quelle coinvolte in tutti i settori pertinenti. Si tratta di un processo che contribuirà anche ad aumentare la visibilità dei settori marittimi in generale.</p>
      <p sl="en">Onorevoli deputati, per sfruttare lo slancio acquisito durante il processo di consultazione, il 10 ottobre intendiamo presentare un ambizioso pacchetto di politica marittima e sottoporlo a un’ulteriore consultazione con il Parlamento e il Consiglio. Tale pacchetto tradurrà in realtà l’idea di una nuova politica marittima dell’Unione europea e includerà una comunicazione sul processo di consultazione, che dimostrerà l’ampiezza e rilevanza di tale processo e porrà in evidenza lo stretto e costruttivo rapporto di collaborazione instaurato con i nostri interlocutori, e una seconda comunicazione che proporrà una politica marittima europea e un piano d’azione. La politica sarà incentrata sulla realtà marittima dell’Europa, sull’importanza di un approccio integrato alle questioni marittime e sulla nostra visione della politica marittima nonché sui principi. Lo scopo sarà promuovere e rafforzare l’uso sostenibile dei mari e degli oceani, garantire un’alta qualità della vita nelle regioni, accrescere la trasparenza e la visibilità dell’Europa marittima, rafforzare il ruolo di capofila dell’Europa nel settore marittimo a livello internazionale e, ultimo ma non meno importante, cercare di realizzare appieno il potenziale di conoscenza e di innovazione dell’Europa nel campo marittimo. Il piano d’azione indicherà la nostra intenzione riguardo alle modalità di attuazione di una politica marittima attraverso l’individuazione delle azioni e degli argomenti da includere in una proposta in materia.</p>
      <p sl="en">In conclusione, consentitemi di congratularmi ancora una volta con il Parlamento e i relatori interessati per l’ottimo lavoro svolto. Ci auguriamo di poter continuare un dialogo ravvicinato con voi nei prossimi mesi per porre le fondamenta di una politica marittima comunitaria più integrata per l’Europa.</p>
    </intervention>
    <intervention id="2-307" speaker_id="28321" name="Satu Hassi" is_mep="True" mode="spoken">
      <p sl="fi">relatore per parere della commissione per l’ambiente, la sanità pubblica e la sicurezza alimentare. – Signora Presidente, onorevoli colleghi, vorrei rivolgere un grosso ringraziamento al relatore, onorevole Willi Piecyk, per l’ottimo esempio di collaborazione tra le commissioni che hanno lavorato in stretto rapporto tra loro. E’ importante per noi rendersi conto che lo sfruttamento economico del mare dipende anche dal fatto che il mare sia pulito e dall’esistenza di ecosistemi marini sani. Per questo motivo, è importante integrare il punto di vista ambientale in tutte le decisioni adottate riguardo al mare.</p>
      <p sl="fi">Ad esempio, la pratica miope della pesca indiscriminata ha avuto come conseguenza il crollo di molti stock ittici, oltre a essere la principale causa della perdita di biodiversità marina. Gli stock ittici non possono ricostituirsi se non si riduce l’inquinamento del mare che ha origine sulla terraferma e il volume delle sostanze chimiche e dei fertilizzanti agricoli che provocano il fenomeno dell’eutrofizzazione. Ciò è importante soprattutto nelle aree marine chiuse come il Mar Baltico. Come ha detto il relatore, è anche indispensabile ridurre le emissioni nel settore della navigazione, in quanto si tratta di una delle principali fonti di emissioni che contaminano l’aria che respiriamo.</p>
      <p sl="fi">I cambiamenti climatici non comportano soltanto l’innalzamento del livello dei mari, ma anche l’acidificazione dei mari, che avrà considerevoli ripercussioni su tutti gli ecosistemi marini.</p>
    </intervention>
    <intervention id="2-308" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">relatore per parere della commissione per l’industria, la ricerca e l’energia. – Signora Presidente, vorrei innanzi tutto ringraziare il relatore, che è riuscito davvero a sperimentare nuovi criteri di cooperazione, e congratularmi con lui per il fatto che mai prima d’ora mi era capitato nella mia esperienza che si instaurasse una così ottima collaborazione.</p>
      <p sl="de">Vorrei ringraziare la Commissione per aver presentato la relazione in esame e per il suo approccio integrato. E’ giunto il momento di agire. Come europei, e lo dico dal punto di vista della commissione per l’industria, la ricerca e l’energia, abbiamo molto da offrire nel campo della politica marittima. Siamo leader del mercato per quanto riguarda i poli marittimi, deteniamo il primato mondiale con i nostri cantieri navali, l’Europa controlla il 40 per cento della flotta mercantile e l’Unione europea fornisce circa il 35 per cento delle attrezzature marittime. Un altro settore in cui ci distinguiamo per le nostre capacità è quello della ricerca. La biotecnologia azzurra è una tecnologia del futuro per ottenere energia dal mare che offre anche buone prospettive di riduzione delle emissioni di CO2.</p>
      <p sl="de">Purtroppo non parliamo con una sola voce, e pertanto ritengo questa iniziativa molto positiva. Attendiamo con grande interesse il pacchetto che intendete definire, signor Commissario. Il mondo ci guarda perché si aspetta qualcosa da noi. Ci auguriamo che il pacchetto che verrà presentato sia di ottimo livello.</p>
    </intervention>
    <intervention id="2-309" speaker_id="4546" name="Struan Stevenson" is_mep="True" mode="spoken">
      <p sl="en">relatore per parere della commissione per la pesca. – Signora Presidente, anch’io vorrei ringraziare l’onorevole Willi Piecyk per l’ottima relazione presentata e per averci dato una dimostrazione pratica del modo in cui dovrebbe svolgersi la collaborazione tra le commissioni parlamentari. La commissione per la pesca si era proposta di definire una strategia marittima volta a rafforzare la protezione marittima, valorizzare il patrimonio marino e incoraggiare lo sfruttamento sostenibile dei mari e degli oceani; tuttavia, riprendendo le parole del Commissario, sono del parere che la politica marittima dell’Unione europea rischi di essere vanificata se non saranno subito affrontate con efficacia le cause fondamentali dei cambiamenti climatici.</p>
      <p sl="en">Un settore della pesca sostenibile contribuisce a soddisfare questo criterio e pertanto, se la pesca non verrà posta, com’è giusto che sia, al centro della strategia marittima dell’Unione europea, le esigenze in questo campo saranno soddisfatte da prodotti catturati con metodi e in luoghi sui quali non abbiamo la possibilità di esercitare alcun controllo.</p>
      <p sl="en">Non si può sottovalutare l’importanza dello snellimento gestionale, per i vantaggi che comporterebbe per tutti e per l’ambiente nel complesso. Il principio “chi inquina paga” è una norma cui attualmente non ci si attiene nel settore marittimo comunitario. Le imprese che inquinano dovrebbero contribuire a un fondo comunitario inteso a finanziare la ricostituzione degli stock ittici e la conservazione dell’ambiente.</p>
      <p sl="en">La relazione sulla pesca sottolinea anche l’importanza di migliorare l’immagine del settore della pesca, chiedendo che vengano destinate maggiori risorse alla ricerca e all’istruzione con l’obiettivo di migliorare le conoscenze e le capacità.</p>
      <p sl="en">Condivido anche il parere della Commissione secondo cui la rete di aree marine protette nelle acque dell’Unione europea deve essere estesa e si deve istituire un sistema di gestione integrata delle zone costiere per porre fine all’inutile degrado degli habitat e alla grave perdita di biodiversità che negli ultimi anni sono stati troppo spesso la norma.</p>
      <p sl="en">Attendo con ansia il piano d’azione della Commissione che verrà presentato in autunno.</p>
    </intervention>
    <intervention id="2-310" speaker_id="28516" name="Yiannakis Matsis" is_mep="True" mode="spoken">
      <p sl="el">relatore per parere della commissione per lo sviluppo regionale. – Signora Presidente, le raccomandazioni che ho formulato per la politica marittima sono incluse nel mio parere, che è già stato approvato dalle commissioni competenti.</p>
      <p sl="el">Nessuna raccomandazione, e lo affermo in presenza del Commissario, può tuttavia avere successo se non si protegge l’ambiente che l’uomo sta distruggendo con tanto accanimento, come dimostrano gli incendi che si sono verificati negli ultimi anni e giorni nei paesi del Mediterraneo e che costituiscono una tragica prova della gravità della situazione.</p>
      <p sl="el">Tutti i piani sono subordinati alla condizione che, attraverso il piano d’azione in questione, si riuscirà a salvare l’ambiente e a invertire la tendenza per quanto riguarda l’effetto serra iniziando a creare una forza antincendio europea, che opererà con contributi, mezzi e stanziamenti comuni, forniti principalmente dagli Stati membri interessati, e sarà pronta a intervenire in caso di necessità durante i mesi estivi.</p>
      <p sl="el">Se c’è la volontà, si può fare tutto e si possono prevenire i rischi, altrimenti le nostre politiche resteranno lettera morta. Come potremo parlare di sviluppo delle zone costiere se in queste zone, soprattutto nei paesi del Mediterraneo, non resterà altro che terra bruciata?</p>
      <a text="(Il Presidente interrompe l’oratore)"/>
    </intervention>
    <intervention id="2-311" speaker_id="4461" name="Luís Queiró" is_mep="True" mode="spoken">
      <p sl="pt">a nome del gruppo PPE-DE. – Signora Presidente, onorevoli colleghi, vorrei innanzi tutto congratularmi con l’onorevole Piecyk per l’ottimo lavoro svolto negli ultimi mesi. Ha saputo ascoltare, conciliare punti di vista diversi e, soprattutto, sostenere una visione organica e costruttiva della strategia marittima, che è quella che ho appoggiato anch’io, in qualità di relatore ombra per il gruppo del Partito popolare europeo (Democratici cristiani) e dei Democratici europei.</p>
      <p sl="pt">In questo modo si dimostra che, con una strategia equilibrata, è possibile sviluppare l’economia e salvaguardare l’ambiente, e che una visione frammentata dei mari e degli oceani non ha senso né ambizione. Il mare, che è il luogo della globalizzazione per eccellenza, riveste un’importanza fondamentale per noi europei. Poiché la crescita degli scambi commerciali mondiali comporterà un aumento del trasporto marittimo e il conseguente sviluppo di parecchie economie basate sul mare, è per noi vantaggioso pensare su scala europea, anche se, a nostro parere, questo non significa che debba esservi un’unica politica comune.</p>
      <p sl="pt">Abbiamo bisogno di un approccio strategico che sfrutti le possibilità di cooperazione tra i 27 Stati membri. Tale cooperazione deve tener conto dei costi della lotta contro l’immigrazione illegale, l’inquinamento, il traffico di stupefacenti e il contrabbando, e degli sforzi compiuti per mantenere sicurezza nel territorio europeo. Si deve trattare di una cooperazione intelligente che sia vantaggiosa per l’ambiente marino, nell’interesse sia degli ambientalisti, sia di coloro che mettono al primo posto l’economia.</p>
      <p sl="pt">L’inquinamento è una minaccia per la natura, ma può anche mettere in discussione i vantaggi economici che possiamo trarre dai mari e dagli oceani. La parola chiave deve pertanto essere l’equilibrio, che si deve contrapporre all’atteggiamento estremistico che impedisce lo sviluppo economico o allo sfruttamento sconsiderato che distrugge le risorse.</p>
      <p sl="pt">E’ pertanto essenziale vedere le potenzialità dei mari e degli oceani in un contesto di investimenti nella ricerca e sviluppo, salvaguardando anche le tradizioni. Se vogliamo modernizzare l’economia, dobbiamo finanziare reti di scienziati, promuovere la condivisione delle conoscenze, essere al primo posto con le nuove economie e le nuove industrie ed effettuare forti investimenti per valorizzare le potenzialità turistiche delle zone costiere europee, che costituiscono un patrimonio di incomparabile ricchezza e diversità.</p>
      <p sl="pt">Per concludere, signora Presidente, mi auguro che da domani potremo navigare verso la definizione e l’attuazione di valide proposte relative alla politica marittima europea, visto che abbiamo già sentito il Commissario Borg esprimere oggi in questa sede tale intenzione.</p>
    </intervention>
    <intervention id="2-312" speaker_id="4447" name="Paulo Casaca" is_mep="True" mode="spoken">
      <p sl="pt">a nome del gruppo PSE. – Signora Presidente, signor Commissario, onorevoli Piecyk, Hassi e Stevenson, vorrei congratularmi con voi per l’ottimo lavoro svolto. Devo anche sottolineare sei aspetti fondamentali di cui si dovrà tenere conto quando sarà attuata la politica marittima europea: la legislazione attuale e quella futura devono essere integrate in un unico quadro, la gestione deve essere integrata nel contesto della programmazione marittima, tenendo conto di tutti gli interessi esistenti, e il mare deve essere inserito nella legislazione ambientale vigente, che comprende in modo specifico convenzioni internazionali quali la Convenzione per la protezione dell’ambiente marino dell’Atlantico nordorientale. Poi deve essere attuata una gestione basata sugli ecosistemi marini, deve essere promosso lo sviluppo delle comunità della pesca con lo stesso sistema applicato con successo nelle zone rurali, e si deve creare un quadro integrato per il controllo e l’attuazione della legislazione marittima.</p>
      <p sl="pt">La politica marittima europea non deve ripetere gli errori della politica comune della pesca, che ha creato una disfunzione tra le intenzioni delle politiche e i suoi beneficiari, da un lato, e i costi di attuazione e di controllo di tali politiche, dall’altro lato. In una regione come quella delle Azzorre, il costo di attuazione della direttiva concernente la strategia per l’ambiente marino, ad esempio, è pari a molti milioni di euro. A nostro avviso, le azioni dell’Europa in questo campo devono essere integrate anche da un punto di vista finanziario.</p>
    </intervention>
    <intervention id="2-313" speaker_id="4377" name="Josu Ortuondo Larrea" is_mep="True" mode="spoken">
      <p sl="es">a nome del gruppo ALDE. – Signora Presidente, proprio questa mattina, per una strana coincidenza con il dibattito in corso sulla politica marittima, ho letto un articolo di stampa in cui si sosteneva che gli essere umani hanno avuto origine dall’acqua, che non possiamo vivere senza di essa e che il 75 per cento di un essere umano adulto è costituito nient’altro che da acqua.</p>
      <p sl="es">Inoltre, tre quarti della superficie terrestre sono coperti dall’acqua dei mari e degli oceani, ed esiste un costante ciclo di trasferimento dell’acqua dagli oceani nell’atmosfera, dall’atmosfera alla Terra e infine di un suo ritorno nel mare attraverso i fiumi. Abbiamo pertanto il dovere di prestare la massima attenzione possibile alla sostenibilità dell’ambiente marino, in particolare se si considera che da un po’ di tempo stanno suonando in tutto il mondo campanelli di allarme per quanto riguarda il deterioramento dell’ambiente, in generale, e i cambiamenti climatici in particolare.</p>
      <p sl="es">Riteniamo che in tutte le istituzioni, e intendiamo le Istituzioni comunitarie e quelle nazionali, regionali e locali, e anche nel settore privato, debbano essere adottate al più presto misure per migliorare la qualità delle acque. A questo proposito, desideriamo esprimere la nostra preoccupazione riguardo al lungo calendario che compare nella proposta di direttiva concernente una strategia per l’ambiente marino. Siamo convinti che, proprio come quando si tratta di inquinamento atmosferico e di buco nell’ozono, non resti molto tempo ancora per intervenire e invertire la tendenza attuale. Se non faremo qualcosa nel più breve tempo possibile, temo che il danno sarà irreversibile.</p>
      <p sl="es">Abbiamo pertanto proposto che venga adeguato con urgenza il calendario per la definizione dei piani d’azione nell’ambito della nuova strategia per l’ambiente marino, in modo da allineare tali piani ad altri importanti programmi dell’Unione, come quelli finanziati a titolo del FESR, del Fondo di coesione e della politica agricola, in quanto vi sono anche attività agricole che comportano lo scarico di rifiuti nel mare.</p>
      <p sl="es">Siamo anche del parere che siano necessarie informazioni più precise su ciò che accade nei mari e negli oceani. Siamo favorevoli a un miglioramento del coordinamento e del legame tra tutti gli istituti europei di ricerca marina, promuovendo la costituzione di una rete o di un consorzio europeo e creando una banca dati marittima accessibile a tutti i membri.</p>
      <p sl="es">Dobbiamo migliorare la formazione e l’informazione a tutti i livelli e diffondere le migliori prassi in relazione al controllo e all’inquinamento. Riguardo a questo aspetto, vorrei ribadire ancora una volta ciò che vado dicendo da anni, ossia che dobbiamo rendere obbligatoria l’installazione sulle navi di dispositivi, che sono già stati inventati, per controllare lo svuotamento e la pulizia di serbatoi e sentine, sotto forma di scatole nere che non possano essere manomesse, che costituiranno il metodo migliore per prevenire lo scarico deliberato, anche se ritengo comunque che tali dispositivi debbano essere integrati con sistemi di controllo e di ispezione via satellite.</p>
      <p sl="es">Non dobbiamo dimenticare i pescatori professionisti, che rappresentano un gruppo significativo della popolazione di cui si deve salvaguardare in futuro lo stile di vita, prevenendo lo spopolamento o lo sviluppo incontrollato delle zone costiere e insulari.</p>
      <p sl="es">Infine, proponiamo di applicare il principio “chi inquina paga” anche al settore marino e di creare un fondo comunitario per il ripopolamento e la conservazione della flora e della fauna marine basato sui contributi dei settori in cui si svolgono attività industriali, energetiche, turistiche, ricreative e di qualsiasi altro tipo che inquinano i mari.</p>
    </intervention>
    <intervention id="2-314" speaker_id="2338" name="Ian Hudghton" is_mep="True" mode="spoken">
      <p sl="en">a nome del gruppo Verts/ALE. – Signora Presidente, l’Unione europea ha circa 65 000 chilometri di coste. La Scozia ne ha quasi un sesto e 95 isole abitate, per cui è ovvio che abbiamo molto da offrire e molto da guadagnare da una strategia marittima comunitaria che contribuisca a sostenere e a sviluppare le comunità costiere. La Scozia è ricca dal punto di vista energetico con le sue riserve di petrolio e gas e la possibilità di produrre energia eolica in mare aperto ed energia dalle onde. La Scozia è in una buona posizione per l’ulteriore sviluppo di snodi di trasporto marittimo. La Scozia dispone di eccellenti infrastrutture per la ricerca marina che possono contribuire a capire meglio le questioni relative all’ambiente marino e, nonostante la PCP, in Scozia è ancora concentrata una parte elevata del settore della pesca dell’Unione europea.</p>
      <p sl="en">L’idea di una strategia marittima dell’Unione europea è apprezzabile, tuttavia non deve essere il segnale di una tendenza a considerare le acque comunitarie una risorsa comune senza alcun particolare legame con singole nazioni marittime. Lasciamo che l’Unione europea intervenga soltanto nel caso in cui le nazioni marittime richiedano iniziative o sostegno per la propria programmazione strategica. Traiamo insegnamento dalle lezioni della PCP e dal suo fallimento.</p>
    </intervention>
    <intervention id="2-315" speaker_id="28584" name="Georgios Toussas" is_mep="True" mode="spoken">
      <p sl="el">a nome del gruppo GUE/NGL. – I profitti astronomici degli armatori e dei gruppi monopolistici di imprese che operano nel settore del trasporto marittimo, da un lato, e, dall’altro, l’intensificazione del lavoro, la sostituzione in massa dei marittimi negli Stati membri con manodopera a basso costo che percepisce misere retribuzioni, non superiori a 515 dollari al mese, e i gravi incidenti marittimi, come nei casi dell’Erika , della Prestige , della Sea Diamond e di altre navi, che causano disastri ambientali di vaste proporzioni e suscitano lo sdegno dell’opinione pubblica internazionale, sono chiari esempi della politica marittima contraria agli interessi delle classi lavoratrici dell’Unione europea.</p>
      <p sl="el">L’interessamento degli armatori, della Commissione europea e dei governi è ipocrita e le loro asserzioni secondo cui non vi sarebbero abbastanza marittimi ed essi vorrebbero attrarre lavoratori dagli Stati membri nel settore del trasporto marittimo sono infondate, dal momento che tutti insieme stanno licenziando in massa i marittimi europei dalle navi riducendo costantemente gli equipaggi e, al contempo, sostituendoli con marittimi a basso costo di paesi terzi, con la conseguenza di un aumento della disoccupazione nel settore.</p>
      <p sl="el">Questa politica rivolta contro le classi lavoratrici ha effetti negativi enormi per i lavoratori che vivono nelle isole in zone periferiche della Grecia e di altri paesi.</p>
    </intervention>
    <intervention id="2-316" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM. – Signora Presidente, l’importanza di mari e oceani è nota. Viviamo sulle loro coste, ne traiamo prodotti per la nostra alimentazione e ne godiamo i benefici. Per questo motivo è di fondamentale importanza prestare attenzione alla sana gestione di mari e oceani, come ha fatto l’onorevole Piecyk nella sua relazione affrontando la questione nella sua globalità. Una sana gestione richiede un approccio equilibrato in cui gli aspetti ecologici ed economici vengono valutati a livello mondiale, europeo e nazionale. In questo modo, potremo trarre vantaggio da mari e oceani anche in futuro.</p>
      <p sl="nl">Vorrei formulare un’osservazione riguardo allo sviluppo dei porti. E’ importante che i porti sviluppino le loro infrastrutture nel rispetto delle condizioni previste, in modo che possano fornire un contributo fondamentale alla prosperità dei cittadini. A mio avviso, l’Europa dovrebbe astenersi dall’influire su questo sviluppo, dal punto di vista sia spaziale sia economico. Spetta agli Stati membri organizzare i propri porti, e il mercato garantirà l’efficace gestione dei flussi del trasporto marittimo di merci. Per evidenziare questi aspetti nel testo, ho presentato alcuni emendamenti che mi auguro ottengano il vostro sostegno.</p>
    </intervention>
    <intervention id="2-317" speaker_id="28512" name="Jim Allister" is_mep="True" mode="spoken">
      <p sl="en">Signora Presidente, un pacchetto marittimo può sembrare in gran parte plausibile, ma ciò che temo riguardo a una politica marittima dell’Unione europea è che sia utilizzata dalla Commissione per arrogarsi il potere di controllare ogni aspetto della vita, degli eventi e delle attività nel settore marittimo. Considerando il totale disastro che l’attuale competenza dell’Unione europea nel campo della politica della pesca ha provocato per il Regno Unito nell’ambito dell’iniqua politica comune della pesca, ho scarsa fiducia che il risultato sarebbe migliore affidando la gestione di tutte le questioni marittime all’Unione europea. Temo che l’unico risultato sarebbero un’eccessiva regolamentazione, controlli soffocanti e assurde direttive. In effetti, anche nel campo della pesca, ciò che a mio avviso emerge da questa relazione è un progetto per costringere un maggior numero di pescatori ad abbandonare l’attività con la scusa della necessità di un’ulteriore limitazione dello sforzo di pesca attraverso le cosiddette “misure precauzionali”.</p>
    </intervention>
    <intervention id="2-318" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signora Presidente, il mare è un bene prezioso con enormi risorse che dobbiamo salvaguardare in maniera adeguata, e questo è il motivo per cui l’approccio integrato del Libro verde è così importante. Per essere sicuri di cogliere l’obiettivo auspicato, occorre tuttavia intraprendere iniziative concrete e fattibili.</p>
      <p sl="nl">Condivido l’opinione del relatore che sottolinea l’importanza della protezione dell’ambiente e della sostenibilità. Vorrei anche congratularmi con lui per la relazione, anche se devo dire che il suo compito è stato reso tutt’altro che facile dalla procedura di più stretta cooperazione. Il risultato finale è un documento molto ampio, composto da 147 paragrafi. Ciò che vorrei sottolineare con un po’ di rammarico è che l’importanza del trasporto marittimo è diventata in una certa misura secondaria rispetto a nuove misure, in particolare se si tiene conto del fatto che il trasporto marittimo è così importante per la sostenibilità.</p>
      <p sl="nl">Esistono già molte disposizioni normative e regolamentari per garantire la sicurezza o il rispetto dell’ambiente nel campo del trasporto marittimo, tuttavia, quando si tratta di recepimento e applicazione di tali disposizioni da parte degli Stati membri, la situazione è ancora tutt’altro che soddisfacente. Vorrei proprio invitare la Commissione ad attribuire la priorità al recepimento e all’applicazione della legislazione esistente. L’Unione europea dovrebbe inoltre disporre di maggiori poteri di coordinamento e, se necessario, assicurare il rispetto delle normative. Alla fine del 2006 la Commissione avrebbe dovuto condurre uno studio sulla fattibilità di una guardia costiera europea. Siamo ormai a metà del 2007 e, purtroppo, non abbiamo ancora visto nulla. Vorrei esortare la Commissione a trattare la questione con l’urgenza necessaria.</p>
      <p sl="nl">La Commissione dovrebbe chiedere agli Stati membri di rendere conto del loro operato per quanto riguarda la pianificazione spaziale e la gestione delle zone costiere, a patto però che gli Stati membri in questione ne siano responsabili. Anche i politici locali, regionali e nazionali sono responsabili della sostenibilità e della salvaguardia di tali zone e, tenuto conto che si tratta di territori di loro competenza, sono del parere che si debba applicare il principio di sussidiarietà.</p>
    </intervention>
    <intervention id="2-319" speaker_id="28164" name="Robert Navarro" is_mep="True" mode="spoken">
      <p sl="fr">Signora Presidente, vorrei innanzi tutto ringraziare l’onorevole Willy Piecyk per l’ottimo lavoro di sintesi che ha svolto. La sua relazione è, in definitiva, un documento completo ed equilibrato che tiene conto della dimensione economica, ambientale e sociale della futura politica marittima. Per quanto riguarda gli aspetti sociali, sottolinea l’importanza della formazione professionale e delle prospettive di carriera e la pressante necessità per gli Stati membri di firmare e ratificare quanto prima le convenzioni dell’Organizzazione internazionale del lavoro (OIL) relative al lavoro marittimo. Si tratta di un requisito imprescindibile se vogliamo che non vadano perse le competenze europee in questo campo. Per il resto, sta ora alla Commissione e agli Stati membri fare la prossima mossa.</p>
      <p sl="fr">Per quanto riguarda gli Stati membri, la riforma del bilancio dell’Unione europea a partire dal 2008 dovrebbe offrire loro l’opportunità di dimostrare che prendono sul serio tali questioni. Quanto alla Commissione, il suo compito sarà il coordinamento della politica marittima. Si tratta di un lavoro molto complesso in cui la mancanza di una linea solida potrebbe rapidamente creare il caos. Per questo motivo, ritengo meriti di essere presa in considerazione l’idea di un Commissario che abbia la responsabilità della politica marittima e il cui mandato sia sufficiente per intervenire quando necessario. E’ ovvio che solidità non deve significare rigidità. Sono inoltre del parere che, per garantire la flessibilità necessaria per l’attuazione delle iniziative che saranno decise nel contesto della futura politica marittima, sarebbe opportuna una stretta associazione delle regioni.</p>
    </intervention>
    <intervention id="2-320" speaker_id="4440" name="Anne E. Jensen" is_mep="True" mode="spoken">
      <p sl="da">Signora Presidente, vorrei sottolineare due aspetti, di cui il primo riguarda il Mar Baltico e il secondo lo sviluppo dei porti dell’Unione europea. In nessun altro caso come in quello specifico del Mar Baltico appare più chiara la necessità di un migliore lavoro di squadra tra l’Unione europea, i governi nazionali e le autorità regionali e locali. E’ indispensabile una strategia più strettamente coordinata per salvare l’ambiente e la pesca e per ottenere uno sviluppo efficace e sostenibile del trasporto marittimo in un rapporto di costruttiva cooperazione con il trasporto terrestre.</p>
      <p sl="da">Il Mar Baltico è uno dei mari più inquinati al mondo, e pertanto la Commissione deve definire una strategia comunitaria per la regione del Mar Baltico. Per quanto riguarda i porti, se vogliamo sviluppare il trasporto marittimo, dobbiamo concentrare gli sforzi sulla costruzione e l’estensione dei porti e delle zone portuali e sui collegamenti stradali e ferroviari con i porti. La nuova politica dell’Unione europea dovrebbe pertanto includere una strategia portuale che consenta ai porti di svilupparsi in linea con lo sviluppo e la domanda del mercato. Dobbiamo far sì che altra legislazione comunitaria e la relativa interpretazione non impediscano lo sviluppo dei porti.</p>
    </intervention>
    <intervention id="2-321" speaker_id="33982" name="Marian-Jean Marinescu" is_mep="True" mode="spoken">
      <p sl="it">Aderarea României şi a Bulgariei a adus Marea Neagră la graniţa Uniunii Europene, creând astfel oportunitatea dezvoltării unei politici maritime care să cuprindă toate mările şi oceanele ce înconjoară Europa.</p>
      <p sl="it">Marea Neagră şi Marea Mediterană reprezintă două zone de maximă importanţă pentru politica de vecinătate a Uniunii. Dezvoltarea portuară, comerţul, industria costieră, cercetarea, pescuitul şi turismul sunt elemente integrate atât politicii de vecinătate cât şi celei maritime. Reţelele de transport maritim, politicile regionale de mediu şi canalele de transport pentru resurse energetice sunt, de asemenea, incluse în planurile de acţiune ale ambelor politici. Politica maritimă europeană va veni în sprijinul politicii de vecinătate, catalizând şi complementând acţiunile acesteia.</p>
      <p sl="it">Politica maritimă trebuie să iniţieze şi să aplice măsuri în cadrul subiectelor menţionate pentru asigura o dezvoltare convergentă atât a statelor membre cât şi a statelor riverane incluse în politica de vecinătate. O politică maritimă europeană viabilă trebuie să asigure cooperarea între statele vecine şi între acestea şi Uniune, şi să aibă capacitatea de a dirija problematicele din cadrul structurilor regionale a căror activitate s-a dovedit utilă până în prezent. O dovadă în acest sens este şi asumarea de către Uniunea Europeană a statutului de observator în cadrul BS.</p>
      <p sl="it">Elaborarea unei politici maritime trebuie să aibă în vedere specificul fiecărei zone, ca de exemplu problema traficului de orice natură şi optimizarea tranzitului de produse energetice în cazul Mării Negre sau fenomenul migraţiei în cazul Mării Mediterane.</p>
      <p sl="it">Acţiunile deja preconizate de către Comisie, precum comunicarea referitoare la sinergia Mării Negre trebuie sa reprezinte puncte de referinţă în consolidarea viitoarei politici maritime comune europene. Marea nu este o barieră ci o punte de legătură pentru consolidarea căreia trebuie făcut un efort comun de cunoaştere reciprocă şi solidaritate cu posibilităţi reale de implicare europeană în procesele de democratizare şi de dezvoltare ale statelor riverane.</p>
    </intervention>
    <intervention id="2-322" speaker_id="34728" name="Matthias Groote" is_mep="True" mode="spoken">
      <p sl="de">Signora Presidente, onorevoli colleghi, vorrei iniziare ringraziando il relatore, onorevole Piecyk, per l’ottimo lavoro svolto nella relazione in esame.</p>
      <p sl="de">Nel mio intervento vorrei soffermarmi molto brevemente su due aspetti. Il primo riguarda l’energia, di cui il mare è una fonte infinita. A questo proposito, va menzionata in particolare l’energia eolica, che offre considerevoli possibilità che vanno sfruttate. In quale modo lo si può fare? L’Europa ha bisogno di efficaci sistemi incentivanti per indurre gli investitori ad assumersi il rischio di investire nella produzione di energia eolica in mare aperto. Se vogliamo creare tali requisiti, è indispensabile un coordinamento, e per questo motivo apprezzo la richiesta rivolta nella relazione alla Commissione di presentare un piano d’azione per lo sviluppo dell’energia eolica, che dovrebbe anche consentirci di conseguire l’obiettivo, deciso nel corso del Vertice di primavera, di soddisfare il 20 per cento del fabbisogno di energia primaria con energie rinnovabili entro il 2020.</p>
      <p sl="de">Accolgo con favore anche l’installazione di un’infrastruttura di reti intelligente prevista nella relazione. Questo sarà l’unico modo per raggiungere, entro il 2020, l’obiettivo di una capacità di produzione di energia in mare aperto di almeno di 50 GW come proposto nella relazione.</p>
      <p sl="de">La mia seconda osservazione riguarda i cambiamenti climatici e il trasporto marittimo. I cambiamenti climatici avranno considerevoli ripercussioni sui mari e sugli oceani, e pertanto anche i modi di trasporto marittimi devono essere inclusi nel sistema di scambio delle quote di emissioni. La procedura legislativa per includere il trasporto aereo è attualmente nella fase della prima lettura in Parlamento. Tenuto conto che il trasporto marittimo produce molte più emissioni di gas a effetto serra del trasporto aereo, sostengo la richiesta del relatore di includere il trasporto marittimo nel sistema di scambio delle quote di emissioni.</p>
    </intervention>
    <intervention id="2-323" speaker_id="4471" name="Francesco Musotto" is_mep="True" mode="spoken">
      <p sl="it">Signora Presidente, Signor Commissario, onorevoli colleghi, il Parlamento affronta per la prima volta con una visione d’insieme il sistema del mare, degli oceani, delle zone costiere e delle isole europee. Una ricchezza straordinaria per l’Europa che nel suo territorio ha circa 68 000 km di coste, il doppio di quelle degli Stati Uniti e il triplo di quelle della Russia. Una dimensione e delle problematiche che in passato sono state trascurate. La redazione del Libro verde costituisce una svolta per costruire una nuova politica marittima fondata su questo enorme patrimonio, che possiede potenzialità uniche ed inesplorate.</p>
      <p sl="it">In tal senso la relazione Piecyk – per la quale mi complimento con il collega – dà un contributo importante: in particolar modo ne condivido l’attenzione posta sugli aspetti ambientali. Le coste sono infatti territori particolarmente vulnerabili, dove l’effetto del cambiamento climatico e dello sfruttamento intensivo delle risorse è più evidente. Di fronte a tale emergenza occorre adottare atteggiamenti di tutela e rispetto, per far sì che il mare possa continuare a rappresentare una risorsa per le popolazioni che abitano le zone costiere. La relazione Piecyk, a mio avviso, deve essere corredata di ulteriori proposte, presentate sotto forma di emendamenti, che chiariscano la portata di questa importante iniziativa.</p>
      <p sl="it">Innanzitutto una politica europea per il mare dovrebbe essere dotata, al pari delle altre, di appropriate risorse. Per questo il negoziato sul prossimo quadro finanziario deve tenere conto degli obiettivi individuati dal Libro verde sul mare. Allo stesso modo è opportuno che il Commissario per gli affari marittimi rimanga tale e il suo portafoglio non sia limitato alle sole questioni della pesca.</p>
      <p sl="it">Un’attenzione speciale infine va dedicata alle isole, che per la loro attrattiva e le loro caratteristiche naturali, costituiscono una risorsa preziosa in termini di sostenibilità e competitività per la politica marittima europea.</p>
    </intervention>
    <intervention id="2-324" speaker_id="2062" name="Riitta Myller" is_mep="True" mode="spoken">
      <p sl="fi">Signora Presidente, il mare è minacciato dalle attività umane svolte sia sulla terraferma sia in mare. La maggior parte del biossido di carbonio che sta riscaldando e acidificando le acque marine si forma sulla terraferma, ma una quantità ancor maggiore proviene dagli stessi trasporti marittimi, e questo fenomeno è in aumento. Si deve fare qualcosa per affrontare entrambi i problemi.</p>
      <p sl="fi">Il traffico marittimo va incluso negli accordi internazionali sul clima e sullo scambio di quote di emissioni. Il riscaldamento delle acque marine a seguito dei cambiamenti climatici avrà incalcolabili conseguenze per gli ecosistemi in tutto il mondo. Dopo tutto, più dell’80 per cento dell’aumento del riscaldamento del sistema climatico è concentrato nei mari.</p>
      <p sl="fi">Dal 1961, il riscaldamento degli oceani è arrivato a una profondità di 3 000 metri, alterando l’equilibrio ecologico marino e la diversità ecologica dei mari. Alcune specie, come i coralli, sono a rischio di estinzione, mentre altre, le cosiddette specie aliene invasive, stanno diventando troppo abbondanti.</p>
      <p sl="fi">Il Baltico è il mare più vulnerabile del mondo. Dobbiamo essere pronti a prevenire i danni provocati dall’aumento del trasporto marittimo, come quello del petrolio, e la navigazione deve essere il più possibile sicura. Devono essere perfettamente funzionanti ovunque sistemi di allarme tempestivo e di controllo.</p>
    </intervention>
    <intervention id="2-325" speaker_id="28122" name="David Casa" is_mep="True" mode="spoken">
      <p sl="mt">Grazie, signora Presidente. L’Europa si sta attualmente dedicando a una nuova politica per i mari, di cui sono indubbie le grandi potenzialità. Tutti concordiamo che il mare riveste un ruolo fondamentale per l’Unione europea e, nel corso degli anni, il mare è diventato uno dei principali argomenti dei dibattiti politici. E’ un fatto risaputo che questo tipo di discussioni è essenziale se vogliamo adottare un approccio più organico al settore marittimo.</p>
      <p sl="mt">I Commissari responsabili per le politiche relative al mare, in particolare il Commissario maltese Borg, hanno redatto un documento sul futuro della politica marittima dell’Unione europea. La pubblicazione del Libro verde ha dato avvio ad ampie consultazioni sulle prospettive di riuscita della politica marittima adottata dalla Commissione. Lo scopo era concordare le modalità di attuazione delle politiche marittime mantenendo al contempo una sinergia sempre sostenibile tra un settore e l’altro. La nuova politica marittima contribuirà a migliorare il tenore di vita dei paesi vicini alle coste in un modo che rifletta la politica di sviluppo regionale. Una politica di questo tipo non solo aumenterà la concorrenza, ma proteggerà anche l’ambiente e risponderà a sfide quali l’immigrazione e i cambiamenti climatici. Possiamo garantire che tali sfide saranno affrontate con successo, e in realtà è nostro dovere farlo.</p>
      <p sl="mt">Le aspettative sono grandi, ma non dobbiamo dimenticare che sono altrettanto grandi le opportunità di raccogliere tali sfide. Vorrei chiedere a tutti gli europei di cogliere queste opportunità. In conclusione ricordo che è chiaro che la cooperazione a livello europeo è necessaria se si vogliono compiere passi avanti. Il futuro dell’Europa dipende dai mari, e per questo occorre instaurare un nuovo livello di cooperazione, dalla quale, a mio avviso, non potremo che trarre beneficio. Grazie.</p>
    </intervention>
    <intervention id="2-326" speaker_id="28317" name="Jamila Madeira" is_mep="True" mode="spoken">
      <p sl="pt">Signora Presidente, onorevoli colleghi, devo sinceramente ringraziare l’onorevole Piecyk per la relazione. Come menzionato in tale documento, le politiche isolate e settoriali attualmente esistenti non sono adeguate per affrontare le sfide che il nuovo secolo pone in termini di politica marittima, e dobbiamo dotare l’Unione europea di una visione integrata che offra soluzioni globali ai vari problemi. Sono necessarie soluzioni per migliorare la qualità della vita nelle zone costiere, per creare le infrastrutture e sviluppare il settore dei trasporti, per conservare i fondali marini e le risorse marine e per instaurare partenariati e istituire centri di eccellenza allo scopo di garantire la gestione sostenibile dei mari e degli oceani nell’UE a 27. I mari devono essere protetti e promossi attraverso una strategia comune condivisa, nel senso che dobbiamo incoraggiare e garantire un turismo sostenibile, una politica della pesca equilibrata, un settore del trasporto marittimo più rispettoso dell’ambiente e la salvaguardia informata ed efficace di quella risorsa fondamentale che è il mare.</p>
      <p sl="pt">I cambiamenti climatici, l’inquinamento, le pressioni urbane nelle zone costiere e le acque non trattate che vengono scaricate in mare sono tutti argomenti che meritano particolare attenzione, un esame approfondito e un interessamento comune, in modo da garantire il mantenimento di un ecosistema marino sano. E’ essenziale affrontare tali aspetti con idee innovative e nuove risorse energetiche che possono essere estratte dai mari attraverso l’energia delle onde, e con la creazione di centri di eccellenza destinati allo studio degli oceani.</p>
      <p sl="pt">A tale scopo, dobbiamo avvicinare i cittadini europei al mare e alla cultura del mare, educarli al rispetto del mare e riportarli alle loro origini. E’ indispensabile coinvolgere le regioni insulari, che per loro stessa natura sono legate ai mari, ma dobbiamo cercare con urgenza di assicurare la coesione dei fattori marittimi nella realtà delle regioni costiere dell’Europa continentale, che sono per eccellenza e per tradizione …</p>
      <a text="(Il Presidente interrompe l’oratore)"/>
    </intervention>
    <intervention id="2-327" speaker_id="4340" name="Margie Sudre" is_mep="True" mode="spoken">
      <p sl="fr">Signora Presidente, signor Commissario, le regioni ultraperiferiche vengono menzionate molte volte nel Libro verde, tuttavia restano in larga misura sottovalutate nella considerazione globale su una strategia integrata per una politica marittima, nonostante la loro situazione geografica nell’Oceano Indiano, nell’Atlantico e nel Mar dei Caraibi, e nonostante il fatto che tali regioni sono tra le più interessate dalla questione della gestione sostenibile dei mari, degli oceani e delle zone costiere. L’istituzione di una rete per la ricerca sulla biodiversità marina tropicale, Net-Biome, che è un progetto finanziato nell’ambito del sesto programma quadro di ricerca e sviluppo e comprende le sette regioni ultraperiferiche (RUP) e alcuni paesi e territori d’oltremare (PTOM), costituisce un importante passo avanti nel campo della gestione marina sostenibile e della ricerca e sviluppo in materia di ambiente marino tropicale.</p>
      <p sl="fr">Le regioni ultraperiferiche si trovano a dover far fronte a minacce quali gli tsunami , i cicloni e, com’è ovvio, il riscaldamento globale, ossia tutta una serie di cataclismi che indeboliscono l’ambiente e i fondali marini. Lei stesso, signor Commissario, è stato del resto vittima di una di tali minacce, quando lo scorso marzo ha dovuto rinunciare a un viaggio all’Isola della Riunione a causa del ciclone Gamede. L’esperienza delle regioni ultraperiferiche in termini di prevenzione dei disastri e riduzione della vulnerabilità delle zone costiere deve apportare un considerevole valore aggiunto alle nostre discussioni comuni. Nelle regioni ultraperiferiche più che altrove si pone inoltre la questione dell’equilibrio tra il turismo e il rispetto dell’ambiente marino, in quanto tale settore di attività consente uno sviluppo sostenibile in queste regioni in cui il turismo è una delle principali fonti di reddito.</p>
      <p sl="fr">Infine, emerge la questione della coerenza tra le varie politiche europee nel campo della pesca, in quanto le nostre regioni devono rafforzare la sicurezza in mare e rendere più allettante intraprendere una carriera nel settore della pesca, mentre la politica attuale cerca di limitare la potenza e il numero delle imbarcazioni, anche nelle regioni in cui il livello delle risorse non lo giustifica.</p>
      <p sl="fr">Mi auguro che l’attuale discussione si traduca in una politica marittima europea complessivamente coerente, in cui alle regioni ultraperiferiche sarà riconosciuto un ruolo privilegiato adeguato alla profonda conoscenza del mare che le caratterizza. Infine, vorrei concludere ringraziando l’onorevole Willi Piecyk per il lavoro svolto.</p>
    </intervention>
    <intervention id="2-329" speaker_id="2073" name="Richard Howitt" is_mep="True" mode="spoken">
      <p sl="en">Signor Presidente, accolgo con favore il Libro verde della Commissione e oggi vorrei sostenere la candidatura della mia regione, ossia l’East of England, quale sede del proposto Centro europeo di eccellenza del Regno Unito. Con 700 km di zone costiere pianeggianti, alcuni dei maggiori porti a Great Yarmouth, Ipswich, Felixstowe, Harwich e Tilbury, zone di eccezionale bellezza naturale nella parte settentrionale del Norfolk e lungo gli estuari dello Stour e dell’Orwell, per noi è un’ambizione concreta, non teorica, creare un rapporto migliore tra le persone e il mare.</p>
      <p sl="en">Dobbiamo sfruttare il centro di promozione delle energie rinnovabili di Lowestoft finanziato dall’Unione europea, che dovrebbe iniziare l’attività quest’anno, grazie al quale la mia regione, con la sua capacità di produzione di energia eolica in mare aperto, potrebbe soddisfare il 25 per cento del fabbisogno di energia elettrica del Regno Unito e dare quindi un considerevole contributo al raggiungimento degli obiettivi europei di riduzione delle emissioni di carbonio. Dobbiamo riconoscere che l’innalzamento del livello dei mari – 40 cm entro il 2050 nell’East of England – significa che gli attuali piani di protezione delle zone costiere contro l’erosione e le inondazioni non sono altro che un palliativo per la nostra regione e per l’Europa. Nel 1953 inondazioni devastanti in tutta l’East Anglia causarono la morte di 307 persone, e oggi è a rischio quasi mezzo milione di beni immobili. Dobbiamo fare di più.</p>
      <p sl="en">Infine, la strategia marittima deve sostenere lo sviluppo economico nelle regioni marittime. Siamo penalizzati dalla perifericità. Nella mia regione, King’s Lynn, Clacton-on-Sea, Southend-on-Sea e Thurrock rientrano nel 10 per cento dei centri con i massimi livelli di svantaggio multiplo nel Regno Unito. Dobbiamo tradurre in realtà il concetto di sviluppo sostenibile nel settore dei porti, del turismo e del risanamento.</p>
    </intervention>
    <intervention id="2-330" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Signor Presidente, vorrei anzitutto ringraziare l’onorevole Willi Piecyk per lo straordinario lavoro svolto in qualità di relatore, in quanto è chiaro che per l’Europa è fondamentale adottare una strategia integrata e sostenibile per la gestione dei mari.</p>
      <p sl="es">Attività essenziali per il conseguimento degli obiettivi di Lisbona si svolgono nell’ambiente acquatico, ma il mare rappresenta anche altri valori meno commerciali, che sono però legati all’identità più profonda e alla cultura dei nostri popoli.</p>
      <p sl="es">Trovo deplorevole che nel Libro verde la pesca sia rimasta in secondo piano, nonostante si tratti di una materia di esclusiva competenza della Commissione e sia oggetto di una politica comune. Oltre che per la sua importanza economica, la pesca è fondamentale per il mantenimento di posti di lavoro e per ragioni culturali in molte regioni europee.</p>
      <p sl="es">Sono convinta che questo settore sarà uno dei grandi beneficiari di una migliore integrazione con altre politiche relative al mare, come il miglioramento della formazione e delle condizioni di vita e di lavoro dei marittimi e un aumento degli investimenti nella ricerca, che è indispensabile per comprendere il modo in cui i mari e gli oceani funzionano.</p>
      <p sl="es">In qualità di europea originaria della Galizia, che è una regione marittima, sono convinta che questa politica svolgerà un ruolo cruciale per le regioni costiere, le loro città e le loro popolazioni.</p>
    </intervention>
    <intervention id="2-331" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Signor Presidente, per prima cosa ringrazio l’onorevole Piecyk per l’ottima relazione e anche per la sua disponibilità a ricevere e inserire contributi volti a chiarire la politica marittima europea, ampliarne l’ambito e renderla più efficace.</p>
      <p sl="pt">Poiché provengo da una regione marittima insulare e ultraperiferica, con i miei contributi ho cercato di garantire che venisse riconosciuta in maniera adeguata l’importanza delle regioni ultraperiferiche nella definizione e nell’effettiva attuazione della politica marittima, tenuto conto della loro posizione geografica e della vasta conoscenza dei mari e degli oceani di cui dispongono e della conseguente condivisione di responsabilità tra l’Unione europea e le regioni ultraperiferiche. In particolare mi sono concentrato su temi quali il miglioramento della gestione delle risorse marine e il loro sfruttamento sostenibile, il rafforzamento delle regioni costiere attraverso un’attenta organizzazione delle coste e specifiche misure per lo sviluppo di una più ampia politica costiera, il sostegno a favore di forme di trasporto marittimo rispettose dell’ambiente, anche attraverso la definizione di un’efficace strategia portuale europea coerente con le caratteristiche dei porti europei, il sostegno a favore della ricerca marina, in particolare nei settori della medicina, dell’energia e delle risorse marine in generale, la promozione dei diritti sociali, in linea con le norme dell’Organizzazione internazionale del lavoro, per garantire che restino al centro dell’attenzione, e infine la formazione professionale nel settore marittimo per i lavoratori in mare e sulla terraferma, e l’assicurazione che si tenga nel dovuto conto il turismo, che costituisce una delle principali attività economiche associate ai mari e agli oceani.</p>
    </intervention>
    <intervention id="2-332" speaker_id="1904" name="Karin Jöns" is_mep="True" mode="spoken">
      <p sl="de">Signor Presidente, signor Commissario, anch’io desidero esprimere i miei sinceri ringraziamenti all’onorevole Piecyk per la relazione davvero ottima.</p>
      <p sl="de">Provengo da una regione con una tradizione marittima profondamente radicata. La pesca indiscriminata nei mari e il fallimento di molti cantieri navali ha comportato un aumento del tasso di disoccupazione fino al 20 per cento, tuttavia attualmente l’attività cantieristica è di nuovo in ripresa. Anziché la trasformazione del pesce, all’ordine del giorno c’è la biotecnologia. Le centrali eoliche sono situate sempre più spesso in alto mare. La ricerca sul clima fa la parte del leone, a seguito dei considerevoli investimenti effettuati non soltanto nella ricerca e nell’innovazione, ma anche nella formazione. Dobbiamo fare di più per promuovere la formazione nell’ambito delle attività marittime, per creare posti di lavoro di buona qualità e sostenibili. Si calcola che nei soli prossimi cinque anni le possibilità di crescita saranno pari al 15 per cento, e sono lieta che la relazione dell’onorevole Piecyk, a differenza del Libro verde della Commissione, faccia di questo aspetto una chiara priorità.</p>
      <p sl="de">In conclusione, vorrei chiedere a tutti gli onorevoli colleghi di sostenere l’emendamento presentato dal mio gruppo allo scopo di porre fine al continuo trattamento dei marittimi come lavoratori di serie B. Le norme minime europee in materia di lavoro devono essere pienamente applicate anche a loro.</p>
    </intervention>
    <intervention id="2-333" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. – Signor Presidente, onorevoli deputati, ancora una volta i vostri interventi oggi in Aula dimostrano l’impegno del Parlamento nei confronti della politica marittima e ciò costituisce una chiara prova dell’ottimo lavoro di coordinamento svolto dall’onorevole Piecyk.</p>
      <p sl="en">Nei vostri interventi avete sollevato alcune questioni che, com’è ovvio, meritano di essere ulteriormente approfondite e considerate, soprattutto in vista dei preparativi per l’adozione del Libro blu da parte della Commissione il prossimo ottobre.</p>
      <p sl="en">Consentitemi di chiarire che lo scopo del lavoro da noi svolto in merito alla politica marittima è cogliere le possibilità esistenti per quanto riguarda l’uso sostenibile dei mari e degli oceani. Per la prima volta ci occupiamo dello spazio marittimo in maniera organica e integrata e cerchiamo di basarci sugli aspetti che riteniamo offrano un valore aggiunto. Vorrei sottolineare che non si tratta certo di un processo di accentramento di poteri, ma di un processo inteso a promuovere il coordinamento e a coinvolgere le parti interessate molto più di quanto non lo siano attualmente.</p>
      <p sl="en">E’ evidente che questo è l’inizio e non la fine del processo. Vi saranno opportunità di continuare a elaborare le nostre posizioni su molti punti che sono stati sollevati. Vorrei soltanto ribadire che quella marittima non può essere un’unica politica uguale per tutti, in quanto è necessario tenere conto in maniera adeguata delle caratteristiche specifiche dei vari mari che circondano l’Unione europea.</p>
      <p sl="en">Concludo con una breve osservazione riguardo agli aspetti regionali. E’ ovvio che consideriamo la dimensione regionale il fattore chiave nel nostro processo e la dimensione ultraperiferica occupa indubbiamente un posto centrale. Vi assicuro che le parti interessate a livello regionale e le azioni regionali resteranno un pilastro della nostra politica in materia.</p>
    </intervention>
    <intervention id="2-334" speaker_id="21918" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="2-335" speaker_id="37450" name="Viorica-Pompilia-Georgeta Moisuc" is_mep="True" mode="spoken">
      <p sl="it">în scris. – Raportul domnului Willi Piecyk din Comisia pentru transport si turism abordează un ansamblu de probleme de cea mai mare actualitate privitor la stabilirea unor reguli şi percepte general valabile pentru statele membre ale U.E. în vederea protejării şi exploatării raţionale a apelor mărilor şi oceanelor.</p>
      <p sl="it">Mă voi referi la unele chestiuni legate de specificul situaţiei la Marea Neagră, mare de frontieră externă a Uniunii, şi anume: după căderea regimului comunist în România, dezvoltarea turismului pe litoralul de vest al Mării Negre a atras o creştere îngrijorătoare a poluării apelor mării din cauza nenumăratelor restaurante deschise chiar pe plajă, restaurante care deversează în mare reziduurile de tot felul; în acelaşi timp plaja s-a îngustat foarte mult din cauza acestor stabilimente.</p>
      <p sl="it">Poluarea Marii Negre este datorată în bună măsură şi exploatării neraţionale a Deltei Dunării - al doilea fluviu ca mărime în Europa după Volga. Asupra echilibrului biologic al Deltei, asupra faunei şi florei unice în Europa, are un puternic impact negativ construirea de către Ucraina a canalului Bâstroe - acţiune împotriva căreia s-au pronunţat specialişti din toată lumea.</p>
      <p sl="it">Pentru aceste motive, la care se pot adăuga multe altele, considerăm că propunerile făcute de raportor şi în special construirea unei politici europene maritime unice pe baza prevederilor din Cartea Verde sunt bine venite şi le susţinem în întregime.</p>
    </intervention>
    <intervention id="2-336" speaker_id="5737" name="Dominique Vlasto" is_mep="True" mode="written">
      <p sl="it">Con questa relazione possiamo chiaramente constatare le possibilità che l’Unione europea potrebbe trarre da una politica marittima più integrata, che sostituirebbe misure frammentarie e specifiche con proposte più coerenti. Nel Libro verde la Commissione non è affatto riuscita nell’intento, tuttavia riconosciamo che non la aiutiamo molto con questa relazione troppo lunga e scarsamente strutturata.</p>
      <p sl="it">Vorrei rammentare le quattro sfide principali che dovranno essere affrontate: conciliare lo sviluppo economico con la protezione ambientale, anche per quanto riguarda le questioni della sicurezza marittima e della biodiversità marina, garantire un efficace sviluppo costiero per conciliare le attività economiche e quelle naturali delle zone portuali e residenziali, passare da un’economica tradizionale a nuovi settori con un elevato valore aggiunto, come le biotecnologie marine e le nuove fonti energetiche, e infine instaurare un’efficace gestione. Quest’ultima costituisce la sfida politica e amministrativa da cui dipende il successo di tutto l’insieme.</p>
      <p sl="it">E’ certo che esistono effettive possibilità di sviluppo delle attività legate al mare, che attualmente rappresentano dal 3 al 5 per cento del prodotto interno lordo europeo, ma metterle in pratica sarà difficile e richiederà un efficace coordinamento.</p>
      <p sl="it">In questa relazione l’Unione europea è un pioniere e manifesta le sue ambizioni. Restano da trovare i mezzi per passare da questa visione a una politica integrata.</p>
    </intervention>
  </section>
  <section id="creitem55" title="16. Tempo delle interrogazioni (interrogazioni alla Commissione)">
    <intervention id="2-338" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B6-0133/2007).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Prima parte</p>
      <p sl="unknown">Su richiesta del Commissario Verheugen il Tempo delle interrogazioni avrà inizio con l’interrogazione n. 28.</p>
    </intervention>
    <intervention id="2-339" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 28 dell’onorevole Catherine Stihler (H-0493/07):</p>
      <p sl="unknown">Oggetto: Consultazione sull’informazione dei pazienti</p>
      <p sl="unknown">La Commissione come intende consultare formalmente le organizzazioni dei consumatori nell’apprestare la relazione sulle prassi correnti in materia di informazione ai pazienti, come prescritto dall’articolo 88 bis della direttiva 2004/27/CE : “Entro tre anni dall’entrata in vigore della direttiva 2004/726/CE la Commissione, previa consultazione delle associazioni dei pazienti e dei consumatori, degli Stati membri e degli altri soggetti interessati, presenta al Parlamento europeo e al Consiglio una relazione sulle attuali prassi in materia di informazione, in particolare via Internet, e sui loro rischi e benefici per i pazienti”?</p>
    </intervention>
    <intervention id="2-340" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . – Signor Presidente, onorevole Stihler, conformemente all’articolo 88 bis della direttiva 2001/83/CE, la Commissione sta preparando una relazione sulle prassi correnti in materia di informazione ai pazienti sui medicinali. La relazione riassumerà la situazione attuale, ma non stabilirà ancora alcun orientamento politico né avanzerà proposte poiché, ai sensi dell’articolo 88 bis , verranno definiti in seguito, quale passo successivo. Quando la versione definitiva della relazione sarà disponibile, verrà immediatamente presentata al Consiglio e al Parlamento europeo.</p>
      <p sl="de">Nella fase di preparazione della relazione, i servizi della Commissione hanno tenuto ampie consultazioni con le associazioni dei pazienti e dei consumatori, con gli Stati membri e gli altri soggetti interessati. Secondo la consueta procedura, la consultazione pubblica ha avuto una durata di oltre due mesi, da aprile a giugno di quest’anno. La proposta è stata pubblicata sul sito web della Direzione generale Imprese e Industria, con la richiesta di inviare pareri.</p>
      <p sl="de">Finora sono giunti più di 50 contributi, e ogni giorno ne arrivano altri. Dieci di questi contributi provengono da associazioni di pazienti o di consumatori. E’ una prova lampante che le associazioni dei consumatori e tutti gli altri soggetti interessati, così come i cittadini, hanno avuto l’opportunità di esprimere la loro opinione sulla relazione, e di contribuire alla sua stesura – ed è infatti ciò che è largamente avvenuto.</p>
      <p sl="de">Le risposte ricevute sono state esaminate con molta attenzione, e la relazione definitiva dovrà considerare, sulla base di questo esame, la migliore strategia per assicurare a tutti i cittadini europei il medesimo accesso alle più chiare informazioni possibili sui medicinali.</p>
      <p sl="de">Desidero assicurare all’onorevole parlamentare che si tratta di una questione che mi sta personalmente a cuore e che farò quanto è in mio potere per condurre il processo a conclusione nel più breve tempo possibile. Tuttavia, è essenziale che le nostre proposte si basino su informazioni esaustive e ampie consultazioni con i cittadini: a mio avviso, precisione e qualità sono, a questo proposito, ben più importanti della velocità.</p>
    </intervention>
    <intervention id="2-341" speaker_id="4545" name="Catherine Stihler" is_mep="True" mode="spoken">
      <p sl="en">La ringrazio signor Commissario. Ritengo ci sia grande preoccupazione sulla modalità di consultazione delle parti. Molti di noi pensano che non debbano esserci cambiamenti all’attuale normativa, ovvero che si debba mantenere il divieto sulla pubblicità destinata al consumatore senza possibilità di sorta di reclamizzare direttamente i prodotti farmaceutici. E’ necessario assicurare un maggiore coinvolgimento dei consumatori al Forum farmaceutico, prestando particolare attenzione a ciò che pazienti e consumatori in genere desiderano e hanno bisogno di sapere piuttosto che alle informazioni che l’industria intende fornire. Pertanto, signor Commissario prenderà in considerazione cambiamenti al programma adottato, in modo da prevedere un adeguato esame di tutti i punti di vista alternativi e affrontare il problema delle informazioni e delle soluzioni da individuare mettendo il paziente al centro dell’attenzione?</p>
    </intervention>
    <intervention id="2-342" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . – Onorevole Stihler, vorrei anzitutto assicurarle che concordiamo pienamente sulla valutazione politica secondo la quale non bisogna aprire le porte alla pubblicità dei prodotti nel settore dei farmaci da vendersi dietro presentazione di ricetta medica; per quanto mi è possibile, ciò non succederà. L’unico obiettivo deve essere quello di fornire ai pazienti informazioni obiettive, esaurienti e neutre, fare in modo che non si confondano e garantire che tutti abbiano pari accesso a tali informazioni obiettive e neutrali.</p>
      <p sl="de">Il problema che oggi ci troviamo ad affrontare è che alcuni gruppi di pazienti hanno accesso a ogni sorta di informazione via Internet e mediante altre moderne tecnologie di comunicazione, mentre molti altri non dispongono di queste informazioni: è una situazione che deve essere eliminata.</p>
      <p sl="de">Vorrei ribadire in maniera chiara che non dobbiamo oltrepassare la linea che separa l’informazione al paziente dalla pubblicità dei prodotti. Inoltre, dobbiamo stabilire con estrema chiarezza quali regole e quali criteri applicare alle informazioni.</p>
      <p sl="de">Per quanto riguarda il calendario, ho già dichiarato che la fase di consultazione si è conclusa. Attualmente stiamo lavorando a pieno ritmo per il completamento della relazione definitiva sulla base di tali consultazioni. Come ho detto poc’anzi, farò del mio meglio per velocizzare tale processo. Ad ogni modo, esso sarà portato a termine entro la fine di dell’anno.</p>
    </intervention>
    <intervention id="2-343" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 26 dell’onorevole Brian Crowley (H-0467/07):</p>
      <p sl="unknown">Oggetto: Lotta alla disoccupazione giovanile e a lungo termine nell’UE</p>
      <p sl="unknown">Può la Commissione comunicare quali misure sta adottando quest’anno per combattere la disoccupazione giovanile e a lungo termine nell’UE e per garantire che i cittadini comunitari privi di un impiego abbiano accesso a corsi di formazione di alta qualità nel campo delle tecnologie dell’informazione?</p>
    </intervention>
    <intervention id="2-344" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Signor Presidente, onorevoli parlamentari, il mercato del lavoro in Europa sta complessivamente migliorando, in maniera rapida ed efficace. In Europa non c’era mai stato un numero così alto di persone che lavorano, e i dati relativi alla disoccupazione sono da molto tempo a un minimo storico. Resta comunque vero che il tasso di disoccupazione tra i giovani rimane alto, circa il doppio della media dell’UE. Il problema della disoccupazione giovanile è innanzitutto di competenza degli Stati membri, nel contesto delle loro politiche riguardanti il mercato del lavoro. E’ anche vero, tuttavia, che l’UE deve contribuire a risolvere questo problema.</p>
      <p sl="cs">Il compito principale dell’UE consiste nel sostenere gli Stati membri nei due seguenti settori:</p>
      <p sl="cs">coordinamento e controllo della politica nazionale in materia di disoccupazione degli Stati membri nel contesto della strategia di Lisbona, e</p>
      <p sl="cs">sostegno finanziario, in particolare mediante il Fondo sociale europeo.</p>
      <p sl="cs">Il quadro per il coordinamento delle politiche è fornito dalla strategia di Lisbona rivista. La Commissione controlla attentamente le politiche nazionali in materia di disoccupazione. Nell’ultima relazione comunitaria sulla disoccupazione, Commissione e Consiglio hanno sottolineato l’urgente necessità di migliorare la situazione dei giovani nel mercato del lavoro. Sebbene gli Stati membri si siano impegnati a offrire ai giovani nuove possibilità, la maggior parte dei 4,6 milioni di giovani disoccupati non riceve offerte di lavoro, né di istruzione o formazione professionale nei primi sei mesi di disoccupazione. I giovani che trovano lavoro spesso devono accettare condizioni contrattuali incerte. La Commissione ritiene che si tratti di una condizione insoddisfacente e ha raccomandato agli Stati membri di migliorare la situazione per i giovani, in particolare nel settore dell’istruzione e della formazione professionale.</p>
      <p sl="cs">Dal punto di vista della Commissione, occorre avviare iniziative specifiche nei tre settori seguenti.</p>
      <p sl="cs">In primo luogo, l’inclusione sociale, che è un prerequisito essenziale per lo sviluppo sostenibile in Europa. La Commissione sosterrà una coesione attiva, volta ad aiutare le persone che sono emarginate a integrarsi nel mercato del lavoro, nonché i programmi che garantiscono un salario minimo adeguato e l’accesso a servizi sociali di alta qualità.</p>
      <p sl="cs">In secondo luogo, l’apprendimento permanente, dal momento che non vi è alcun dubbio che l’istruzione genera istruzione e che coloro che hanno ricevuto un’istruzione e dispongono di qualifiche superiori hanno maggiore accesso all’apprendimento permanente rispetto a coloro che ne hanno maggiore bisogno, vale a dire i lavoratori con qualifiche inferiori o i lavoratori anziani con qualifiche superate. Per quanto riguarda la strategia di Lisbona, la Commissione ha emesso una serie di raccomandazioni per gli Stati membri nel settore dell’istruzione e della formazione professionale, in particolare riguardo all’abbandono precoce degli studi, con la prospettiva di innalzare i livelli di istruzione dei cittadini europei. Vorrei sottolineare che l’obiettivo fondamentale dell’UE è portare il numero di abbandoni scolastici precoci al di sotto del 10 per cento. La cifra attuale è del 15,2 per cento e in alcuni casi significativamente maggiore. La riduzione degli abbandoni scolastici precoci è a nostro avviso uno dei fattori più importanti per accrescere le opportunità dei giovani nel mercato del lavoro. Un’altra raccomandazione della Commissione riguarda il sostegno alla mobilità geografica. Nonostante la disoccupazione, ci troviamo di fronte a una situazione in cui in alcune regioni e settori non è presente una forza lavoro sufficiente. E’ pertanto necessario esortare i giovani a sfruttare tali opportunità di lavoro.</p>
      <p sl="cs">Un’ulteriore possibilità risiede nel sostegno finanziario dell’UE mediante il Fondo sociale europeo. Oltre alla politica di coordinamento, l’Unione sostiene gli sforzi degli Stati membri di modernizzare il mercato del lavoro. Nel periodo 2007-2013 gli Stati membri riceveranno 72,6 miliardi di euro per finanziare la riforma dei mercati nazionali del lavoro, oltre il 90 per cento dei quali andrà direttamente a soddisfare gli obiettivi di Lisbona. L’investimento nel capitale umano, che rappresenta un terzo della dotazione finanziaria del Fondo sociale europeo, costituisce la priorità più importante per il 2007-2013. Un ulteriore 30 per cento dell’importo verrà assegnato alla coesione sociale con stanziamenti a favore dei gruppi sfavoriti.</p>
      <p sl="cs">Il Fondo sociale europeo ha già prodotto risultati pratici. Ogni anno, circa 2 milioni di persone ottengono accesso all’occupazione sfruttando il sostegno dei progetti del Fondo sociale europeo. Nel 2007, il 25 per cento dei disoccupati nell’UE parteciperà a progetti del Fondo sociale europeo, di cui beneficiano circa 1 milione di persone sfavorite o emarginate dalla società. Circa 4 milioni di persone ogni anno portano a termine corsi di formazione quale parte del programma di apprendimento permanente, sostenuto dal Fondo sociale europeo.</p>
      <p sl="cs">Dato che, come ho evidenziato, la questione della disoccupazione giovanile rimane un problema, la Commissione sta cercando soluzioni più efficaci. Per questa ragione, al momento la Commissione sta ultimando una proposta di comunicazione sull’inserimento dei giovani nella scuola, nel mondo del lavoro e nella società, la cui adozione è prevista per il settembre di quest’anno. La comunicazione in questione sarà accompagnata da un documento di lavoro della Commissione sull’occupazione giovanile.</p>
      <p sl="cs">Onorevoli deputati, come ho sottolineato, la questione della disoccupazione giovanile è certamente soprattutto di competenza degli Stati membri, delle loro politiche sull’occupazione, delle loro politiche in materia di istruzione e così via, anche se l’UE non può e non intende rimanere inoperosa.</p>
    </intervention>
    <intervention id="2-345" speaker_id="2109" name="Brian Crowley" is_mep="True" mode="spoken">
      <p sl="en">Signor Presidente, ringrazio il Commissario per la sua risposta. Nel poco tempo a mia disposizione, intendo concentrarmi su tre settori specifici.</p>
      <p sl="en">Innanzi tutto, a proposito della disoccupazione giovanile, abbiamo notato una grave carenza di competenze, non solo per quanto riguarda Internet , il settore della comunicazioni o la tecnologia, ma anche in termini di competenze tradizionali, ad esempio quelle di falegnami, elettricisti, operai edili specializzati, eccetera. Non sembra esserci alcuna nuova iniziativa per costruire sulle risorse esistenti.</p>
      <p sl="en">In secondo luogo, in relazione alla questione della mobilità, ci sono barriere che si ripercuotono sui giovani, in particolare, negli spostamenti per ottenere posti di lavoro e sul riconoscimento dei loro titoli di studio qualora ne siano in possesso.</p>
      <p sl="en">In terzo luogo, e per finire, in relazione alla disoccupazione di lunga durata, i programmi di reinserimento sono importanti, in quanto consentono ai lavoratori di conservare parte dei loro diritti sociali e pertanto li aiutano a integrarsi nuovamente nel sistema lavorativo. Quali specifiche proposte ci sono al riguardo?</p>
    </intervention>
    <intervention id="2-346" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Questi due punti sono certamente molto importanti e potremmo approfondirli a lungo, tuttavia risponderò brevemente, se possibile. Naturalmente, nell’ambito del quadro della politica attiva sull’occupazione del Fondo sociale europeo, ci stiamo adoperando per aumentare le competenze, e come lei ha giustamente sottolineato le qualifiche non sono una questione meramente intellettuale, ma coinvolgono altresì le professioni manuali e altre attività. Pertanto, la Commissione sta preparando un dibattito, nell’ambito del forum per la riforma, per affrontare il futuro mercato del lavoro, vale a dire, un mercato del lavoro che preveda posti che nel lungo termine possano essere considerati stabili o emergenti, e parte del nostro impegno consisterà nel formulare requisiti adeguati per le qualifiche, moduli idonei ad acquisire qualifiche e metodi flessibili e dinamici per perseguire l’equilibrio tra il futuro mercato del lavoro e le qualifiche.</p>
      <p sl="cs">Per quanto riguarda la mobilità dei lavoratori, ancora una volta abbiamo a disposizione tutta una serie di elementi e modalità per sostenerla. Il più importante è l’obiettivo stabilito dal mio collega il commissario Figel, vale a dire il quadro per il sul riconoscimento delle qualifiche non soltanto nei settori in cui le qualifiche vengono già riconosciute ma anche in altri settori, compresi i cosiddetti mestieri. Credo che se avviamo questo progetto, miglioreremo significativamente la situazione dei giovani nel mercato del lavoro.</p>
    </intervention>
    <intervention id="2-347" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 27 dell’onorevole Olle Schmidt (H-0487/07):</p>
      <p sl="unknown">Oggetto: Europa: un luogo di rifugio per scrittori e giornalisti perseguitati</p>
      <p sl="unknown">L’UE ha il dovere di appoggiare un dibattito aperto nelle società chiuse e nei regimi dittatoriali. Tuttavia in troppi paesi l’espressione di opinioni continua a comportare pericolo di morte. In tutto il mondo giornalisti e scrittori vengono uccisi, rapiti e perseguitati. La libertà di espressione è importante affinché i regimi totalitari possano evolversi verso società aperte e democratiche. La Commissione potrebbe trasmettere un segnale chiaro sul valore della libertà di espressione offrendo un rifugio temporaneo a scrittori e giornalisti perseguitati a causa delle restrizioni della libertà di espressione. Di recente una proposta in tal senso è stata avanzata dal governo danese.</p>
      <p sl="unknown">E’ la Commissione disposta a prendere l’iniziativa di offrire un rifugio nell’UE a scrittori che rischiano persecuzioni a causa di restrizioni alla libertà di espressione?</p>
    </intervention>
    <intervention id="2-348" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – Le condizioni secondo le quali si può concedere a cittadini di paesi terzi una protezione internazionale come lo status di rifugiato bisognoso di protezione sussidiaria in uno Stato membro sono state armonizzate a livello comunitario. Infatti, la direttiva sulla qualifica di rifugiato 2004/83/CE impone agli Stati membri dell’UE interessati l’obbligo di riconoscere lo status di rifugiato ai cittadini di paesi terzi che cercano protezione sulla base di timori fondati di essere perseguitati a causa delle loro opinioni politiche.</p>
      <p sl="en">In tale contesto, il concetto di opinione politica comprende qualsiasi opinione riguardante argomenti che coinvolgano lo Stato, il governo o la società, superando l’identificazione con uno specifico partito politico o una ideologia riconosciuta.</p>
      <p sl="en">Gli Stati membri sono pertanto obbligati in virtù del diritto comunitario a offrire protezione a giornalisti e scrittori che, per avere esercitato la loro libertà di espressione, hanno, nei loro paesi di origine, fondati timori di persecuzioni sotto forma di rischi per la loro vita, la libertà fisica o altre gravi violazioni dei loro diritti umani.</p>
      <p sl="en">La Commissione sostiene ogni iniziativa di singoli Stati membri volta a innalzare il livello di protezione concesso agli scrittori e ai giornalisti che vengono perseguitati limitando la loro libertà di espressione.</p>
    </intervention>
    <intervention id="2-349" speaker_id="4274" name="Olle Schmidt" is_mep="True" mode="spoken">
      <p sl="sv">Sono soddisfatto della risposta. Intendo approfittare della mia interrogazione per chiedere al Commissario di unirsi agli Stati membri nell’intraprendere un’iniziativa per regolamentare maggiormente la questione e garantire che gli scrittori e i giornalisti che possono venire in Europa siano posti effettivamente in condizione di farlo. Ritengo che sia un nostro dovere, considerata la gravissima situazione mondiale. Mi permetto di ricordare al signor Commissario che, lo scorso anno, 113 persone che lavoravano nei mezzi di comunicazione sono state assassinate, 807 sono state imprigionate, circa 1 500 hanno subito aggressioni fisiche e 56 sono state rapite. Tra gli scrittori, 18 sono stati uccisi e 144 messi in prigione. E’ tempo di intervenire. Una sovvenzione comunitaria potrebbe essere considerata in linea con quanto suggerito dal signor Commissario.</p>
    </intervention>
    <intervention id="2-350" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, ben volentieri rispondo all’onorevole deputato. Poiché la direttiva è in vigore, tutti gli Stati membri sono obbligati a rispettarla. Un aspetto su cui si può fare probabilmente di più è quello dell’informazione e della comunicazione verso i paesi d’origine: lì probabilmente vi è scarsa conoscenza delle possibilità offerte dalla legge europea di trovare protezione quando si è un giornalista e si è a rischio.</p>
      <p sl="it">Per quanto riguarda i programmi di comunicazione, tutti gli Stati membri debbono sapere che la Commissione europea è pronta non solo a cofinanziarli ma anche a promuoverli. Quindi una migliore conoscenza per una migliore applicazione di una direttiva che esiste esattamente nei termini che Le ho descritto.</p>
    </intervention>
    <intervention id="2-351" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Presidente, desidero esprimere il mio pieno sostegno all’interrogazione dell’onorevole deputato, in quanto lo spirito che muove e guida l’Unione europea è davvero l’opposto di quello che regna in paesi dove si verifica il bando e il rogo di libri, seguito dalla persecuzione dei loro autori. Vorrei approfondire la questione. A mio parere, è necessario non soltanto concedere a questi cittadini una particolare protezione, ma l’UE deve anche preoccuparsi di garantire che le opere di tali autori possano essere diffuse, vale a dire divulgate proprio al fine di sconfiggere la dittatura di cui sono vittime. La Commissione intende sostenere questi cittadini non soltanto consentendo loro di soggiornare da noi ma anche promuovendo le loro opere?</p>
    </intervention>
    <intervention id="2-352" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, noi abbiamo già immaginato addirittura dei programmi per far conoscere le opinioni di persone che, nei loro paesi, vengono definite scrittori dissidenti, in modo da promuovere la diffusione di idee liberali e democratiche. Il nostro obiettivo finale è quello di far conoscere tali idee proprio nei paesi da cui questi scrittori o questi giornalisti provengono.</p>
      <p sl="it">E’ nostro compito diffondere i valori democratici al di là dei confini europei e credo che sia giusto farlo anche utilizzando la voce di scrittori e di giornalisti coraggiosi, che debbono essere protetti in Europa ma le cui idee devono essere conosciute anche nei paesi da cui sono fuggiti. Quindi in linea di principio sono d’accordo con tale impostazione.</p>
    </intervention>
    <intervention id="2-353" speaker_id="28512" name="Jim Allister" is_mep="True" mode="spoken">
      <p sl="en">Pensando ai giornalisti minacciati e perseguitati, è difficile non fare riferimento al recente rilascio di Alan Johnston a Gaza, accolto con sollievo da tutti noi. Tuttavia, la Commissione è d’accordo che occorre trovare un attento equilibrio e far sì che le organizzazioni terroristiche, come Hamas , non vengano valorizzate o ricompensate per aver avuto un ruolo nella liberazione resasi necessaria a seguito di un avvenimento che non sarebbe mai dovuto accadere, ovvero la soppressione della libertà di un giornalista coraggioso come Alan Johnston? Signor Commissario vuole fare un commento a riguardo?</p>
    </intervention>
    <intervention id="2-354" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, è evidente che su questa impostazione l’Europa si è già espressa per voce dei ministri degli Esteri dell’Unione europea: la liberazione delle persone rapite è un dovere che diplomaticamente impegna l’Europa.</p>
      <p sl="it">La liberazione di Alan Johnston è stato un atto da noi apprezzato ma, ovviamente, come Lei ha detto, nessuno ritiene di dover ricompensare Hamas che, come tutti sanno, è tuttora nella lista delle organizzazioni terroristiche.</p>
      <p sl="it">Ciò detto, è evidente che quello che a noi preme maggiormente è che vengano salvate vite umane e che i giornalisti possano svolgere la loro attività, anche in aree difficili e in zone di conflitto o ad alto rischio, altrimenti verrebbe meno la missione propria di un giornalista, che è andare anche dove è pericoloso e riferire quello che ha visto e sentito.</p>
    </intervention>
    <intervention id="2-356" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 29 dell’onorevole Stavros Arnaoutakis (H-0500/07):</p>
      <p sl="unknown">Oggetto: Rischio di scomparsa delle riserve ittiche nel Mar Egeo</p>
      <p sl="unknown">Stando a taluni studi scientifici resi pubblici sembra che le riserve ittiche del Mar Egeo si riducano pericolosamente con il conseguente rischio di un crollo del settore alieutico. Tale situazione è aggravata dalla mancata applicazione di sostanziali misure a favore di una gestione sostenibile dell’attività alieutica, come pure dall’uso incontrollato di strumenti e pratiche che arrecano gravi colpi agli ecosistemi in cui si riproducono le popolazioni di pesci.</p>
      <p sl="unknown">Poiché la Commissione ha il dovere di proteggere tale area dal propagarsi di fenomeni analoghi al fine di, da un lato, mantenere almeno le riserve ittiche e, dall’altro, proteggere la pesca costiera che è un mezzo di sopravvivenza per i pescatori interessati, cosa intende essa proporre per far fronte a questo grave problema?</p>
    </intervention>
    <intervention id="2-357" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . – Ringrazio l’onorevole Arnaoutakis per l’interrogazione relativa al Mar Egeo e alle sue risorse ittiche. Va ricordato che il Consiglio dei ministri ha adottato la proposta di regolamento relativa alle misure di gestione per lo sfruttamento sostenibile delle risorse di pesca nel mar Mediterraneo intorno alla fine del 2006. Tale regolamento è poi entrato in vigore nel gennaio 2007. La Commissione ritiene che il regolamento rappresenti una risposta valida ed energica ai problemi sollevati dall’onorevole parlamentare sia per quanto riguarda le piccole specie pelagiche che quelle demersali. Per altre specie altamente migratorie come il tonno rosso, la Comunità ha inoltre adottato recentemente una nuova normativa che contribuirà a migliorare lo stato di conservazione di tali stock .</p>
      <p sl="en">Mi si consenta di sottolineare che fissare misure di gestione non è comunque sufficiente se non vengono realizzati un’opportuna applicazione e il controllo delle misure. Sia gli Stati membri che le organizzazioni dei pescatori hanno un ruolo fondamentale da svolgere al riguardo. La Commissione vigilerà attentamente per assicurare il rispetto di tutte le misure. Per questa ragione il 2 aprile 2007 ho scritto ai ministri degli Stati membri interessati di valutare il livello di applicazione del regolamento pochi mesi dopo la sua adozione. I miei uffici continueranno a controllare la situazione e l’attuazione da parte degli Stati membri delle varie disposizioni contenute nel regolamento.</p>
      <p sl="en">Oltre alle misure comunitarie che potranno essere ulteriormente integrate in futuro, è essenziale anche promuovere misure di gestione della pesca nel quadro della Commissione generale della pesca per il Mediterraneo (CGPM), affinché anche i paesi del Mediterraneo che non fanno parte dell’Unione possano contribuire alla sostenibilità delle risorse marine viventi.</p>
      <p sl="en">La partecipazione attiva di scienziati degli Stati membri all’attività del comitato consultivo scientifico della CGPM è importante in questa prospettiva. Nel caso del Mare Egeo, è soprattutto responsabilità della Grecia e della Turchia assicurare un’opportuna cooperazione scientifica per fornire un valido parere scientifico per la gestione della pesca.</p>
      <p sl="en">Al fine di assicurare e promuovere ulteriore cooperazione scientifica nel bacino orientale del Mediterraneo, la Commissione, unitamente a Grecia e Italia, intende sostenere un nuovo progetto regionale FAO denominato EastMed.</p>
    </intervention>
    <intervention id="2-358" speaker_id="28578" name="Stavros Arnaoutakis" is_mep="True" mode="spoken">
      <p sl="el">Signor Presidente, ringrazio il Commissario per la sua risposta e vorrei rendergli noto che nell’Egeo e nel Mediterraneo in generale sono attivi pescatori degli Stati membri dell’Unione europea e di paesi terzi.</p>
      <p sl="el">Tuttavia, i pescatori greci e comunitari operanti nella zona subiscono tutte le limitazioni e applicano le direttive pertinenti, a differenza dei pescatori di paesi terzi, che pescano senza restrizioni e spesso senza controllo.</p>
      <p sl="el">Cosa intende fare la Commissione per risolvere immediatamente il problema?</p>
    </intervention>
    <intervention id="2-359" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . – Come ho detto poc’anzi, la Commissione ha facoltà di intervenire direttamente nella gestione della pesca nell’ambito delle acque comunitarie, in particolare coinvolgendo i pescatori della Comunità. A questo proposito ho fatto riferimento in particolare alla normativa relativa al Mediterraneo, appena entrata in vigore e di cui stiamo eseguendo un attento controllo per verificarne la corretta applicazione.</p>
      <p sl="en">Chiaramente il Mar Mediterraneo, e l’area orientale del Mediterraneo, coinvolge paesi terzi con i quali abbiamo delle relazioni. Con la Turchia in particolare esiste un legame di associazione, e la Turchia è anche un paese candidato all’adesione. Per quanto riguarda la pesca, cerchiamo di lavorare a stretto contatto con i paesi terzi in altre sedi responsabili della gestione della pesca nel Mediterraneo, in particolare con la CGPM, la Commissione generale della pesca per il Mediterraneo. Per quanto riguarda le specie altamente migratorie, esiste l’ICCAT, la commissione responsabile del tonno rosso, in particolare, e del pesce spada. In questo settore ci stiamo attivando per lavorare a stretto contatto con i paesi terzi che fanno anche parte di questi forum al fine di portare avanti misure normative comuni. In tal modo stiamo cercando di mantenere e istituire regole il più possibile eque e comuni.</p>
      <p sl="en">Naturalmente è fondamentale che l’Unione europea prenda l’iniziativa, e quindi, nello stabilire il nostro regime normativo per la pesca nelle acque comunitarie, abbiamo definito regole esemplari, ma facciamo il possibile per far sì che i paesi terzi che hanno diritto di pesca nel Mediterraneo adottino misure analoghe attraverso la CGPM e l’ICCAT, affinché i nostri pescatori non vengano penalizzati da norme di gestione della pesca più severe.</p>
    </intervention>
    <intervention id="2-360" speaker_id="2206" name="Reinhard Rack" is_mep="True" mode="spoken">
      <p sl="de">Nelle ultime settimane, siamo venuti a conoscenza di problemi emersi nel suo paese, Malta, riguardanti quindi la pesca costiera in un’altra zona del Mediterraneo. Ci sono possibilità particolari, programmi o strategie per promuovere in maniera specifica la pesca costiera e la protezione dei pescatori locali?</p>
    </intervention>
    <intervention id="2-361" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . – La pesca costiera nel Mediterraneo è una questione particolarmente delicata, in quanto ha caratteristiche più specifiche rispetto alla pesca nel Mare del Nord, per esempio, che comprende principalmente catture miste. Pertanto, non è possibile essere così selettivi come vorremmo e le misure applicate nel Mediterraneo si basano maggiormente su provvedimenti tecnici che sulla fissazione di quote e di un totale ammissibile di catture.</p>
      <p sl="en">Tuttavia, alla luce di ciò, la politica della pesca nel Mediterraneo ha introdotto, per la prima volta, normative piuttosto severe volte a regolamentare la pesca nel Mediterraneo e in particolare la pesca costiera. Gli Stati membri sono tenuti a preparare piani di gestione per la pesca tenendo conto della lunghezza delle coste e, in particolare, misure relative alla tipologia delle attrezzature utilizzate, nonché misure relative alla taglia minima di sbarco.</p>
      <p sl="en">Attualmente stiamo controllando che la normativa venga applicata, come ho sostenuto nella mia risposta all’interrogazione. Essa è stata adottata solo alla fine dello scorso anno ed è entrata in vigore all’inizio di quest’anno. Le scadenze vengono introdotte nel corso di quest’anno e dell’anno prossimo. Mi auguro che entro i termini stabiliti nel regolamento gli Stati membri avranno adottato le misure necessarie per poter ottenere una pesca più sostenibile nel Mediterraneo, in particolare riguardo alla pesca costiera.</p>
    </intervention>
    <intervention id="2-362" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mi congratulo con l’amico onorevole Arnaoutakis per la sua interrogazione e ringrazio il Commissario per la sua risposta. Tuttavia, vorrei sapere a quali condizioni le catture dei pescatori di paesi terzi vengono importate e distribuite sul mercato nell’Unione europea.</p>
      <p sl="el">Un aumento della pesca significa anche un aumento della domanda causata da prezzi più bassi. Non si tratta soltanto di metodi di pesca.</p>
    </intervention>
    <intervention id="2-363" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . – Le norme applicabili all’importazione del pesce sono regolate conformemente alle disposizioni generali relative ai negoziati OMC e al regime OMC. Vi sono settori in cui, in relazione alla pesca in particolare, non vige una liberalizzazione completa e, pertanto, esistono misure di protezione dell’industria comunitaria. Tuttavia, è necessario attendere di vedere come si svolgeranno le discussioni nel corso dell’anno al fine di valutare quali ulteriori liberalizzazioni si verificheranno riguardo ai prodotti ittici importati.</p>
      <p sl="en">Detto questo, è comunque importante sottolineare che nei prossimi mesi dell’anno presenteremo misure per combattere la pesca illegale. In virtù di tali misure, qualora il pesce venisse catturato da imbarcazioni che battono la bandiera di un paese terzo e tali imbarcazioni non fossero in grado di dimostrare che il pesce è stato catturato secondo criteri di sostenibilità – in altre parole, nell’ambito, per esempio, di limiti di quote e dei parametri di norme applicabili in diverse organizzazioni per la gestione della pesca regionale, quale, nel caso del Mediterraneo, la CGPM – allora tale pesce sarà considerato illegale e non verrà concessa l’autorizzazione a sbarcarlo nello Stato membro in cui avrebbe dovuto essere sbarcato. Questo ci permetterebbe di disporre di misure molto efficaci, che spero ci aiuteranno a limitare gli sbarchi di pesce catturato illegalmente.</p>
    </intervention>
    <intervention id="2-364" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 30 dell’onorevole Marie Panayotopoulos-Cassiotou (H-0452/07):</p>
      <p sl="unknown">Oggetto: Tutela dei diritti del fanciullo nelle relazioni esterne dell’UE</p>
      <p sl="unknown">La comunicazione della Commissione sulla strategia europea per i diritti del fanciullo pubblicata il 4 luglio 2006 valuta, nell’ambito dell’Unità tematica “situazione mondiale”, che circa 300 000 ragazzi combattono come soldati bambini in più di 30 conflitti armati in tutto il mondo. Benché ci si attenda che il tema dei bambini soldato sia già stato oggetto di normalizzazione e si siano ridotte le situazioni estreme di violazione dei loro diritti, spesso la stampa internazionale fa riferimento al fenomeno del reclutamento di bambini soldato desumendo esempi concreti da taluni paesi dell’Africa e dell’Asia.</p>
      <p sl="unknown">Come percepisce la Commissione, nell’ambito delle sue relazioni esterne, il fenomeno dell’impiego di bambini in imprese militari? Quali provvedimenti concreti intende prendere per far sì che la lotta contro l’arruolamento dei bambini costituisca una priorità della sua agenda politica riguardo a quei paesi in cui i bambini sono costretti a partecipare ad azioni militari? Come incoraggerà l’applicazione del Protocollo aggiuntivo della Convenzione delle Nazioni Unite sui diritti del fanciullo affinché gli Stati rispettino la condizione del compimento del 18° anno di età per i giovani che partecipano alla formazione militare e agli scontri armati?</p>
    </intervention>
    <intervention id="2-365" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – La Commissione non solo condanna vivamente e duramente il reclutamento e l’utilizzo di bambini nei gruppi e nelle forze armate, ma contribuisce anche attivamente a un costante impegno internazionale, ricorrendo a tutti i mezzi disponibili per combattere tale fenomeno. Ci stiamo adoperando, sia a livello politico che mediante i nostri diversi strumenti di finanziamento, per promuovere i diritti del bambino nei conflitti armati.</p>
      <p sl="en">E’ possibile distinguere tre livelli. Uno è il livello politico. L’Unione europea ha istituito una base particolarmente solida per lavorare su queste questioni. Dal 2003, sono stati adottati numerosi documenti politici che comprendono gli orientamenti dell’UE su bambini e conflitti armati, le strategie comunitarie per il sostegno al disarmo, alla smobilitazione e alla reintegrazione e la checklist per l’integrazione della protezione dei bambini coinvolti in conflitti armati nelle operazioni PESD e, infine, la comunicazione della Commissione verso una strategia dell’UE sui diritti dei minori dal 2006.</p>
      <p sl="en">Attualmente, nei nostri dialoghi politici con i paesi partner , solleviamo regolarmente questioni relative ai diritti dei minori. Ad esempio, abbiamo discusso con il governo libanese la ratifica del protocollo opzionale alla Convenzione sui diritti del fanciullo. Abbiamo inoltre esortato gli Stati che non l’hanno ancora fatto a ratificare e ad applicare in toto lo statuto del Tribunale penale internazionale che considera l’arruolamento dei minori come un crimine di guerra. Abbiamo sostenuto finanziariamente la recente revisione del principio di Città del Capo, che ha portato lo scorso febbraio all’adozione dei principi di Parigi. Continuiamo altresì a collaborare e a sostenere attivamente i rappresentanti speciali dell’ONU per i bambini nei conflitti armati, l’UNICEF, l’OHCHR, l’UNHCR e altri organismi non governativi.</p>
      <p sl="en">In secondo luogo, abbiamo fatto di questo problema un’alta priorità nei nostri impegni assistenziali a livello di singolo paese, per esempio in relazione a progetti sul disarmo, la smobilitazione e i programmi di reintegrazione in Sudan o in riferimento alla prevenzione del reclutamento dei bambini in Colombia o alla smobilitazione, reintegrazione e prevenzione del reclutamento di soldati bambini. Ciò ha consentito la smobilitazione di più di 3 000 bambini.</p>
      <p sl="en">Infine, nell’ambito del nuovo strumento europeo per la democrazia e i diritti umani, abbiamo inoltre stanziato un importo totale di 6,8 milioni di euro per il periodo 2007-2010, con l’intento di tutelare i diritti dei bambini nelle situazioni di conflitto armato.</p>
    </intervention>
    <intervention id="2-366" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Ringrazio la signora Commissario per la risposta. Tuttavia, vorrei chiederle di indicarmi quali azioni precise saranno intraprese per accogliere questi bambini nell’Unione europea.</p>
    </intervention>
    <intervention id="2-367" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Come ho detto poc’anzi, disponiamo di diversi orientamenti e stiamo attuando gli orientamenti esistenti. Ho appena fatto riferimento, ad esempio, alla strategia dell’UE sui diritti del fanciullo. Ciò avviene innanzi tutto mediante il dialogo politico. In secondo luogo, sosteniamo i paesi partner nell’attuazione delle loro stesse strategie. Questo significa che stiamo lavorando con i singoli paesi, oltre ad aver sostenuto finanziariamente la recente revisione dei principi di Città del Capo. Come ho riferito, ciò ha portato ai principi di Parigi e noi stiamo esprimendo ufficialmente il nostro sostegno politico a tali orientamenti.</p>
      <p sl="en">Ci stiamo adoperando per lavorare su tutti i vari fronti, aiutando i paesi ma utilizzando anche i nostri progetti.</p>
    </intervention>
    <intervention id="2-368" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 31 dell’onorevole Bernd Posselt (H-0460/07):</p>
      <p sl="unknown">Oggetto: Strategia per la regione del Mar Nero</p>
      <p sl="unknown">Qual è la strategia della politica estera UE per proseguire lo sviluppo della regione del Mar Nero e in che modo vi influiscono le questioni dei diritti umani, della sicurezza e della politica energetica?</p>
    </intervention>
    <intervention id="2-369" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – La presente interrogazione verte sulla strategia della regione del Mar Nero. Oltre ai tre Stati membri, la regione del Mar Nero comprende altri sette paesi che rientrano nelle politiche dell’Unione: una di queste è la politica del vicinato, la seconda è costituita dal processo di preadesione nel caso della Turchia, e poi abbiamo il partenariato strategico con la Russia. Tali politiche, e soprattutto la politica europea di vicinato, determinano la nostra strategia nei confronti della regione nel suo complesso.</p>
      <p sl="en">Promuovere la stabilità e la prosperità è pertanto uno degli obiettivi principali che perseguiamo, offrendo programmi di cooperazione concreti. Di recente abbiamo presentato, come saprà, un’iniziativa di sinergia del Mar Nero che è appena stata adottata sotto la Presidenza tedesca.</p>
      <p sl="en">La regione riveste per noi un’importanza fondamentale, in particolare per le forniture energetiche dell’UE – non si tratta soltanto della sicurezza di approvvigionamento, ma anche di diversificazione. Stiamo inoltre promuovendo un dialogo con tutti i paesi del Mar Nero sulla sicurezza energetica volto a fornire un quadro trasparente per la produzione, il trasporto e il transito, non solo in un contesto regionale ma anche per migliorare la sicurezza energetica e le forniture mediante la diversificazione.</p>
      <p sl="en">Stiamo inoltre lavorando per aggiornare le infrastrutture energetiche esistenti e per promuovere lo sviluppo di nuove infrastrutture nel contesto del corridoio energetico Mar Caspio-Mar Nero-UE. Teniamo conto altresì di tutte le norme sui diritti umani quali stabiliti dal Consiglio d’Europa e dall’OSCE che si applicano anche a tutti gli Stati del Mar Nero. Intendiamo quindi migliorare il rispetto dei diritti umani, ma è nostra intenzione anche sostenere e rafforzare le strutture democratiche e la società civile in particolare. Questa è la strada giusta.</p>
      <p sl="en">Infine, il terzo fattore è la sicurezza e, in particolare, i “conflitti congelati” che rappresentano una sfida enorme. Ci auguriamo che l’attivo coinvolgimento dell’UE negli attuali impegni per affrontare tali conflitti offrirà un’opportunità per risolverli in un futuro non troppo lontano.</p>
    </intervention>
    <intervention id="2-370" speaker_id="2229" name="Bernd Posselt" is_mep="True" mode="spoken">
      <p sl="de">Signora Commissario, la ringrazio per la risposta molto precisa ed esaustiva. Ho adesso altre due domande complementari. In primo luogo, giovedì, nel corso di un dibattito su argomenti urgenti e di attualità, discuteremo della Transnistria. Come valuta signor Commissario la situazione in Moldavia?</p>
      <p sl="de">La mia seconda domanda riguarda le tensioni in tre Stati del Caucaso meridionale, trasformatesi negli ultimi giorni e settimane in una sorta di battaglia procedurale. La Commissione ha assunto un ruolo di mediatore in questo contesto?</p>
    </intervention>
    <intervention id="2-371" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">Membro della Commissione . – In primo luogo, per quanto riguarda la Transinistria e la Moldavia, abbiamo avuto importanti discussioni con il Presidente Voronin in persona proprio di recente, e posso dirle che stiamo lavorando a stretto contatto con il Presidente, ovviamente nel quadro della nostra politica di vicinato.</p>
      <p sl="de">Siamo a conoscenza di trattative che intercorrono tra il Presidente Voronin e il Presidente della Russia Putin, ma la cosa importante è che sono collegate ai nostri negoziati “cinque più due”. Ci stiamo adoperando per dare alla Moldavia ogni sostegno possibile nel processo. Molto spesso bisogna sollevare questioni relative ai diritti umani – come ho fatto personalmente, sia in una lettera al Presidente Voronin che in modo diretto nel corso dei nostri dialoghi –, ma è indispensabile sostenere tale paese, il più povero in Europa, ed è quanto stiamo facendo con i nostri programmi.</p>
      <p sl="de">Per quanto riguarda le tensioni nel Caucaso meridionale, è vero che sono aumentate. Abbiamo sottolineato in varie occasioni che una soluzione ai conflitti in Ossezia del sud, in Abkhazia e ovviamente nel Nagorno-Karabakh è possibile soltanto intensificando il dialogo politico. Ci teniamo a stretto contatto con i vari inviati speciali dell’Alto rappresentante, e abbiamo incanalato la nostra politica di vicinato verso la creazione di un ambiente propizio che consenta di trovare una soluzione.</p>
      <p sl="de">Se, da un lato, il Nagorno-Karabakh ha avuto un’opportunità – che purtroppo il Presidente deve ancora sfruttare, ma tutti speriamo in una svolta – e si registrano alcuni progressi nell’Ossezia del sud, dall’altro in Abkhazia ci sono problemi sempre maggiori e occorre prestare particolare attenzione nei confronti di questo paese.</p>
    </intervention>
    <intervention id="2-372" speaker_id="2206" name="Reinhard Rack" is_mep="True" mode="spoken">
      <p sl="de">La signora Commissario ha citato una serie di importanti settori della politica nella sua risposta all’interrogazione dell’onorevole Posselt. C’è un’ulteriore questione che vorrei affrontare. La situazione nell’area del Mar Nero ha fatto sì che l’UE abbia anche qui un importante confine esterno. Ne derivano questioni che riguardano il superamento sia legale che illegale del confine. Che opportunità ci sono nei settori della politica in materia di immigrazione e visti e di prevenzione dell’immigrazione clandestina?</p>
    </intervention>
    <intervention id="2-373" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">Membro della Commissione . – Onorevole Rack, vorrei precisare a questo proposito che in questa zona sono coinvolti diversi Stati. Da un canto ci sono i nuovi Stati membri Bulgaria e Romania, che forniscono un contributo adeguato alla formulazione congiunta della politica in materia di migrazione dell’UE.</p>
      <p sl="de">Dall’altro, ovviamente, ci sono altri Stati, tra cui la Turchia, paese candidato. A tempo debito, quando la questione verrà affrontata come capitolo, la Turchia dovrà accettare e adottare l’acquis comunitario.</p>
      <p sl="de">Le relazioni con alcuni di questi paesi rientrano nell’ambito della politica di vicinato, e a questo proposito operiamo in due ambiti principali: da un lato, i provvedimenti volti a facilitare la concessione dei visti e, dall’altro lato, la questione degli accordi di riammissione – per prevenire l’immigrazione clandestina per quanto è possibile.</p>
    </intervention>
    <intervention id="2-374" speaker_id="28268" name="Danutė Budreikaitė" is_mep="True" mode="spoken">
      <p sl="lt">Vorrei porre una domanda riguardante la chiusura delle unità 3 e 4 della centrale di Kozloduy in Bulgaria. Sebbene il trattato di adesione abbia stabilito che venissero chiuse, ritiene che al momento, considerata l’attuale situazione energetica in Europa e nel mondo, sia giusto chiudere uno o tutti i blocchi di una centrale energetica avviata e sicura, in attivo dal punto di vista economico?</p>
    </intervention>
    <intervention id="2-375" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Vorrei ricordare che questa è una delle ragioni fondamentali che ha portato all’iniziativa di cooperazione di sinergia del Mar Nero e a istituire un Consiglio economico del Mar Nero quale strumento per portare avanti la cooperazione. Vorremmo vedere, da una parte, i nostri paesi partner , i paesi del vicinato e, dall’altra, gli Stati membri lavorare a stretto contatto con il paese nostro candidato, la Turchia, ma anche in particolare con il partner strategico, vale a dire la Russia.</p>
      <p sl="en">Siamo agli albori di questa nuova politica e sono dell’opinione che essa debba crescere. A Istanbul ha avuto luogo un incontro che mi auguro offrirà d’ora in poi la possibilità di rafforzare e approfondire la nostra cooperazione. Tuttavia, credo che al momento sia troppo presto per fare una valutazione. Ora è tempo di proseguire e fare ciò che è possibile, ma l’intento è senza dubbio quello che ho descritto.</p>
    </intervention>
    <intervention id="2-376" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 32 dell’onorevole Evgeni Kirilov (H-0479/07):</p>
      <p sl="unknown">Oggetto: Situazione delle infermiere bulgare e del medico palestinese in Libia</p>
      <p sl="unknown">Può la Commissione fornire aggiornamenti in merito alla situazione delle infermiere bulgare e del medico palestinese in Libia, a seguito della recente visita del Commissario Ferrero-Waldner e del Ministro tedesco Steinmeier? Può formulare alcune conclusioni e valutazioni politiche circa le modalità con cui stanno procedendo i negoziati con le autorità libiche?</p>
    </intervention>
    <intervention id="2-377" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Signor Presidente, il caso del personale medico bulgaro e palestinese figura tra le mie massime priorità. Durante la visita in Libia con il ministro degli Esteri Steinmeier, che all’epoca era Presidente in carica del Consiglio, abbiamo compiuto progressi nelle discussioni con le autorità libiche e con i rappresentanti delle famiglie dei bambini. Sembra si sia ora vicini a trovare una soluzione, basata sulla solidarietà umana, che potrebbe produrre risultati.</p>
      <p sl="en">Le famiglie e il governo hanno un atteggiamento costruttivo e noi abbiamo confermato la nostra disponibilità a prendere in considerazione il proseguimento del piano di azione a Bengasi a favore dei bambini, in particolare per quanto riguarda il Centro di immunologia e malattie infettive di Bengasi.</p>
      <p sl="en">Siamo ora in attesa della decisione della Corte suprema, che dovrebbe pronunciarsi domani, 11 luglio. Tuttavia, tale decisione non chiuderà la questione, perché è prevista una fase successiva dinanzi al Consiglio superiore delle istanze giuridiche della Libia.</p>
      <p sl="en">Siamo in stretto contatto con le autorità libiche e naturalmente ci auguriamo che la vicenda si concluda in modo positivo, ma non siamo ancora arrivati a questo punto.</p>
    </intervention>
    <intervention id="2-378" speaker_id="34231" name="Евгени Кирилов" is_mep="True" mode="spoken">
      <p sl="it">Г-жо комисар, благодаря на Вас и на немското председателство за огромните усилия, които положихте.</p>
      <p sl="it">Вие, г-жо комисар, характеризирате тези преговори като деликатни. Обикновено често казвате така. Всъщност търпение и деликатност проявява Европейската комисия. Либийският режим, който не иска да търси истинската причина за СПИН-епидемията до този момент, не проявява деликатност и си е намерил за тази цел дългосрочни заложници. Той драстично нарушава човешките права на европейски граждани вече 8 години и развива удобната му теза за независимото либийско правосъдие. А то е толкова независимо, колкото например са либийските медии, които за този период не посмяха нито един път да представят другата гледна точка, за разлика от българските и европейските медии.</p>
      <p sl="it">Попитах Ви за политическата оценка, защото този процес е политически. Логично е за утрешното заседание на съда в Либия и неговото решение, както и за всички решения до сега, либийските власти да носят отговорност. Бих желал да Ви попитам: „Имате ли алтернативен план за действие (председателят се опитва да го прекъсне.), ако Либия продължи да използва преговорите за удължаването на агонията на медицинските сестри и палестинския лекар?“</p>
    </intervention>
    <intervention id="2-379" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Vorrei dire che per la prima volta nutro la speranza che si possa verificare una svolta positiva. Per il momento, tuttavia, non siamo ancora giunti a questo punto. Non vogliamo un piano B, perché intendiamo veramente lavorare al fine di realizzare il nostro proposito: aiutare le infermiere bulgare e il medico palestinese a ritrovare la libertà.</p>
      <p sl="en">I prossimi giorni saranno decisivi. Saremo molto solleciti e abbiamo offerto alle autorità libiche la possibilità di disporre di un piano reale a medio termine, per far sì che il centro di Bengasi non sia solo un centro per la città, ma anche un centro regionale per la cura dell’HIV/AIDS in tale area dell’Africa subsahariana.</p>
      <p sl="en">Non perdiamo quindi la speranza e lavoriamo insieme per trovare una soluzione positiva.</p>
    </intervention>
    <intervention id="2-380" speaker_id="1413" name="Glyn Ford" is_mep="True" mode="spoken">
      <p sl="en">Questo è veramente un caso scandaloso. L’onorevole Martin è stato tra i primi a sollevare la questione nella legislatura precedente, prima del 2004. Tuttavia, siamo ancora allo stesso punto. Il governo libico deve riconoscere che questo caso rischia di inasprire in modo permanente le relazioni tra l’Unione europea e la Libia, ed è un vero peccato, considerato che la Libia è appena uscita dall’isolamento. Accolgo con favore la sua proposta per un centro a Bengasi. Mi auguro che domani si prenderà la decisione giusta. In caso contrario, spero che la massima autorità giudiziaria riuscirà ad adottare il provvedimento opportuno. Se così non fosse – e comprendo che lei ora non voglia avere un piano B – tornerà in Aula con nuove proposte di azione, se non otterremo la decisione giusta nelle ultime due possibilità a disposizione?</p>
    </intervention>
    <intervention id="2-381" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Vorrei ribadire che le autorità libiche sono sempre più consapevoli di volere anch’esse intrattenere buone relazioni con l’Unione europea. Penso abbiano compreso che è importante uscire dall’isolamento e che questo caso continua a rappresentare un ostacolo.</p>
      <p sl="en">Domani, con tutta probabilità, la Corte suprema pronuncerà il suo verdetto, ma sappiamo anche – e penso sia importante sottolinearlo – che tale verdetto non concluderà la questione. Dovremo attendere la decisione politica del Consiglio superiore delle istanze giuridiche.</p>
      <p sl="en">Se non si perverrà a una soluzione, torneremo senz’altro a discuterne e dovremo valutare quali provvedimenti adottare. Tuttavia, come ho già detto, questa volta nutro un cauto ottimismo. Non perdiamo la speranza, ma non limitiamoci a incrociare le dita e lavoriamo insieme il più possibile. E’ ciò che faremo fino all’ultimo minuto, ve lo garantisco.</p>
    </intervention>
    <intervention id="2-382" speaker_id="28299" name="Bogusław Sonik" is_mep="True" mode="spoken">
      <p sl="pl">Signora Commissario, per favore evitiamo una situazione in cui l’Unione europea, sull’esempio degli Stati Uniti, finirà col pagare un riscatto, come quello richiesto di recente per il rilascio delle infermiere e del medico dal Colonnello Gheddafi, che pretende una cifra esorbitante per liberare i prigionieri. Non dobbiamo permettere che ciò accada.</p>
    </intervention>
    <intervention id="2-383" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Non voglio entrare nei particolari delle discussioni in corso con le autorità libiche. Tuttavia, posso assicurarvi che non vi è alcun riscatto da pagare. La nostra unica strategia, sin dall’inizio, consiste nel manifestare solidarietà con la popolazione libica e soprattutto con i bambini contagiati e con le loro famiglie. Inoltre, riteniamo che talvolta sia possibile trasformare un rischio o una situazione difficile in un’opportunità. L’opportunità si traduce nella possibilità che il centro di Bengasi non sia solo un centro per la cura di quei bambini e delle loro famiglie, ma che in futuro diventi un centro di eccellenza per la regione e forse persino per parte dell’Africa subsahariana. Posso assicurarvi che non vi è assolutamente alcun riscatto da pagare.</p>
    </intervention>
    <intervention id="2-384" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 35 dell’onorevole Georgios Papastamkos (H-0453/07):</p>
      <p sl="unknown">Oggetto: Energia nucleare nella regione dei Balcani</p>
      <p sl="unknown">Può dire la Commissione quali progetti relativi alla costruzione di nuove centrali nucleari negli Stati membri dell’Unione europea appartenenti alla Penisola balcanica, e in generale nei paesi dell’Europa sudorientale, le sono stati resi noti? In considerazione della chiusura progressiva dei reattori nucleari di Kozloduj e, parallelamente, della costruzione di una centrale a Belene, come si configura la mappa dell’energia nella regione? Ritiene la Commissione che l’energia nucleare costituisca, per gli Stati in questione, una scelta strategica corretta e legittima volta a soddisfare il loro fabbisogno energetico, tenuto conto delle riserve che vengono espresse al riguardo a motivo dei numerosi eventi sismici di grande intensità che hanno colpito tali paesi in passato?</p>
    </intervention>
    <intervention id="2-385" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – Per quanto riguarda la regione in questione, sono stati presentati una notificazione relativa alla costruzione di una nuova centrale nucleare e un impegno di chiusura. Il 27 febbraio di quest’anno, la Natsionalna Elektricheska Kompania (la società elettrica nazionale) ha notificato alla Commissione, a norma dell’articolo 41 del Trattato EURATOM, il suo progetto di investimento. La notificazione riguarda la costruzione di una centrale nucleare di terza generazione VVER-1000 a Belene, in Bulgaria.</p>
      <p sl="en">La chiusura delle unità tre e quattro della centrale nucleare di Kozloduj, che è parte integrante del trattato di adesione della Bulgaria all’Unione europea, è in corso. La Commissione, nel suo ruolo di custode dei Trattati, vigilerà sulla corretta attuazione delle pertinenti clausole di detto trattato. La chiusura di tali unità non dovrebbe causare grandi preoccupazioni per l’approvvigionamento energetico. L’assistenza comunitaria per lo smantellamento degli impianti, sulla base del trattato di adesione, prevede anche misure conseguenti alla chiusura dei reattori, in termini di capacità di sostituzione, efficienza energetica e azioni sul versante dell’offerta.</p>
      <p sl="en">Inoltre, a parere sia della Commissione sia della Banca mondiale, nell’intera regione sono necessari nuovi investimenti di base. Tuttavia, al momento non si evidenziano particolari problemi strutturali nella generazione di energia.</p>
      <p sl="en">La Commissione ha sempre sottolineato che spetta a ciascuno Stato membro decidere se fare o meno ricorso all’energia nucleare per la generazione di elettricità. Allorché gli Stati membri decidono di investire in nuovi impianti nucleari, la Commissione esercita i poteri di cui dispone per garantire che i nuovi progetti di investimento soddisfino le norme più elevate in materia di sicurezza e di non proliferazione, come previsto dal Trattato EURATOM.</p>
      <p sl="en">Riguardo ai problemi sismici, ai sensi dell’articolo 37 del Trattato EURATOM, la Bulgaria è tenuta a fornire alla Commissione i dati generali del progetto relativo allo smaltimento dei residui radioattivi. Questa disposizione si applicherà alla nuova centrale nucleare di Belene. Tali dati devono essere forniti almeno sei mesi prima della concessione di un’autorizzazione a scaricare effluenti radioattivi da parte delle autorità bulgare competenti. Sulla base di tali informazioni, previa consultazione del gruppo di esperti previsto dall’articolo 31, la Commissione esprimerà il suo parere. A tal fine, verificherà se la realizzazione del progetto, sia durante il normale esercizio sia in caso di incidente, possa provocare una contaminazione radioattiva delle acque, del suolo o dello spazio aereo di un altro Stato membro. Poiché l’esame della Commissione contempla anche l’eventualità di incidenti, i dati generali che gli Stati membri sono tenuti a fornire devono contenere anche informazioni sul grado di attività sismica nella regione, sulla probabile attività sismica massima e sulla resistenza sismica di progetto dell’impianto nucleare.</p>
    </intervention>
    <intervention id="2-386" speaker_id="28572" name="Georgios Papastamkos" is_mep="True" mode="spoken">
      <p sl="el">Ringrazio il Commissario per la sua risposta.</p>
      <p sl="el">Signor Presidente, sono passati vent’anni dalla tragedia di Chernobyl, con un numero incalcolabile di morti lente, dirette e indirette. Né l’Organizzazione mondiale della sanità né la Commissione hanno fornito al pubblico dati attendibili su questa tragedia.</p>
      <p sl="el">Uno studio denominato Pegasos, che mette in correlazione i rischi sismici e l’energia nucleare, è stato pubblicato di recente in Svizzera. Lo studio è uscito sulla Neue Zürcher Zeitung .</p>
      <p sl="el">La Commissione dispone di dati statistici sulla probabilità di rischio sismico? E’ questo che vogliamo sapere, non se ogni Stato membro è libero di usare o meno l’energia nucleare.</p>
    </intervention>
    <intervention id="2-387" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – Secondo il Trattato EURATOM, dobbiamo esprimere un parere. Senza dubbio richiederemo alle imprese interessate a costruire il reattore nucleare tutte le informazioni necessarie e, nel nostro parere, pondereremo la questione con la cura dovuta, sulla base delle informazioni fornite dalle autorità competenti.</p>
    </intervention>
    <intervention id="2-388" speaker_id="2278" name="Paul Rübig" is_mep="True" mode="spoken">
      <p sl="de">Signor Commissario, vi sono ancora due direttive all’esame del Consiglio in materia di smaltimento. Ritengo sia urgente portare avanti le discussioni su tali direttive, proposte dalla Commissione e sostenute con vigore dal Parlamento. Ritiene che, con la liberalizzazione del mercato dell’energia, si possano creare anche le condizioni per garantire lo stoccaggio definitivo e lo smantellamento sulla base di norme comuni?</p>
    </intervention>
    <intervention id="2-389" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – Purtroppo, non vedo il nesso con la liberalizzazione, né il modo in cui potrebbe influenzare la posizione di uno Stato membro. Uno strumento molto più efficace per esercitare un’influenza è il gruppo di alto livello sulla sicurezza e sul trattamento dei residui nucleari, perché questa è la procedura da seguire per riunire tutti gli Stati membri – quelli che producono energia nucleare e quelli che non la producono – e compiere progressi reali sulla questione. La liberalizzazione del mercato non avrà alcun effetto, perché l’energia nucleare fa parte del mix energetico nazionale e ogni paese desidera prendere le proprie decisioni in materia.</p>
      <p sl="en">E’ una questione politica estremamente delicata, e ritengo che la liberalizzazione del mercato non avrà alcuna influenza su questo tipo di decisione. I paesi che di norma si oppongono all’uso dell’energia nucleare non cambieranno parere. I paesi che usano l’energia nucleare continueranno a usarla. Di conseguenza, il modo migliore di promuovere la direttiva, a mio parere, è lavorare sodo in seno a un gruppo di alto livello comprendente tutti i 27 Stati membri e creare così un più ampio consenso sulla definizione di norme più elevate in materia di sicurezza nucleare e migliore trattamento dei residui nucleari.</p>
    </intervention>
    <intervention id="2-390" speaker_id="28268" name="Danutė Budreikaitė" is_mep="True" mode="spoken">
      <p sl="lt">Vorrei conoscere il suo parere in merito alla possibilità di creare una dimensione del Mar Nero. Abbiamo una dimensione settentrionale, in cui si è riusciti a includere la Russia e sono vigore degli accordi (anche se la Russia non sempre vi si attiene). Ritiene possibile usare alcuni elementi della dimensione settentrionale per creare una dimensione del Mar Nero e adottare quindi una posizione che comprenda tutte le questioni?</p>
    </intervention>
    <intervention id="2-391" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – La chiusura è dovuta principalmente ai dubbi sui livelli di sicurezza. La questione è stata discussa in modo approfondito nell’ambito della strategia di preadesione e la decisione è stata adottata dalle autorità bulgare sulla base della valutazione della sicurezza. La chiusura non riguarda le forniture o la loro mancanza, ma la sicurezza. Per questo ritengo sia impossibile scendere a compromessi al riguardo. Se si fosse trattato di qualsiasi altro motivo, per esempio di un eccesso di elettricità, se ne potrebbe discutere, ma non è così, è solo per motivi di sicurezza, riconosciuti dalle autorità bulgare quando hanno sottoscritto il trattato. Inoltre, il trattato è stato ratificato da tutti gli Stati membri, e ciò significa che non solo i governi firmatari lo hanno reso vincolante, ma anche che tale obbligo è stato avallato dai cittadini di tutti gli altri Stati membri. A mio parere, non sono emersi nuovi dati che permettano di tornare su questa decisione.</p>
    </intervention>
    <intervention id="2-392" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 36 dell’onorevole Dimitrios Papadimoulis (H-0474/07):</p>
      <p sl="unknown">Oggetto: Mantenimento di riserve di combustibili in Grecia</p>
      <p sl="unknown">La Commissione greca della concorrenza, con la sua decisione 334/V/2007 adottata dopo avere esaminato il mercato dei prodotti petroliferi, ha presentato una serie di misure e proposte, in cui viene fatto un particolare riferimento al mantenimento di riserve. La Commissione greca della concorrenza aveva già constatato, in occasione della consultazione pubblica a cui aveva proceduto, l’esistenza di problemi relativi al regime di mantenimento delle riserve: “Con l’attuale regime giuridico di mantenimento delle riserve di sicurezza, si impediscono di fatto le importazioni di prodotti petroliferi e, pertanto, la concorrenza a livello di raffinazione è limitata alle due uniche raffinerie locali. Ciò avviene dato che non sono confrontate con forti pressioni concorrenziali dei prezzi (più bassi) delle importazioni, per cui i prezzi che queste due raffinerie locali fatturano alle imprese che commercializzano i combustibili in Grecia sono più elevati rispetto a quelli di altri paesi dell’Unione europea, nonostante il basso costo del petrolio grezzo di cui beneficiano le compagnie locali di raffinazione”.</p>
      <p sl="unknown">Ha il governo greco adottato le misure proposte dalla Commissione greca della concorrenza? Come commenta la Commissione il regime vigente di mantenimento delle riserve e le soluzioni proposte? Ha intenzione la Commissione di intervenire presso il governo greco affinché vengano messe in pratica queste e altre proposte pertinenti volte a rafforzare la concorrenza?</p>
    </intervention>
    <intervention id="2-393" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – L’attuale legislazione dell’Unione lascia agli Stati membri la facoltà di scegliere il sistema di mantenimento delle riserve di combustibili e impone alcuni obblighi sui livelli di tali riserve. Prescrive condizioni relative alle disposizioni interne di mantenimento delle riserve, oltre ad alcune condizioni generali che si applicano alle stesse, come i principi di equità, non discriminazione e trasparenza.</p>
      <p sl="en">Sulla base delle informazioni fornite dalle autorità greche, la Commissione europea al momento non ritiene che vi siano elementi atti a giustificare l’avvio di una procedura di infrazione riguardo alle disposizioni sul mantenimento di riserve adottate in relazione alla direttiva.</p>
      <p sl="en">Alla luce di queste considerazioni, la Commissione continuerà a verificare con regolarità il livello di riserve mantenuto in Grecia, per garantire l’osservanza dei livelli prescritti dalla legislazione dell’Unione. Al tempo stesso, la Commissione europea desidera ricordare che, nel 2001, la Corte di giustizia delle Comunità europee ha statuito che un sistema di mantenimento di scorte in Grecia, non disciplinato dalla direttiva suddetta, violava l’articolo 28 del Trattato che istituisce la Comunità europea, relativo alla libera circolazione delle merci. Il caso è stato chiuso quando la Commissione ha ricevuto comunicazione che le autorità greche si erano conformate alla sentenza della Corte di giustizia.</p>
      <p sl="en">Tuttavia, se esistono nuovi elementi a riprova di una violazione dell’articolo 28, quale l’imposizione di divieti o restrizioni all’importazione di prodotti, la Commissione europea esaminerà tali nuove informazioni dettagliate.</p>
    </intervention>
    <intervention id="2-394" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signor Commissario, i nuovi elementi sono le proposte della Commissione greca per la concorrenza, secondo la quale i livelli elevati di riserve imposti dal regime giuridico attuale impediscono di fatto le importazioni di prodotti finiti e favoriscono situazioni di oligopolio, in quanto due raffinerie di petrolio dominano il mercato greco.</p>
      <p sl="el">In Grecia, i prezzi dei combustibili a monte dell’imposta sono tra i più elevati dell’Unione europea.</p>
      <p sl="el">La questione è: intende intervenire presso le autorità greche affinché siano messe in pratica le proposte della Commissione greca per la concorrenza o preferisce svolgere il ruolo di Ponzio Pilato?</p>
    </intervention>
    <intervention id="2-395" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – La Commissione assolve le sue funzioni in modo molto responsabile. Controlliamo veramente il livello delle riserve e le disposizioni relative al loro mantenimento. In questa fase, non disponiamo di elementi atti a dimostrare che la Grecia violi la legislazione in materia. Se riceveremo nuove segnalazioni di violazione di tale legislazione da parte della Grecia, avvieremo immediatamente una procedura di infrazione. Al tempo stesso, sarebbe un errore attribuire alle riserve la responsabilità dei prezzi più elevati, perché le riserve esercitano un’influenza minima sul livello dei prezzi dei prodotti petroliferi.</p>
    </intervention>
    <intervention id="2-396" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 37 dell’onorevole Justas Vincas Paleckis (H-0480/07):</p>
      <p sl="unknown">Oggetto: L’oleodotto “Druschba”</p>
      <p sl="unknown">Nel luglio 2006 la Russia ha interrotto il trasporto di petrolio attraverso l’oleodotto “Druschba” diretto verso la Lituania e la Lettonia. Da quasi un anno non disponiamo di alcuna informazione ufficiale sui motivi dell’interruzione dei trasporti e sulle probabilità di ripresa delle forniture. La Russia giustifica questo fatto con l’esame tecnico e amministrativo ancora in corso riguardo alla riparazione dell’oleodotto “Druschba”, volto a verificare se sia redditizio per la Russia riparare detto oleodotto o se sia opportuno costruirne uno nuovo, che andrebbe da Unetscha a Primorsk via Welikije Luki. In base al parere di esperti, il governo russo ha già preso la decisione politicamente motivata di rinunciare all’oleodotto “Druschba”, poiché il nuovo oleodotto darebbe alla Russia la possibilità di trasportare il petrolio verso l’Unione europea non più attraverso il territorio della Bielorussia e della Polonia, bensì via mare passando per il porto baltico Primorsk. Ciò sarebbe contrario alla strategia dell’UE di ridurre i trasporti di petrolio via mare per evitare conseguenze ecologiche negative e avrebbe ripercussioni considerevoli sull’approvvigionamento di petrolio di 8 paesi, tra cui 6 Stati membri dell’UE, vale a dire la Lituania, la Polonia, l’Ungheria, la Slovacchia, la Repubblica ceca e la Germania.</p>
      <p sl="unknown">In marzo i capi di Stato e di governo dell’UE hanno dichiarato che la politica energetica ha come obiettivo la sicurezza dell’approvvigionamento degli Stati dell’UE con risorse energetiche e la diversificazione della relativa infrastruttura. La chiusura dell’oleodotto “Druschba” rappresenterebbe chiaramente un fallimento di questa politica europea. Quali misure concrete intende adottare la Commissione in questa situazione? Quali sono le previsioni e le raccomandazioni presentate dalla rete di corrispondenti per la sicurezza energetica (NESCO)?</p>
    </intervention>
    <intervention id="2-397" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – Sin dall’inizio dell’interruzione delle forniture di petrolio attraverso l’oleodotto “Druschba”, la Commissione europea chiede alle autorità russe di garantire trasparenza e di fornire informazioni sulle misure previste per porre rimedio alla situazione. Tale trasparenza è stata chiesta più volte per lettera e in diverse riunioni bilaterali, fino al massimo livello, compreso l’ultimo Vertice UE-Russia nel maggio di quest’anno. La Commissione ha preso atto della decisione del governo russo, del 21 maggio 2007, di procedere ai preparativi per la costruzione di un nuovo oleodotto, che andrebbe da Unetscha al terminale di Primorsk sul Baltico, uno sviluppo che potrebbe verosimilmente determinare una riduzione delle forniture attraverso l’oleodotto “Druschba”.</p>
      <p sl="en">La possibilità di ulteriori aumenti delle esportazioni di petrolio attraverso il porto di Primorsk evidenzia l’importanza di un solido regime normativo per la sicurezza marittima e i rischi ambientali associati al traffico di petroliere e della sua efficace applicazione. Il Mar Baltico è oggetto di particolare attenzione: creazione di linee di traffico e controllo del traffico di petroliere monoscafo da parte dell’Agenzia europea per la sicurezza marittima. Nel dialogo sui trasporti, la sicurezza marittima è considerata una delle tematiche più importanti.</p>
      <p sl="en">La Commissione ritiene che, in presenza di rischi per la sicurezza marittima o ambientale, il trasporto di petrolio tramite oleodotto sia preferibile al trasporto su petroliere. Tali rischi devono essere presi in considerazione da investitori e promotori. Nel marzo 2007, il Consiglio europeo ha adottato una politica energetica per l’Europa, contenente un piano d’azione completo che illustra la strategia. Tale strategia va valutata nel suo insieme. La sicurezza dell’approvvigionamento deve essere conseguita tramite progressi in diverse parti del piano d’azione, in particolare la creazione e il corretto funzionamento del mercato interno dell’energia e la solidarietà tra gli Stati membri all’interno di tale mercato. Ciò comprende anche la diversificazione dell’energia, sforzi in termini di efficienza energetica e, non ultimo elemento, la necessità di esprimere una sola forte voce nelle relazioni esterne nel settore dell’energia.</p>
      <p sl="en">La rete di corrispondenti per la sicurezza energetica, istituita in maggio, ha appena avviato i preparativi per il suo lavoro, ma sarà un ottimo strumento in futuro per la valutazione dei rischi di fornitura esterni.</p>
    </intervention>
    <intervention id="2-398" speaker_id="28279" name="Justas Vincas Paleckis" is_mep="True" mode="spoken">
      <p sl="en">La ringrazio, signor Commissario, per la sua esauriente risposta. In Lituania, i cittadini e anche il governo apprezzano moltissimo gli sforzi della Commissione, ma l’oleodotto “Druschba” di fatto non funziona. Mi spiace dire che le autorità russe non siano disposte a cooperare. Qual è il ruolo della rete di corrispondenti per la sicurezza energetica in questa vicenda?</p>
    </intervention>
    <intervention id="2-399" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – Riguardo all’oleodotto “Druschba”, non vi è modo di mantenere la questione all’ordine del giorno. La rete di corrispondenti per la sicurezza energetica non può intervenire: il suo ruolo è prevenire o anticipare l’interruzione delle forniture e non può quindi fornire le informazioni necessarie.</p>
      <p sl="en">Non stiamo chiedendo troppo. Abbiamo bisogno di dati e impegni chiari. Useranno l’oleodotto? In tal caso, quando prevedono di usarlo? Non chiediamo informazioni segrete. Chiediamo solo normali informazioni che buoni vicini dovrebbero scambiarsi, perché non riguardano la sicurezza dell’approvvigionamento. Affermiamo che è una buona idea usare l’oleodotto, perché elimina la congestione del traffico marittimo e riduce i rischi ambientali.</p>
      <p sl="en">Ci auguriamo tutti che l’oleodotto sia rimesso in funzione quanto prima e, se necessario, siamo disposti a fornire il sostegno richiesto. La rete di corrispondenti per la sicurezza energetica ha quindi un ruolo molto limitato in questo contesto, perché è uno strumento inteso a mitigare i rischi di approvvigionamento.</p>
    </intervention>
    <intervention id="2-400" speaker_id="2278" name="Paul Rübig" is_mep="True" mode="spoken">
      <p sl="de">Signor Commissario, abbiamo affidato a coordinatori il compito di occuparsi di diversi gasdotti. Ritiene che la nomina di un coordinatore sarebbe una buona soluzione anche nel caso dell’oleodotto “Druschba”?</p>
    </intervention>
    <intervention id="2-401" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – Per il petrolio, finora non abbiamo avuto reti energetiche transeuropee. Direi che è senz’altro ora di riesaminare la situazione, perché abbiamo sottovalutato i rischi di approvvigionamento riguardanti il petrolio. Dovremo quindi reinserire il petrolio nel nostro dibattito sull’energia in seno al Parlamento, al Consiglio e alla Commissione.</p>
      <p sl="en">E’ in preparazione uno studio che valuta tutti i rischi associati all’approvvigionamento di petrolio, presso quali regioni del mondo ci riforniamo, quale ruolo svolge la congestione, quali sono le fonti di rischio, eccetera. Ritengo che a un certo punto dovremo cominciare a promuovere progetti specifici. Un progetto molto ovvio riguardante il petrolio, del quale vorremmo promuovere lo sviluppo, è l’inversione del flusso dell’oleodotto Odessa-Brody-Płock-Danzica, perché trasporta petrolio dalla regione congestionata del Mar Nero verso i suoi mercati. E’ un progetto per il quale posso già dire che prevedo la necessità di nominare un coordinatore, ma il regime giuridico attuale non si applica al petrolio.</p>
    </intervention>
    <intervention id="2-402" speaker_id="21918" is_mep="True" mode="spoken" role="Presidente">
      <p sl="unknown">Le interrogazioni che non sono state esaminate per ragioni di tempo, riceveranno risposta per iscritto (cfr. Allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 17.10, riprende alle 21.00)"/>
    </intervention>
  </section>
  <section id="creitem56" title="17. Composizione delle commissioni e delle delegazioni: vedasi processo verbale"/>
  <section id="creitem57" title="18. Attuazione del primo pacchetto ferroviario (discussione)">
    <intervention id="2-406" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Michael Cramer, a nome della commissione per i trasporti e il turismo, sull’attuazione del primo pacchetto ferroviario [2006/2213(INI) ] (A6-0219/2007)</p>
    </intervention>
    <intervention id="2-407" speaker_id="28238" name="Michael Cramer" is_mep="True" mode="spoken" role="relatore">
      <p sl="de">Signor Presidente, onorevoli colleghi, vorrei iniziare con l’esprimere la mia profonda gratitudine ai relatori ombra per la collaborazione prestata sul primo pacchetto ferroviario.</p>
      <p sl="de">In generale, il primo pacchetto ferroviario può essere definito un successo su tutti i fronti. L’apertura delle reti europee al trasporto merci ferroviario ha dimostrato la propria validità. I paesi che hanno avuto risultati particolarmente positivi sono quelli che si sono preparati in anticipo, senza aspettare l’apertura delle reti. Dopo la loro apertura, ad esempio, la Germania è riuscita ad aumentare il trasporto ferroviario di merci del 25 per cento e i Paesi Bassi del 42,5 per cento, mentre Regno Unito e Polonia hanno incrementato la percentuale di merci trasportata su rotaia del 60 per cento – pur mantenendosi a livelli bassi nel Regno Unito. Questo è un vantaggio per l’ambiente, così come per i trasporti in Europa.</p>
      <p sl="de">I paesi che non si sono preparati e hanno atteso sino all’ultimo non hanno al loro attivo risultati molto positivi. La Francia ad esempio, che non ha aperto le reti al trasporto merci sino all’inizio dell’anno, nello stesso periodo ha registrato una riduzione del trasporto merci ferroviario del 28 per cento. Il volume di trasporto merci su strada è invece aumentato, ma ciò non è in linea con la politica sul clima in vigore.</p>
      <p sl="de">Nella mia relazione, inoltre, osservo che nel complesso la ripartizione tra le varie modalità di trasporto non è cambiata e ciò è dovuto, ovviamente, alla mancanza di eque condizioni quadro tra i vari modi di trasporto. Le nostre condizioni quadro sono incredibilmente ingiuste! Si può aggiungere che il trasporto in Europa è troppo economico, mentre solo il trasporto ferroviario – che è ecologico – è troppo costoso.</p>
      <p sl="de">Inoltre le nostre pratiche di sovvenzionamento sono ingiuste: quasi il 95 per cento del cofinanziamento totale comunitario ai trasporti è destinato al trasporto su strada e non a quello ferroviario, come sempre si proclama e si chiede nei bei discorsi. Sono quindi lieto che la commissione abbia convenuto sul fatto che, in futuro, il 40 per cento della spesa sui trasporti debba essere erogato a favore delle ferrovie. E’ inaccettabile che i nostri sforzi siano resi vani da una politica di finanziamento inadeguata.</p>
      <p sl="de">Le ingiuste condizioni quadro, tra l’altro, sono anche dovute all’imposizione comunitaria di diritti obbligatori su tutti i treni e su tutte le tratte ferroviarie senza la definizione di un massimale, mentre i pedaggi stradali sono soggetti a massimale, sono volontari – gli Stati membri possono decidere se applicarli o meno – e si applicano unicamente sulle autostrade e agli autocarri che superano le 12 tonnellate. Questa è concorrenza sleale, e le cose devono cambiare se vogliamo dare una possibilità alle ferrovie.</p>
      <p sl="de">Alcuni nuovi Stati membri, ad esempio, applicano pedaggi molto alti sui servizi del trasporto ferroviario. Gli otto dazi ferroviari più elevati si applicano nei nuovi Stati membri. Al tempo stesso, gli alti pedaggi vengono usati per finanziare il trasporto passeggeri che riceve pochissimi finanziamenti da parte dello Stato, o forse nessuno, mentre il trasporto merci su strada non è soggetto ad alcun diritto. Si tratta di un modello volto a trasferire il trasporto dalla ferrovia alla strada – esattamente il contrario di quello che il Commissario competente in materia e l’UE sostengono di voler fare.</p>
      <p sl="de">Vogliamo una concorrenza leale che però non è ancora completa, soprattutto perché le imprese ferroviarie prive di una lunga tradizione pubblica sono molto spesso frustrate in Europa. Si lamentano, ad esempio, dell’impossibilità di accedere alla rete o di ottenere una tratta ferroviaria favorevole, dato che quest’ultima è stata ceduta all’azienda ferroviaria appartenente al gruppo dominante, che le loro richieste non possono essere soddisfatte in quanto in precedenza erano stati smontati scambi e intersezioni e/o binari di incrocio da parte dell’azienda pubblica, che sono state istituite, senza motivo, tratte a velocità ridotta (con limiti di velocità) per non soddisfare la volontà dei nuovi operatori del trasporto merci ferroviario, che i prezzi di tracciato sono drasticamente aumentati quando le aziende ferroviarie pubbliche sono state vendute a un’altra impresa, che le sovvenzioni incrociate non sono ostacolate, e che le imprese private devono spesso pagare prezzi più alti per l’energia rispetto alle filiali dei gruppi.</p>
      <p sl="de">Ciò dimostra che, nonostante i nostri successi, rimane ancora molto da fare. Del resto, la ripartizione delle varie modalità di trasporto tra strada e ferrovia non è migliorata, al contrario, è peggiorata. Una cosa che si può dire, però, è che il primo pacchetto ferroviario ha arrestato il declino. Se vogliamo migliorare la situazione, ora abbiamo bisogno di condizioni quadro eque per il trasporto ferroviario in Europa.</p>
    </intervention>
    <intervention id="2-408" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli deputati, mi compiaccio che il Parlamento europeo stia discutendo la relazione della Commissione sull’attuazione del primo pacchetto ferroviario del 3 maggio 2006. In particolare desidero ringraziare l’onorevole Cramer, autore della relazione, per il lavoro molto valido e serio che ha svolto.</p>
      <p sl="fr">Obiettivo della politica ferroviaria europea è mettere a punto un quadro normativo che incoraggi i nuovi investimenti e l’erogazione di servizi di trasporto competitivi in uno spazio ferroviario comune. La creazione dello spazio ferroviario comune richiede la totale e corretta trasposizione delle disposizioni comunitarie. Nella relazione del 2006, la Commissione ha individuato le condizioni necessarie per raccogliere la sfida, di cui ora ricorderò le più importanti.</p>
      <p sl="fr">In primo luogo, occorre completare la ristrutturazione delle imprese storiche nel rispetto delle condizioni che prevedono la separazione contabile e la neutralità delle funzioni essenziali, quali l’assegnazione delle capacità e la tariffazione. In secondo luogo, si devono introdurre i principi di tariffazione dell’infrastruttura ferroviaria tenendo conto della tariffazione delle altre modalità di trasporto; ciò deve inserirsi in una strategia globale che favorisca la concorrenza equa fra le modalità di trasporto e, pertanto, lo sviluppo sostenibile. In terzo luogo, il buon funzionamento degli organismi di controllo e di sicurezza richiede che gli stessi siano dotati delle necessarie risorse umane e finanziarie, potendo godere di un’effettiva indipendenza.</p>
      <p sl="fr">Il Parlamento europeo riprende molte priorità d’azione individuate dalla Commissione, che si concentrano prevalentemente sulle condizioni di concorrenza intermodale e intramodale, e sulla disciplina della separazione tra infrastruttura e gestione.</p>
      <p sl="fr">Per quanto riguarda le condizioni necessarie alla concorrenza intermodale, la Commissione intende creare un quadro concorrenziale giusto ed equilibrato. Nella sua relazione, onorevole Cramer, lei fa riferimento a una concorrenza più equa tra le modalità di trasporto, in particolare grazie all’internalizzazione dei costi esterni del trasporto stradale. In occasione dell’adozione della direttiva “Eurovignetta” ho preso l’impegno di presentare, nel giugno 2008, una metodologia per l’internalizzazione dei costi esterni. L’impegno sarà mantenuto!</p>
      <p sl="fr">Per quanto concerne le condizioni di concorrenza intramodale, appoggio la posizione a favore della realizzazione rapida del sistema europeo di segnalamento ferroviario ERTMS/ETCS e della riduzione del livello di rumore dei vagoni. Su quest’ultimo punto, ossia le emissioni acustiche, presenterò una comunicazione della Commissione sulle misure da adottare.</p>
      <p sl="fr">Siamo altresì d’accordo sul punto riguardante le infrastrutture, cui deve essere attribuita priorità onde promuovere buone prestazioni del trasporto merci su rotaia. Nel mese di ottobre proporrò alla Commissione una comunicazione su una rete ferroviaria per il trasporto merci in Europa. Il documento presenterà un piano d’azione sui principali suggerimenti avanzati dalla sua risoluzione.</p>
      <p sl="fr">Infine, sono pienamente d’accordo sulla necessità di una rigorosa neutralità delle funzioni essenziali per realizzare la politica di apertura dei mercati e il rafforzamento della concorrenza. La sua relazione descrive gli effetti positivi dell’apertura sulle prestazioni del trasporto merci su rotaia negli Stati membri che, per primi, hanno aperto i mercati.</p>
      <p sl="fr">Per concludere, vi ricordo che la Commissione intende fare il possibile per assicurare l’effettiva applicazione delle disposizioni dei pacchetti ferroviari da parte degli Stati membri. Se sarà necessario, avvieremo procedure d’infrazione. Il mercato europeo può svilupparsi solo con un quadro normativo coerente sull’intero territorio europeo. L’accesso non discriminatorio ai servizi del trasporto ferroviario, ad esempio nelle stazioni di smistamento, è fondamentale per il buon funzionamento del mercato ferroviario. I miei servizi stanno altresì valutando alcune opzioni in vista di una revisione della normativa del primo pacchetto ferroviario su questo punto che ci porterà, il prossimo anno, a una riorganizzazione del codice ferroviario europeo.</p>
      <p sl="fr">Questo è quanto volevo dire in risposta all’onorevole Cramer, che ringrazio nuovamente. Tengo ovviamente a confermargli che io e la Commissione intendiamo senz’altro fare del nostro meglio per promuovere il più possibile, nei prossimi anni, il trasferimento modale a favore della ferrovia.</p>
      <p sl="fr">Ora, signor Presidente, ascolterò con estrema attenzione i parlamentari per rispondere loro alla fine del dibattito.</p>
    </intervention>
    <intervention id="2-409" speaker_id="4271" name="Elisabeth Jeggle" is_mep="True" mode="spoken">
      <p sl="de">a nome del gruppo PPE-DE. – Signor Presidente, signor Commissario, onorevoli colleghi, onorevole Cramer, lei già sa che, sotto tutti i punti di vista, non sempre sono stata entusiasta della sua relazione, ma oggi non dobbiamo parlare di questo. Il testo manca di equilibrio e di concretezza.</p>
      <p sl="de">Contiene, ad esempio, molte disposizioni che, a livello di contenuti, non si riferiscono all’applicazione del primo pacchetto ferroviario. Di conseguenza insieme al nostro coordinatore, onorevole Jarzembowski, ho presentato 20 emendamenti, di cui solo 11 prevedono la cancellazione di interi paragrafi. Sono stata soddisfatta del risultato della votazione in seno alla commissione per i trasporti e il turismo.</p>
      <p sl="de">I punti importanti sono, innanzi tutto, l’invito rivolto alla Commissione a procedere immediatamente nei confronti degli Stati membri che non hanno attuato entro i termini previsti il primo e il secondo pacchetto ferroviario. In secondo luogo, sul finanziamento dell’ulteriore sviluppo dei corridoi di trasporto europei, riteniamo importante sostenere soprattutto i 30 progetti prioritari della rete transeuropea. Purtroppo non siamo riusciti a far approvare la cancellazione totale del paragrafo intitolato “Disciplina della separazione tra infrastruttura e gestione”. Mi oppongo pienamente alla limitazione della scelta tra i vari modelli organizzativi. Abbiamo bisogno di prove concrete. Dobbiamo conoscere i vantaggi e gli svantaggi di una simile separazione. C’è ancora bisogno di flessibilità per le imprese ferroviarie. Ecco perché abbiamo richiesto una votazione separata.</p>
      <p sl="de">Vorrei aggiungere qualche parola sul problema dei cosiddetti “gigaliner ”, ovverosia gli autotreni di grandissime dimensioni con un peso complessivo di 60 o più tonnellate. Non possiamo votare a favore dell’emendamento che l’onorevole Cramer ha presentato in materia durante il voto di domani sulla relazione – che, dopo tutto, verte sul pacchetto ferroviario. Convengo pienamente sul fatto che le merci appartengano alla ferrovia, e quindi la mia posizione potrebbe sembrare contraddittoria, ma un emendamento sui gigaliner non trova posto in questa relazione. Ne parleremo trattando la relazione Ayala Sender, quando avremo anche tempo di discutere.</p>
    </intervention>
    <intervention id="2-410" speaker_id="28164" name="Robert Navarro" is_mep="True" mode="spoken">
      <p sl="fr">a nome del gruppo PSE. – Signor Presidente, mentre stiamo facendo un bilancio del primo pacchetto ferroviario, dobbiamo riconoscere che siamo ancora molto lontani dall’obiettivo. Nonostante i progressi compiuti, e soprattutto il fatto di avere bloccato un declino che sembrava inevitabile, l’incidenza del modale sulla ferrovia è ancora troppo limitata. Ciò è ancor più deprecabile poiché, in questo periodo di cambiamenti climatici, la scelta della ferrovia si riconferma ogni giorno più importante alla luce degli eventi.</p>
      <p sl="fr">Conosciamo le ragioni di questo bilancio incerto: abbiamo puntato troppo sull’apertura, di cui non possiamo certo negare i contributi, senza preoccuparci a sufficienza degli ostacoli tecnici, in particolare della mancanza di interoperabilità, sapendo che questa avrebbe dovuto accompagnare gradualmente l’apertura, non restare sempre più indietro.</p>
      <p sl="fr">Questa situazione è probabilmente dovuta al fatto che, in genere, liberalizzare non è un gran costo per gli Stati membri, mentre armonizzare è tutta un’altra cosa. Oggi, proprio quando finalmente ricominciamo ad affrontare i problemi dell’interoperabilità, mi sembra quindi preoccupante che, con il pretesto della comodalità, gli obiettivi del trasferimento modale alla ferrovia, in particolare, passino in secondo piano. Invece di rivedere gli obiettivi verso il basso, avremmo dovuto rivedere verso l’alto le risorse intellettuali e finanziarie.</p>
      <p sl="fr">Spero quindi che questa relazione contribuisca a ricordarci il cammino che dobbiamo ancora percorrere per restituire alla ferrovia il posto che merita.</p>
    </intervention>
    <intervention id="2-411" speaker_id="28208" name="Nathalie Griesbeck" is_mep="True" mode="spoken">
      <p sl="fr">a nome del gruppo ALDE. – Signor Presidente, signor Commissario, onorevoli colleghi, come avete sottolineato prima di me, obiettivo del primo pacchetto era porre le basi di uno spazio ferroviario europeo integrato e, grazie alla modernizzazione della rete, incoraggiare il trasferimento modale del trasporto merci dalla strada alla ferrovia, in modo da ridurre le emissioni di CO2 e anche, ovviamente, tutta la congestione stradale di cui è vittima l’Europa. Desidero ringraziare il collega, onorevole Cramer, per la relazione d’iniziativa che fa un bilancio completo dell’attuazione del primo pacchetto, senza peraltro omettere di evocare tutti i fattori che influiscono sulle prestazioni della ferrovia e quelli che bloccano il raggiungimento degli obiettivi che ci siamo prefissati.</p>
      <p sl="fr">Prima di tutto occorre sottolineare che l’apertura della rete ferroviaria, mantenendo livelli di sicurezza molto alti, ha comportato un fortissimo aumento del trasporto merci, perlomeno in tutta l’Unione europea, mentre alcune piccole imprese ferroviarie sono riuscite ad aggiudicarsi nicchie considerate poco redditizie dagli operatori storici.</p>
      <p sl="fr">Sono felice che la relazione ponga anche l’accento sull’attuale sistema di tariffazione nell’utilizzo delle infrastrutture ferroviarie, che non consente di garantire una concorrenza leale tra le diverse modalità di trasporto merci. Credo che oggi sia indispensabile raggiungere il più rapidamente possibile un’armonizzazione delle tariffe di pedaggio con massimali fissati per settore, che tenga in maggiore considerazione l’internalizzazione dei costi esterni e limiti l’aumento esponenziale a cui assistiamo.</p>
      <p sl="fr">Credo inoltre sia necessario ridiscutere la direttiva “Eurovignetta”, in quanto ha rappresentato un passo avanti che dobbiamo continuare, e mi compiaccio che questa sera lei abbia confermato, signor Commissario, che i dibattiti in materia sono previsti a partire da giugno 2008. Inoltre vorrei, signor Commissario, che la Commissione si impegnasse rapidamente con lei in un processo di modernizzazione e sviluppo delle infrastrutture intermodali, principalmente sui corridoi internazionali della telematica nei trasporti stradali (RTT) attraverso il sistema di attrezzature del sistema europeo di gestione del traffico ferroviario (ERTMS), che consenta un efficace collegamento con le infrastrutture portuali da una parte e le infrastrutture fluviali dall’altra.</p>
      <p sl="fr">Infine, mi auguro che la Commissione presenti raccomandazioni per garantire il risanamento finanziario delle ferrovie che, a mio avviso, dovrà tenere conto della riduzione del debito di cui hanno beneficiato alcuni operatori storici, onde garantire condizioni di equità a tutti gli attori del trasporto ferroviario.</p>
    </intervention>
    <intervention id="2-412" speaker_id="28615" name="Roberts Zīle" is_mep="True" mode="spoken">
      <p sl="lv">a nome del gruppo UEN. – Signor Presidente, Commissario Barrot, innanzi tutto desidero ringraziare l’onorevole Cramer per la sua relazione seppure, indubbiamente, abbia ricevuto valutazioni molto contrastanti. Nei miei brevi commenti desidero menzionare un solo aspetto – mi ha fatto piacere che la relazione abbia sottolineato come, nonostante la liberalizzazione del mercato del trasporto merci ferroviario, gli Stati di confine dell’Unione europea, quali le repubbliche baltiche, in realtà dipendano dagli utenti del carico, che nel nostro caso normalmente significa la Russia. Se però la Russia sceglie di operare con un’impresa ferroviaria che detiene il monopolio ci risulta abbastanza difficile capire qual è il vero impatto dell’introduzione di questo primo pacchetto di legislazione ferroviaria. Credo pertanto vada approfondita la questione con la Russia, tenendo presente anche altri potenziali aspetti, e questo soprattutto alla luce dell’annuncio del vice premier russo Ivanov, secondo cui la movimentazione del carico dei container diretto ai porti russi sarà di competenza esclusiva della Russia. Grazie.</p>
    </intervention>
    <intervention id="2-413" speaker_id="4508" name="Erik Meijer" is_mep="True" mode="spoken">
      <p sl="nl">a nome del gruppo GUE/NGL. – Signor Presidente, per molti anni tutti hanno detto che, nel trasporto merci in tutti i paesi europei, la ferrovia sta perdendo la sfida. Lo stesso dicasi per il trasporto transfrontaliero su lunghe distanze. Il sistema ferroviario è adatto al trasporto di massa e, in alcuni casi, sono state costruite linee merci speciali a tal fine, soprattutto all’interno e nei dintorni delle zone industriali tedesche. Analogamente la linea Betuwe, aperta di recente nei Paesi Bassi e parte integrante del corridoio merci n. 1 da Rotterdam a Genova via Germania e Svizzera, è una linea speciale di questo tipo, totalmente inadeguata per il trasporto passeggeri.</p>
      <p sl="nl">Nonostante la favorevole posizione di partenza della ferrovia, la percentuale delle merci trasportate su rotaia è diminuita e, in alcuni casi, anche il volume si è ridotto. Una quota rilevante dei trasporti è ora effettuata da autocarri, e il forte incremento del volume delle merci è in gran parte gestito dalle autostrade, portando così a una crescente congestione delle stesse.</p>
      <p sl="nl">Questo cambiamento è, per molti versi, legato alle infrastrutture. In passato la ferrovia poteva vantare una rete molto complessa, che raggiungeva sia villaggi in campagna sia porti e fabbriche in città. A parte le linee merci, c’erano anche stazioni per container ove le carrozze merci venivano raggruppate per poi essere ridistribuite tra i diversi treni. Poiché molte aziende erano collegate alla rete ferroviaria, le carrozze merci potevano fare direttamente la spola tra la banchina di un porto e un’azienda lontana senza alcun trasbordo merci intermedio. In quel periodo, tutto quel che si voleva fare con l’ausilio di sistemi multimodali era già possibile. Purtroppo i governi hanno deciso di ridurre la rete ferroviaria perché considerata una fonte di perdita. Tante piccole linee ferroviarie sono state interrotte e molti collegamenti con le imprese sono scomparsi. Invece sono stati investiti miliardi per allargare la rete autostradale che ingloba tutti gli spazi.</p>
      <p sl="nl">In molti casi, oggigiorno il trasporto merci a domicilio è possibile solo su strada. E’ indispensabile per il prelievo e la consegna, e sembra essere la soluzione più semplice per utilizzare le autostrade anche nei tratti molto più lunghi e intermedi. Se i collegamenti delle aziende alla rete ferroviaria e le stazioni per container fossero ripristinati, potrebbero dare un enorme contributo al ripristino del trasporto merci su rotaia.</p>
      <p sl="nl">Il primo pacchetto ferroviario si basa in parte sull’idea che il trasporto ferroviario debba adottare le modalità operative del trasporto stradale e aereo. In questo caso sono le società internazionali a organizzare il trasporto transfrontaliero dall’inizio alla fine, ed è l’opzione più allettante per le persone che richiedono un trasporto. Il mio gruppo ha sempre sottolineato che questa non è l’unica soluzione possibile. Esiste un’alternativa, ovvero una migliore collaborazione tra aziende ferroviarie nazionali. Non dovrebbero considerarsi concorrenti, bensì partner in una rete ferroviaria globale europea. E’ proprio incoraggiando loro a entrare in competizione che la cooperazione diventa più difficoltosa. A oggi non abbiamo ancora visto risultati positivi sulla strada intrapresa. Il libero mercato spesso non è la soluzione al problema, bensì la sua stessa causa.</p>
      <p sl="nl">Il relatore giustamente appoggia con insistenza il nuovo sistema di sicurezza standard , il sistema europeo di gestione del traffico ferroviario (ERTMS). Siamo dello stesso avviso su questo punto. Notiamo anche che l’introduzione di questo sistema è molto meno rapida di quanto previsto e che, insieme al nuovo sistema, dovrebbe rimanere in vigore un secondo vecchio sistema. Grazie alla bassa velocità mediamente usata nel trasporto merci, l’ERTMS consente di avere meno problemi rispetto alle linee ad alta velocità del trasporto passeggeri.</p>
      <p sl="nl">Per concludere, siamo d’accordo con l’onorevole Cramer quando sostiene che il trasporto aereo e stradale è tenuto a prezzi artificialmente contenuti, e il trasporto ferroviario a prezzi artificialmente elevati. Se non cambieremo in qualche modo le cose, la modalità di trasporto meno ecologica continuerà ad avere la meglio.</p>
    </intervention>
    <intervention id="2-414" speaker_id="1" name="Georg Jarzembowski" is_mep="True" mode="spoken">
      <p sl="de">Signor Presidente, signor Vicepresidente della Commissione, onorevoli colleghi, è stato interessante: l’onorevole Meijer ci ha praticamente riproposto la storia della ferrovia. Anche lui dovrebbe avere capito che l’idea stessa di posare binari ferroviari da un paese all’altro per il trasporto merci è tanto lenta quanto irrealistica.</p>
      <p sl="de">Onorevole Cramer, non condivido neppure la sua semplicistica demonizzazione degli automezzi pesanti. Dopo tutto, gli operatori degli automezzi pesanti pagano l’imposta societaria, la tassa di circolazione, la tassa sugli oli minerali e i pedaggi: quindi, l’affermazione che gli automezzi pesanti circolano gratuitamente e la concorrenza risulta distorta è semplicemente campata in aria. Condivido pienamente la sua opinione: è ingiusto che il ministero delle Finanze polacco applichi diritti eccessivamente alti, ma questa è una questione che deve affrontare il governo polacco, non la legislazione europea. Forse dovremmo ricordare al governo polacco che i pedaggi vogliono promuovere il trasporto ferroviario, non riformare la situazione di bilancio polacca, ma questo non ha assolutamente niente a che vedere con gli automezzi pesanti.</p>
      <p sl="de">Signor Presidente, le chiedo anche di garantire una rapida applicazione del secondo pacchetto ferroviario da parte di tutti gli Stati membri. Dopo tutto, abbiamo approvato a fatica la condizione per cui le reti devono essere aperte al movimento merci nazionale e transfrontaliero entro il 1° gennaio di quest’anno, e la considero una grande opportunità per aiutare i mercati europei a operare al di là dei confini.</p>
      <p sl="de">Vorrei tornare su uno dei punti sollevati dal Commissario, a cui chiedo ulteriori dettagli in merito. Ha affermato che la Commissione intende aiutare a ridurre le emissioni acustiche causate dai vagoni ferroviari, e ha annunciato una comunicazione al riguardo. Quello che vorrei sapere è quando prevede di presentare questa comunicazione. Ritiene che questo porrà maggiormente l’accento sugli aspetti europei, o che aprirà possibilità alla concessione di aiuti a livello nazionale? L’inquinamento acustico – causato, ad esempio, da treni che passano nelle aree residenziali di notte – è inaccettabile, soprattutto nelle città. Se il Commissario è pronto a concedere il suo aiuto, gliene saremmo molto grati.</p>
    </intervention>
    <intervention id="2-415" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Signor Presidente, la relazione dell’onorevole Cramer sull’applicazione del primo pacchetto ferroviario evidenzia i problemi e le difficoltà in materia. Se il trasporto ferroviario si sviluppa e funziona correttamente può aumentare il numero delle persone e delle merci trasportate, alleggerendo la pressione del trasporto su strada e riducendo le emissioni di CO2. Il rapido trasporto passeggeri può altresì competere con le linee aeree e le autolinee locali. Collegare il trasporto ferroviario, stradale e per vie navigabili interne può ridurre i costi e migliorare l’efficienza dell’economia.</p>
      <p sl="pl">Nell’applicazione di questo pacchetto, dobbiamo prestare particolare attenzione al sostegno ai progetti ferroviari, soprattutto nei paesi privi di finanziamenti per espandere e ammodernare la rete ferroviaria e le infrastrutture, a favore di tutte le attività relative allo scambio di buone prassi, tra cui la messa a punto di sistemi di funzionamento flessibili e competitivi per le imprese ferroviarie, il monitoraggio e l’eliminazione di ostacoli finanziari, amministrativi e organizzativi allo sviluppo dei trasporti, e il sostegno alle ferrovie che acquisiscono una parte delle transazioni del trasporto su strada internazionale.</p>
      <p sl="pl">Desidero ringraziare l’onorevole Cramer per la sua relazione, necessaria e ricca di spunti.</p>
    </intervention>
    <intervention id="2-416" speaker_id="31123" name="Pedro Guerreiro" is_mep="True" mode="spoken">
      <p sl="pt">La relazione oggetto del dibattito odierno contiene aspetti che riflettono le esigenze dei grandi interessi privati alla base della liberalizzazione e della privatizzazione dei servizi pubblici di trasporto ferroviario promosse dall’Unione europea, che noi rifiutiamo.</p>
      <p sl="pt">La nostra idea è che la relazione debba, al contrario, denunciare lo smembramento dei servizi pubblici e delle imprese pubbliche nei paesi dell’UE, la chiusura delle linee e delle stazioni secondarie, la diminuzione dei servizi e del numero dei treni, la riduzione brutale del numero delle persone che lavorano per le ferrovie, e l’aumento del lavoro precario nel settore. Crediamo inoltre che la relazione debba, per altri versi, lottare per la promozione del servizio pubblico ferroviario attraverso l’esistenza di imprese pubbliche forti con tutti i loro meriti, con una gestione efficace che garantisca servizi di alta qualità e norme di sicurezza elevate. Lottare inoltre per un servizio pubblico ferroviario di elevata qualità, capacità e confort con tariffe accettabili, che risponda pienamente alle necessità della mobilità dei passeggeri e del trasporto merci. Lottare infine per garantire posti di lavoro ai lavoratori del settore, promovendo la loro integrazione nei quadri delle società, valorizzandone le carriere e i salari e garantendo loro una formazione continua.</p>
    </intervention>
    <intervention id="2-417" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, ringrazio tutte le persone intervenute per le sagge osservazioni di cui mi hanno reso partecipe.</p>
      <p sl="fr">Tuttavia dirò alcune parole su un punto che, con mia sorpresa, non ha attirato a sufficienza l’attenzione del Parlamento. Riguarda la separazione tra la gestione dell’infrastruttura ferroviaria e la fornitura dei servizi di trasporto. In effetti, è proprio questa separazione che consente alla concorrenza di realizzarsi appieno. Dobbiamo garantire un accesso non discriminatorio per facilitare l’entrata sul mercato di nuovi operatori, è un punto molto importante.</p>
      <p sl="fr">Vorrei rispondere ad alcune domande. Parlando di comodalità, il nostro obiettivo era semplicemente spiegare che il trasporto ferroviario, che senza dubbio è la migliore soluzione sulle lunghe distanze, deve poter essere completato da un trasporto locale che in taluni casi può solo essere fornito, come affermato dall’onorevole Jarzembowski, dalla strada. L’idea, quindi, non è di togliere qualcosa alla ferrovia, ma, al contrario, di permetterle di esprimere pienamente il suo ruolo. Sì, è molto chiaro! Mi rivolgo in particolare all’onorevole Navarro: non equivochiamo sulle intenzioni. L’intenzione è riuscire veramente nel trasferimento modale che per me è molto importante, come lo è per lei. Devo aggiungere che tutto quello che facciamo, che si tratti di finanziamento delle infrastrutture attraverso le reti transeuropee, di interoperabilità resa possibile dal sistema europeo di gestione del traffico ferroviario e dal sistema europeo di controllo dei treni, di riconoscimento reciproco del materiale rotabile o di promozione del traffico merci sui corridoi europei, tutti questi progressi sono volti a garantire il maggiore trasferimento modale possibile. Credo che, su questo punto, il nostro approccio non presenti alcuna ambiguità.</p>
      <p sl="fr">Onorevole Griesbeck, le confermo l’intenzione della Commissione di presentare gli orientamenti in materia di aiuti di Stato nel settore ferroviario prima della fine dell’anno. Vorrei inoltre confermare all’onorevole Jarzembowski che la comunicazione sul rumore dei vagoni è prevista per l’autunno di quest’anno. Non posso dire di più al momento, ci stiamo lavorando.</p>
      <p sl="fr">Vi sono sicuramente altre domande che meritano risposta. Sappiate, in ogni caso, che ho ascoltato con molta attenzione quanto detto da ognuno di voi. Da parte mia, ritengo che il lavoro svolto dall’onorevole Cramer e dalla sua commissione sia illuminante per la Commissione. Desidero ancora sottolineare che quello che vogliamo sono condizioni di concorrenza intermodale e intramodale eque, che permettano realmente di sviluppare questo trasferimento modale in cui, lo ribadisco, siamo molto impegnati, soprattutto per ragioni legate all’ambiente e al decongestionamento della nostra rete stradale.</p>
      <p sl="fr">Per tutti i motivi che potete immaginare, abbiamo più che mai bisogno della ferrovia. Devo dire che, ogni giorno, lavoro in questa direzione con molta determinazione. Inoltre ho constatato che, con l’inaugurazione della linea Betuwe nei Paesi Bassi, in Europa si sta veramente affermando la volontà di dare alla ferrovia il posto che le spetta: effettivamente, se in alcuni casi sorgono problemi di tariffazione, spetta agli Stati membri assumersi le loro responsabilità. Questo trasferimento modale è una vera questione prioritaria in Europa. E’ necessario che anche i governi accettino di farla diventare una loro priorità.</p>
    </intervention>
    <intervention id="2-418" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 11 luglio 2007.</p>
    </intervention>
  </section>
  <section id="creitem58" title="19. Norme comuni per la prestazione di servizi di trasporto aereo nella Comunità (rifusione) (discussione)">
    <intervention id="2-420" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Arūnas Degutis, a nome della commissione per i trasporti e il turismo, sulla proposta di regolamento del Parlamento europeo e del Consiglio recante norme comuni per la prestazione di servizi di trasporto aereo nella Comunità (rifusione) [COM(2006)0396 – C6-0248/2006 – 2006/0130(COD) ] (A6-0178/2007).</p>
    </intervention>
    <intervention id="2-421" speaker_id="28270" name="Arūnas Degutis" is_mep="True" mode="spoken" role="relatore">
      <p sl="lt">Il regolamento ora al nostro esame sostituirà in futuro i tre regolamenti attualmente in vigore che formano il terzo pacchetto di orientamenti per il mercato interno del trasporto aereo. I tre regolamenti stabiliscono le procedure per il rilascio e la revoca delle licenze ai vettori aerei nonché i principi per il libero utilizzo delle rotte aeree comunitarie da parte delle società della Comunità e per la liberalizzazione dei prezzi dei biglietti aerei.</p>
      <p sl="lt">Dopo che è iniziata l’applicazione del terzo pacchetto di linee guida c’è stata un’espansione quale non s’era mai vista prima del settore del trasporto aereo europeo: sono scomparsi i vecchi monopoli, è stato creato un sistema di trasporto aereo locale ed è cresciuta in tutti i mercati la concorrenza favorevole ai consumatori, soprattutto in relazione alle tariffe. Quello che era stato un mercato europeo dell’aviazione regolamentato, basato su accordi bilaterali, è diventato un mercato altamente competitivo.</p>
      <p sl="lt">E’ naturale che, dopo qualche anno di applicazione del terzo pacchetto di orientamenti, alcuni di essi siano divenuti obsoleti, mentre altri sono stati applicati a malapena. Si è reso pertanto necessario rivederli, riconsiderarli oppure abolirli definitivamente.</p>
      <p sl="lt">La proposta di cui ci stiamo occupando sollecita l’adozione di interventi correttivi dei tre pacchetti di linee guida citati nell’ottica di facilitarne l’applicazione, semplificarne le basi giuridiche, eliminarne le parti obsolete e fissare nuovi e più severi requisiti.</p>
      <p sl="lt">A mio parere la proposta della Commissione è sensata e ritengo anch’io che sarebbe non solo significativo ma anche opportuno, anzi essenziale rivedere i regolamenti ora in vigore. A ogni modo, la commissione per i trasporti e il turismo è dell’opinione – da me, ovviamente, condivisa – che sia necessario precisare meglio alcuni punti importanti dei regolamenti.</p>
      <p sl="lt">Citerò ora alcuni di questi punti.</p>
      <p sl="lt">Per quanto riguarda i noleggi, le pratiche relative agli accordi di noleggio sono molto diverse tra i vari Stati membri, il che può causare distorsioni del mercato nonché problemi sociali e di sicurezza aerea. Occorre quindi, senz’ombra di dubbio, stabilire nuovi requisiti di carattere generale. Le norme proposte nell’articolo 13 sono troppo rigide e non tengono conto di determinate caratteristiche dell’industria del trasporto aereo, soprattutto della stagionalità. Sarebbe quindi utile trovare un compromesso sensato tra le considerazioni di natura sociale e la sicurezza e nel contempo migliorare le prestazioni delle compagnie aeree. A mio giudizio, il compromesso raggiunto in sede di commissione dei trasporti può contribuire a risolvere il problema.</p>
      <p sl="lt">In merito alla trasparenza dei prezzi, noi appoggiamo l’obiettivo della Commissione di vietare qualsiasi forma di pubblicità e promozione di tariffe aeree che non siano comprensive di tutti i costi, sovrapprezzi, pagamenti e diritti. Credo che occorra formulare a chiare lettere l’impegno delle compagnie aeree di pubblicare soltanto il costo finale del biglietto. Anche in proposito abbiamo raggiunto un compromesso che risponde alle esigenze dei consumatori.</p>
      <p sl="lt">In riferimento agli aspetti sociali di particolare rilievo, le proposte formulate da colleghi di altri gruppi sono, secondo me, premature, a meno che non se ne valutino le possibili conseguenze presupponendo una loro adozione in questo momento. Chiediamo pertanto alla Commissione di condurre uno studio che ci permetta di regolamentare tali questioni senza creare ostacoli al miglioramento della competitività dell’industria del trasporto aereo.</p>
      <p sl="lt">Per quanto attiene alla protezione dei passeggeri, la proposta della Commissione non contiene alcuna disposizione riguardo a meccanismi chiaramente definiti e idonei a garantire che i passeggeri non subiscano gli effetti di eventuali fallimenti delle compagnie aeree, cioè che, ad esempio, ricevano rimborsi per i voli cancellati e non siano abbandonati al loro destino all’estero. Riteniamo quindi che le linee guida per la tutela dei diritti dei passeggeri debbano essere inserite nei regolamenti, come richiesto negli emendamenti nn. 15 e 16.</p>
      <p sl="lt">Sull’onere di servizio pubblico e sul ruolo di aeroporto regionale, penso che qualsiasi formulazione di quest’ultimo concetto, che impone l’obbligo di fornire servizi al pubblico, finirà inevitabilmente per includere gli aeroporti situati in regioni economicamente più ricche, mentre quelli in regioni bisognose di aiuti economici o sociali corrono il rischio di restare esclusi. Poiché l’impegno di fornire un servizio pubblico in base a questo principio può essere applicato solamente agli aeroporti che servono regioni con problemi economici o sociali, propongo che il concetto di “aeroporto regionale”, di difficile definizione, sia depennato dal documento in esame.</p>
      <p sl="lt">Come nel caso dei punti su indicati, sarebbe opportuno spiegare molte definizioni e condizioni per evitare malintesi e un’erronea applicazione dei regolamenti.</p>
      <p sl="lt">Riguardo ai servizi aerei intracomunitari, pur avendo presentato alcuni degli emendamenti sui punti testé citati, siamo nondimeno favorevoli alla proposta di estendere i poteri decisionali della Commissione in materia di servizi aerei intracomunitari. Poiché la Commissione è in grado di negoziare determinati diritti con maggiore efficacia rispetto ai singoli Stati membri, dovrebbe avere anche la possibilità di farlo, come già avvenuto nel caso dell’accordo con la Russia sui diritti di sorvolo in Siberia.</p>
      <p sl="lt">Per tali considerazioni, raccomandiamo di approvare l’articolo 15 nella formulazione proposta dalla Commissione, che è una breve descrizione del servizio fornito.</p>
    </intervention>
    <intervention id="2-422" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli colleghi, la proposta di cui stiamo discutendo è un grande successo per l’Unione europea. Con questa proposta cerchiamo di fatto di aggiornare e integrare il regolamento del 1992 che istituiva il mercato interno europeo del trasporto aereo. La creazione del mercato interno in questo settore ha permesso al trasporto aereo europeo di conoscere un’espansione mai avvenuta prima.</p>
      <p sl="fr">E’ aumentato il numero delle compagnie aeree e c’è stato un incremento generalizzato del traffico e della concorrenza. Dalla piena liberalizzazione, nel 1977, il numero delle rotte è cresciuto di oltre il 60 per cento e ora un maggior numero di città è servito da collegamenti aerei, soprattutto nelle regioni isolate. L’arrivo di nuovi concorrenti ha prodotto una notevole riduzione delle tariffe aeree su molte rotte. Sempre più cittadini europei possono viaggiare in aereo. Questa evoluzione contribuisce alla crescita economica, nonché alla creazione di occupazione diretta e indiretta.</p>
      <p sl="fr">Alla luce di questi ottimi risultati, la Commissione intende confermare i principi fondamentali del mercato liberalizzato. La sua proposta mira soltanto a semplificare il consolidamento della legislazione attualmente in vigore, oltre a indicare alcune correzioni per migliorare l’efficacia dell’applicazione di quest’ultima. In primo luogo, grazie alla revisione diventa possibile snellire il testo togliendo le parti obsolete riguardanti la fase di transizione al mercato liberalizzato. Abbiamo reso il testo più chiaro, lo abbiamo depurato delle ambiguità e abbiamo consolidato in un documento unico i tre regolamenti.</p>
      <p sl="fr">In secondo luogo, con la nostra proposta intendiamo garantire un’applicazione efficiente e uniforme della normativa comunitaria. Al momento vi sono divergenze tra gli Stati membri per quanto attiene all’applicazione del terzo pacchetto. Grazie a questa revisione, ci sarà un’applicazione più uniforme soprattutto delle norme sul rilascio e sulle ispezioni delle licenze operative. La proposta, inoltre, rafforza i controlli sulla solvibilità finanziaria delle compagnie, soprattutto di quelle appena entrate nel mercato.</p>
      <p sl="fr">In terzo luogo, la proposta migliora il coordinamento degli Stati membri per quanto riguarda i servizi intracomunitari e i sorvoli eseguiti da compagnie di paesi terzi. E’ importante incoraggiare un approccio comunitario coordinato, al fine di garantire l’integrità del mercato europeo e facilitare l’opera dei negoziatori con i paesi terzi.</p>
      <p sl="fr">In quarto e ultimo luogo, la proposta propone di riconoscere ai passeggeri diritti nuovi, come il diritto di ricevere informazioni complete sul prezzo reale del biglietto, tasse, oneri e costi compresi, oppure il diritto di non essere discriminati in base alla nazionalità o al luogo di residenza in fase di acquisto del biglietto.</p>
      <p sl="fr">Pertanto, questa versione aggiornata dovrebbe rendere ancora più attraente in molti paesi terzi il mercato unico europeo. Questi principi valgono non solo per la Svizzera e i paesi aderenti allo Spazio economico europeo, ma anche per il Marocco e i paesi dell’Europa sudorientale e saranno usati come parametro a livello internazionale.</p>
      <p sl="fr">Per tali ragioni, signor Presidente, ringrazio il Parlamento europeo per la sollecitudine con cui si è occupato di questo fascicolo. Desidero esprimere il mio apprezzamento per il lavoro svolto dal vostro relatore onorevole Degutis e ringraziare il presidente della commissione per i trasporti e il turismo onorevole Paolo Costa e tutti i suoi membri perché – devo riconoscerlo – il Parlamento ha sicuramente migliorato il nostro testo.</p>
    </intervention>
    <intervention id="2-423" speaker_id="4271" name="Elisabeth Jeggle" is_mep="True" mode="spoken">
      <p sl="de">a nome del gruppo PPE-DE. – Signor Presidente, onorevoli colleghi, desidero iniziare rivolgendo i miei più calorosi ringraziamenti al relatore onorevole Degutis e a tutti i deputati che hanno partecipato alla stesura della relazione per la loro collaborazione. Sono fermamente convinta che il voto in commissione abbia prodotto una relazione equilibrata e concreta sul funzionamento dei servizi di trasporto aereo. In questo caso la proposta originaria della Commissione europea era ben ponderata e chiaramente finalizzata, e quindi sono molto grata anche alla Commissione.</p>
      <p sl="de">Poiché sono sostanzialmente soddisfatta dell’esito del voto in commissione, ora mi limiterò ad affrontare la questione dei requisiti di trasparenza per l’indicazione delle tariffe aeree. Sin dall’inizio mi sono espressa a favore di una maggiore trasparenza senza oneri burocratici aggiuntivi e di un coinvolgimento equo e corretto di tutti i soggetti interessati. Le tariffe aeree che vengono pubblicate dovrebbero specificare chiaramente quali costi, diritti e tasse sono inclusi nell’importo indicato e a quale fine vengano destinati. I prezzi dei biglietti aerei dovrebbero essere trasparenti e facilmente comprensibili per i consumatori, in special modo quando sono pubblicizzati su siti web .</p>
      <p sl="de">Permangono tuttavia divergenze d’opinione sul come ed esattamente sul quanto. L’emendamento n. 48 stabilisce che le tasse e i costi debbano essere elencati e distinti in quattro categorie, e più precisamente: tasse e altre imposte e prelievi statali; tasse relative al controllo del traffico aereo; tasse, prelievi, diritti e altri costi a favore delle compagnie aeree; tasse, prelievi, diritti e altri costi a favore dei gestori degli aeroporti. C’è il problema che i costi del controllo del traffico aereo non possono essere fissati con precisione in anticipo; pertanto, a nome del mio gruppo domani chiederò che sia depennata la seconda categoria, quella delle tasse relative al controllo del traffico aereo, con una votazione per parti separate.</p>
      <p sl="de">Eccezion fatta per questo emendamento, riteniamo che il compromesso raggiunto soddisfi appieno i requisiti di trasparenza poiché tiene conto degli interessi dei passeggeri e anche delle compagnie aeree. Quindi, il mio gruppo e io non condividiamo i nuovi emendamenti presentati dal relatore, i nn. 54 e 55.</p>
    </intervention>
    <intervention id="2-424" speaker_id="1859" name="Ulrich Stockmann" is_mep="True" mode="spoken">
      <p sl="de">a nome del gruppo PSE. – Signor Presidente, signor Commissario, onorevoli colleghi, siamo favorevoli alla proposta della Commissione e anche, naturalmente, alla relazione perché entrambe contribuiscono al completamento del mercato interno europeo del trasporto aereo e a più elevati livelli di sicurezza. Vorrei ora citare e illustrare quattro punti.</p>
      <p sl="de">Primo: la norma sulla trasparenza dei prezzi che è stata adottata è una netta vittoria per i consumatori. In futuro, non sarà più possibile attirare i cittadini con pubblicità ingannevole. A prescindere dal canale di vendita, tutte le tariffe aeree dovranno essere presentate in maniera comprensibile e dettagliata. E’ evidente che i costi del controllo del traffico aereo sono stimati su base forfetaria, però, alla fine, i prezzi devono essere comprensibili. Comunque, non c’è motivo che ci mettiamo a discutere di questo. Nel complesso stiamo creando per i passeggeri condizioni di maggiore chiarezza e stiamo rafforzando la concorrenza.</p>
      <p sl="de">Secondo: per quanto riguarda i contratti di wet leasing , il regolamento contiene norme equilibrate che, da un canto, tengono conto delle esigenze delle compagnie aeree qualora intervengano variazioni eccezionali dei prezzi stagionali o necessità straordinarie, e le compagnie debbano affidarsi a quel modello, e, dall’altro canto, affermano chiaramente che la violazione delle norme sociali e di sicurezza europee è inaccettabile.</p>
      <p sl="de">Terzo: al pari di molte relazioni sulla normativa in materia di trasporto aereo, anche quella ora al nostro esame contiene numerosi emendamenti alle norme sociali sul lavoro dipendente. Invitiamo urgentemente la Commissione a presentare, una buona volta, una proposta a tale riguardo, al fine di tappare la falla che la direttiva sui servizi ha lasciato e che l’attuale regolamento non è in grado di chiudere.</p>
      <p sl="de">Quarto: la nuova procedura unica per la distribuzione del traffico aereo è più semplice e più rapida di tutte le procedure precedentemente in vigore. Si tratta di una buona decisione, anche in una prospettiva futura, perché rende possibile una soluzione più flessibile ai problemi di capacità delle infrastrutture.</p>
    </intervention>
    <intervention id="2-425" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">a nome del gruppo UEN. – Signor Presidente, ringrazio l’onorevole Degutis per la sua relazione. Dobbiamo concordare con il Commissario Barrot quando dice che il terzo pacchetto relativo al mercato interno europeo del trasporto aereo, risalente ormai a quindici anni fa, ha contribuito in grande misura allo sviluppo dell’aviazione civile europea.</p>
      <p sl="pl">Ora è tempo di cambiare, soprattutto per quanto riguarda i contratti di leasing , il rilascio delle licenze per i servizi di trasporto aereo, gli aspetti sociali, la tutela dei passeggeri in caso di fallimento del vettore, eccetera. Altri fattori importanti sono una diligente osservanza delle otto libertà dell’aria.</p>
      <p sl="pl">La questione che anima maggiormente la discussione è quella della trasparenza delle tariffe aeree. Ciò che i passeggeri vogliono è sapere quanto dovranno effettivamente pagare per il biglietto aereo, non farsi ingannare da trovate pubblicitarie.</p>
      <p sl="pl">Condivido il parere che il regolamento e la direttiva che abbiamo adottato per prevenire la concorrenza sleale, che entreranno in vigore tra cinque mesi, comporteranno maggiori diritti per i passeggeri. Il passeggero deve essere al centro delle attività sia del vettore che dell’aeroporto; purtroppo, ancora troppo spesso i passeggeri vengono trattati come se fossero dei pacchi.</p>
    </intervention>
    <intervention id="2-426" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL. – Onorevoli colleghi, associo le norme comuni per la prestazione di servizi di trasporto aereo nella Comunità con il terzo pacchetto aereo o con i problemi legati alla sua attuazione pratica. Forse, il problema maggiore è la sicurezza del trasporto, che comprende sia la sicurezza delle condizioni sociali e di lavoro dei dipendenti, anche nei casi in cui gli aeromobili siano noleggiati insieme con l’equipaggio, sia la sicurezza dei passeggeri, che è tradizionalmente l’interesse prioritario. A ciò si aggiungono la questione della situazione finanziaria delle compagnie aeree e i più severi requisiti per i termini e le condizioni del leasing di aeromobili, compresi i limiti di tempo proposti.</p>
      <p sl="cs">Mi pare che sarebbe auspicabile anche che i consumatori sapessero esattamente cosa avranno in cambio dei soldi che spendono. Anche voi, ne sono certo, sareste un po’ sospettosi se una compagnia aerea vi vendesse biglietti aerei alla tariffa di un euro. Un’altra questione è quanto debbano essere dettagliati i prezzi e quali voci debbano contenere esattamente. Al riguardo è molto importante stabilire con chiarezza la distribuzione delle voci di costo relative ai passeggeri e quelle relative all’aeromobile, compreso il discusso concetto di profitto ragionevole. Sono decisamente contrario all’idea emersa durante il dibattito secondo cui sarebbero in gioco esclusivamente norme di carattere tecnico, mentre le questioni di natura sociale sarebbero escluse.</p>
      <p sl="cs">Ringrazio il relatore onorevole Degutis per aver accennato, nel suo intervento orale, anche alle questioni sociali. Il suo operato è stato eccellente e la sua relazione merita il nostro appoggio. Per quanto attiene agli emendamenti proposti, possiamo accoglierli tutti tranne i nn. 16, 29, 37, 40, 42, 49 e 50, non perché non ne condividiamo la sostanza bensì, nella maggior parte dei casi, perché la stessa proposta viene avanzata in due punti o perché ci sono opzioni migliori.</p>
    </intervention>
    <intervention id="2-427" speaker_id="1" name="Georg Jarzembowski" is_mep="True" mode="spoken">
      <p sl="de">Signor Presidente, signor Vicepresidente della Commissione, onorevoli colleghi, affronterò altri tre aspetti. Nel consolidamento del terzo pacchetto aereo, ai fini della trasparenza delle tariffe aeree è essenziale che non vi sia pubblicità ingannevole. A tale riguardo, è fondamentale anche che le tasse forfetarie sulla sicurezza imposte ai passeggeri corrispondano effettivamente ai costi delle misure di sicurezza. Ho l’impressione che gli aeroporti utilizzino una parte di queste tasse sulla sicurezza per incrementare i loro profitti. Nell’interesse della trasparenza dei costi, è molto importante che le tasse sulla sicurezza siano realmente corrispondenti ai costi sostenuti per le misure di sicurezza.</p>
      <p sl="de">In secondo luogo, vorrei affrontare il tema della concorrenza tra gli aeroporti, e vorrei farlo da due diverse prospettive. Chiedo al Commissario di indicarci sollecitamente uno o due esempi per dimostrare in quale misura gli orientamenti della Commissione sugli aiuti autorizzati – o non autorizzati – per gli aeroporti regionali della Comunità vengono effettivamente applicati. A mio modo di vedere, ci sono moltissimi aeroporti regionali che sopravvivono soltanto grazie alle sovvenzioni e che non saranno mai in grado di diventare economicamente indipendenti. In casi del genere, gli orientamenti della Commissione dovrebbero in realtà porre fine a tali sovvenzioni.</p>
      <p sl="de">In terzo luogo, questo consolidamento del terzo pacchetto aereo modifica leggermente la definizione di “sistema aeroportuale”. Chiedo al Commissario di esprimersi anche a tale proposito, prima o dopo. E’ inaccettabile che, stando alla legge, un sistema aeroportuale possa essere riconosciuto come tale solo perché serve la stessa conurbazione, e che aeroporti come quelli di Francoforte e Francoforte Hahn possano affermare di servire la stessa conurbazione pur essendo distanti 120 chilometri l’uno dall’altro, pretendendo quindi di essere considerati come un sistema aeroportuale. Il Commissario non dovrebbe permettere in nessun caso una simile proliferazione del riconoscimento della qualifica di sistema aeroportuale.</p>
    </intervention>
    <intervention id="2-428" speaker_id="28292" name="Inés Ayala Sender" is_mep="True" mode="spoken">
      <p sl="es">Signor Presidente, ringrazio il relatore onorevole Degutis per la splendida flessibilità di cui ha dato prova accettando alcune delle proposte avanzate dai colleghi deputati. Mi congratulo, poi, con il Commissario per la sua ottima presentazione, perché ha dimostrato che questo testo costituisce un deciso miglioramento della legislazione attualmente in vigore in quanto aggiorna, semplifica e consolida le parti migliori di norme che erano ormai divenute obsolete e necessitavano di un rapido aggiornamento, considerati gli sviluppi del settore.</p>
      <p sl="es">In realtà, simili interventi vanno a vantaggio di tutti i soggetti interessati, in particolare dei passeggeri, e questo in un comparto come quello dell’aviazione che ha sofferto tanto. Inoltre, le incoerenze tra i regolamenti vigenti comportano, di solito, non solo distorsioni del funzionamento del mercato interno ma anche, a nostro giudizio, rischi sotto il profilo della qualità del servizio, della sicurezza e delle condizioni di lavoro.</p>
      <p sl="es">Tra gli aspetti migliorativi introdotti dal Parlamento e i risultati da esso conseguiti – già ampiamente ricordati dagli oratori precedenti – vorrei segnalare la richiesta di una maggiore trasparenza e di un rafforzamento dei controlli della situazione finanziaria delle compagnie e degli operatori del settore aereo.</p>
      <p sl="es">Viste la crescita esponenziale del settore e la comparsa allettante di nuovi potenziali clienti – tra cui gli immigrati, che hanno un potere d’acquisto crescente grazie alla regolarizzazione delle condizioni di lavoro, come avviene ad esempio nel mio paese -, è diventato più urgente che mai applicare le norme e le condizioni in modo rigoroso, per prevenire tanto le frodi e gli abusi che abitualmente si verificano durante la vendita dei biglietti aerei quanto le offerte ingannevoli da parte di compagnie che spuntano ovunque come funghi.</p>
      <p sl="es">Crediamo altresì che le norme volte a prevenire e lenire le conseguenze sociali di tali frodi e di possibili fallimenti siano molto ragionevoli. Riteniamo inoltre che la trasparenza dei prezzi e la non discriminazione al momento dell’acquisto del biglietto, a prescindere dal canale utilizzato a tal fine dall’acquirente, costituiscano ulteriori miglioramenti sostanziali del testo.</p>
      <p sl="es">Altri aspetti che sono emersi e sono stati anche migliorati, a mio parere, riguardano le condizioni sociali per i lavoratori del settore. Riteniamo che le disposizioni volte a prevenire sia il dumping sociale, con i suoi effetti devastanti sulla situazione economica e sociale, sia i trucchetti cui ricorrono le società transnazionali operanti da sedi diverse per trasferire i loro dipendenti costituiscano un progresso e un miglioramento.</p>
      <p sl="es">Ancora più positivamente valutiamo il fatto che la discussione apertasi durante la fase di preparazione della relazione abbia portato alla richiesta, formulata nell’emendamento n. 61, di una proposta legislativa sulle condizioni sociali e lavorative. Credo che la Commissione dovrebbe presentare tale proposta con urgenza.</p>
    </intervention>
    <intervention id="2-429" speaker_id="28117" name="Jim Higgins" is_mep="True" mode="spoken">
      <p sl="en">Signor Presidente, l’apertura del trasporto aereo a milioni di cittadini è stata resa possibile dalle linee aeree a basso costo. Sono d’accordo con il Commissario quando afferma che il mercato interno europeo del trasporto aereo è stato un successo unico nel suo genere. Compagnie aeree come l’irlandese Ryanair hanno rivoluzionato il settore aereo e hanno messo sotto pressione le società più vecchie, già affermate e più costose, che si vedono ora costrette ad adeguarsi alla nuova situazione. Una simile concorrenza è positiva per i consumatori e per i viaggiatori.</p>
      <p sl="en">Vorrei però concentrarmi su un punto già citato da quattro oratori stasera, cioè che esiste un problema. In un mercato così competitivo, le compagnie aeree avevano e hanno tuttora l’abitudine di pubblicizzare le rispettive tariffe con campagne pubblicitarie molto accattivanti ma gravemente ingannevoli. Un biglietto aereo dal costo di cinque centesimi è sicuramente un’offerta molto allettante, però, quando il consumatore lo prenota, on-line o in altro modo, il biglietto da cinque centesimi gli può venire a costare diverse centinaia di euro una volta sommati le varie tasse e altri sovrapprezzi.</p>
      <p sl="en">Ho sollevato tale questione in un’interrogazione parlamentare che ho presentato qui in Aula lo scorso gennaio e alla quale la Commissione ha risposto proponendo che, fatta salva la regola generale della libertà di fissare i prezzi, i vettori aerei operanti all’interno della Comunità forniscano al pubblico informazioni esaustive sulle tariffe e sui prezzi e sulle relative condizioni. In tal modo i consumatori potranno conoscere il prezzo effettivo, ovvero il prezzo del biglietto più le varie tasse e imposte.</p>
      <p sl="en">La relazione Degutis, di cui discutiamo stasera, avrà conseguenze pratiche a tale proposito – il che è senz’alto positivo. L’obbligo imposto alle compagnie aeree di introdurre la piena trasparenza va sicuramente accolto con favore ed è molto importante perché d’ora in poi i consumatori potranno sapere subito con esattezza quanto dovranno pagare. Tale obbligo, di per sé, non farà diminuire il numero dei passeggeri – come molti pensano – bensì, a mio parere, creerà una maggiore concorrenza con effetti benefici per i viaggiatori.</p>
      <p sl="en">Concludo chiedendo al Commissario di dirci esattamente quando possiamo aspettarci che le nuove norme entrino in vigore. A mio giudizio, prima è, meglio è.</p>
    </intervention>
    <intervention id="2-430" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli deputati, ringrazio tutti gli oratori e accolgo con favore la maggior parte degli emendamenti proposti, i quali chiariscono diversi punti, soprattutto quelli riguardanti il controllo della situazione economica e finanziaria delle compagnie aeree e il leasing di aeromobili.</p>
      <p sl="fr">Appoggio pienamente i miglioramenti che sono stati proposti riguardo al luogo principale dell’attività, nell’ottica di garantire un controllo efficace delle compagnie qualora ciò rientri nelle competenze delle autorità nazionali. La Commissione accoglie altresì le vostre proposte per le condizioni da applicare al rilascio e alla revoca delle licenze, anche se non condividiamo l’idea che la revoca possa avvenire sulla base soltanto di un sospetto. Le semplificazioni per l’onere di pubblico servizio e il coordinamento degli aeroporti consentiranno un’attuazione più flessibile ed efficace di queste misure.</p>
      <p sl="fr">Inoltre, pur non avendo alcuna difficoltà ad accogliere la maggior parte degli emendamenti, devo nondimeno manifestarvi alcune riserve che la Commissione nutre. Posso comprendere e condividere l’esigenza di trovare soluzioni per i passeggeri abbandonati a se stessi quando una compagnia aerea fa fallimento. Come ricordato dall’onorevole Ayala, sono proprio queste situazioni che hanno determinato l’aggiornamento del regolamento, allo scopo di migliorare le condizioni per il rilascio delle licenze e il controllo della situazione economica e finanziaria delle compagnie aeree. A questo punto, però, non posso accettare l’introduzione di un nuovo obbligo di cui non abbiamo ancora valutato la praticabilità né l’ambito di applicazione in termini economici e finanziari. Per tale motivo, ritengo che dovremmo, sì, fare riferimento alla necessità di stabilire le condizioni per il rimborso e il rimpatrio, però senza impegnarci a favore di una determinata soluzione di cui non sappiamo ancora in concreto quale impatto effettivo avrebbe.</p>
      <p sl="fr">La seconda riserva riguarda la dimensione sociale. E’ della massima importanza che le autorità nazionali applichino correttamente la legislazione nazionale e comunitaria in materia. E’ opportuno ricordare agli Stati membri i loro obblighi al riguardo, che sono previsti dal Trattato e dalle normative nazionali; però questo regolamento settoriale non sembra essere lo strumento più appropriato per affrontare la questione. Dobbiamo studiare la materia più da vicino per poterne comprendere tutte le implicazioni e per accertare le esigenze reali che richiedono una risposta a livello di Unione. Peraltro, la proposta del vostro relatore mi sembra corretta, dato che in un considerando richiama gli obblighi degli Stati membri.</p>
      <p sl="fr">Risponderò, naturalmente, a coloro che mi hanno rivolto domande riguardo alla proposta. Sì, la Commissione sta svolgendo uno studio in merito agli effetti del mercato interno europeo del trasporto aereo sulle condizioni di occupazione e lavoro. L’indagine, che sarà completata alla fine del 2007, ci fornirà dati interessanti su cui riflettere e ci consentirà di decidere le misure concrete da adottare.</p>
      <p sl="fr">Come ha affermato l’onorevole Jarzembowski, la Commissione nutre qualche perplessità riguardo alla fissazione di obblighi troppo rigidi per la distribuzione del traffico tra gli aeroporti. E’ legittimo mirare a tempi ragionevoli e collegamenti efficienti con i centri città, però non sarebbe esagerato se stabilissimo l’obbligo di rispettare un determinato tempo di collegamento e di garantire collegamenti tra gli aeroporti?</p>
      <p sl="fr">Vengo ora al problema dei prezzi. Le norme sulla trasparenza dei prezzi e su un’informazione completa dei passeggeri sono necessarie, però devono essere applicabili e comprensibili. Il vostro relatore fa bene a voler applicare queste norme a tutti i voli in partenza da un aeroporto nell’Unione europea, però l’estensione di tale obbligo alle sole compagnie dell’Unione in paesi terzi causerebbe gravi difficoltà di carattere giuridico e commerciale.</p>
      <p sl="fr">Desidero rispondere alla domanda sui costi connessi con la sicurezza. E’ vero che la Commissione è favorevole a rendere noti i costi della sicurezza e la quota del prezzo che serve a coprirli, e vuole altresì che siano indicati chiaramente tutti i vari costi, prelievi, tasse e sovrapprezzi. Però, se questo regolamento mira effettivamente a garantire che i passeggeri siano informati in maniera adeguata, non possiamo utilizzarlo per stabilire le modalità di applicazione e le caratteristiche di ciascuna tassa o imposta. La sede idonea per disposizioni di tal genere sarà la direttiva sulle tasse aeroportuali attualmente in discussione nelle nostre Istituzioni.</p>
      <p sl="fr">Onorevole Jeggle, per quanto attiene alla pubblicità su Internet sono d’accordo con lei, però l’emendamento n. 48 ci sembra alquanto complicato, mentre dovrebbe essere chiaro e concreto.</p>
      <p sl="fr">Voglio rispondere anche agli onorevoli Stockmann e Kohlíček sulla questione del wet leasing . E’ necessario lasciare una certa flessibilità per poter soddisfare esigenze straordinarie, pur prevedendo condizioni severe per la sicurezza e la frequenza. Sono favorevole a un sistema capace di conciliare i requisiti di sicurezza con la necessità di ricorrere al wet leasing in circostanze eccezionali e per periodi limitati.</p>
      <p sl="fr">Infine, onde garantire una concorrenza leale con i paesi terzi, reputo giustificato compensare la cancellazione dell’articolo 23 sulla leadership di prezzo con la possibilità di imporre restrizioni qualora un paese terzo con cui è stato siglato un accordo non riconosca gli stessi obblighi. Si tratta di una questione di buon senso, che dovrebbe aiutarci nei negoziati con i paesi terzi. Sono grato al Parlamento anche per aver sostenuto l’approccio della Commissione in merito ai rapporti con i paesi terzi, rapporti che devono essere coordinati. Signor Presidente, anche a tale riguardo avrò ancora bisogno del sostegno del Parlamento per le fasi future.</p>
      <p sl="fr">So bene di non aver risposto a tutte le domande. Ribadisco, molto semplicemente, che il lavoro del Parlamento ha migliorato il testo della Commissione; quindi, onorevole Costa, onorevole Degutis, è veramente con grande piacere che ringrazio il Parlamento per il lavoro svolto. Le questioni che avete sollevato sono sicuramente fondate; in merito ad alcune di esse ho rilevato che non era necessario darvi una risposta all’interno di questo testo. In riferimento agli aspetti sociali ho fatto presente che ci stiamo lavorando e che entro la fine dell’anno dovrei avere le idee più chiare su una possibile proposta.</p>
      <p sl="fr">Signor Presidente, ho ritenuto necessario darvi risposte dettagliate per concludere degnamente una discussione di alta qualità.</p>
      <p sl="fr">Posizione della Commissione sugli emendamenti del Parlamento:</p>
      <p sl="fr">Relazione Degutis (A6-0178/2007)</p>
      <p sl="fr">La Commissione può accogliere i seguenti emendamenti: nn. 3, 4, 5, 6, 7, 9, 11, 13, 14, 18, 19, 21, 22, 24, 26, 27, 28, 29, 30, 34, 37, 38, 39, 43, 51, 52, 53, 54, 55 e 56.</p>
      <p sl="fr">La Commissione non può accogliere in linea di principio i seguenti emendamenti: nn. 1, 8, 10, 12, 20, 23, 31, 32, 36, 44 e 49.</p>
      <p sl="fr">La Commissione può accogliere in parte i seguenti emendamenti: nn. 33, 45 e 47.</p>
      <p sl="fr">La Commissione non può accogliere i seguenti emendamenti: nn. 2, 15, 16, 17, 25, 35, 40, 41, 42, 46, 48, 50, 57, 58, 59, 60 e 61.</p>
    </intervention>
    <intervention id="2-431" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 11 luglio 2007.</p>
    </intervention>
  </section>
  <section id="creitem59" title="20. Per un’Europa in movimento – Mobilità sostenibile per il nostro continente (discussione)">
    <intervention id="2-433" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Etelka Barsi-Pataky, a nome della commissione per i trasporti e il turismo, su “Per un’Europa in movimento – Mobilità sostenibile per il nostro continente” (2006/2227(INI)) (A6-0190/2007)</p>
    </intervention>
    <intervention id="2-434" speaker_id="28136" name="Etelka Barsi-Pataky" is_mep="True" mode="spoken" role="relatore">
      <p sl="hu">Il Parlamento accoglie con favore la revisione di medio termine del documento fondamentale della politica europea dei trasporti, il Libro bianco. Siamo lieti che la Commissione abbia elaborato la sua relazione in materia dopo un ampio coordinamento e abbia fatto un lavoro approfondito. Siamo soddisfatti inoltre dei suggerimenti avanzati dalla Commissione in diversi ambiti allo scopo di modificare l’attuale politica dei trasporti.</p>
      <p sl="hu">Il Parlamento riconosce i progressi compiuti negli scorsi cinque anni, ma nel contempo dà una valutazione negativa di diverse questioni e chiede al Consiglio e alla Commissione di considerare le nostre raccomandazioni come il pilastro della politica europea dei trasporti.</p>
      <p sl="hu">Veniamo ora alla sostanza di tali raccomandazioni. Anzitutto, l’esperienza degli anni passati dimostra che il punto debole della politica dei trasporti è l’applicazione del regolamento. E’ successo più d’una volta che l’applicazione abbia sofferto notevoli ritardi che altre volte sia stata parziale o sia mancata completamente. La relazione della Commissione non affronta con sufficiente precisione od onestà questo problema e pertanto non propone soluzioni adeguate. Il Parlamento sottolinea l’importanza della cooperazione tra i livelli europeo, nazionale e regionale, nonché l’importanza di rafforzare tale cooperazione e di lavorare insieme.</p>
      <p sl="hu">Secondo, la maggioranza del Parlamento è del parere che dobbiamo configurare la nostra politica dei trasporti in maniera più realistica che in passato. Nella revisione in esame si rileva correttamente che i trasporti, in quanto servizio, svolgono un ruolo chiave nell’economia e nella società e che sono inseparabili da quest’ultima. Raccomandiamo quindi di integrare pienamente la politica dei trasporti nella strategia di Lisbona.</p>
      <p sl="hu">In linea di massima, concordiamo sulla valutazione che le capacità esistenti debbano essere impiegate in modo più efficiente o autonomamente o in via integrata, e che ciascuna modalità di trasporto debba essere sostenibile di per sé; ciò vale in particolare per la logistica. In aggiunta alle comodalità in determinati settori, il trasferimento modale assume a nostro parere una notevole importanza soprattutto per i trasporti su lunga distanza.</p>
      <p sl="hu">Terzo, per quanto attiene alla crescita dell’economia europea, va detto che l’insufficiente finanziamento delle infrastrutture costituisce un rischio. Né la relazione della Commissione né la sua posizione affrontano questo problema in maniera adeguata. I trasporti europei necessitano di maggiori finanziamenti comunitari, di maggiori finanziamenti da parte degli Stati membri, di soluzioni finanziarie più coraggiose e, soprattutto, di sostegno politico per poter realizzare i loro progetti chiave. Chiediamo, e ci aspettiamo, che la revisione di medio termine del bilancio settennale per questo settore inizi immediatamente.</p>
      <p sl="hu">Quarto, dovremmo parlare delle mutate circostanze e delle nuove sfide intervenute a partire dal 2001. Tra esse citerei innanzi tutto i compiti conseguenti alla riunificazione dell’Europa nel 2004 e nel 2007, che hanno ampiamente aumentato le disparità all’interno dell’Europa come pure la sua diversità, che va analizzata molto più attentamente nella legislazione europea. Abbiamo inoltre un interesse comune riguardo alla rete transeuropea interconnessa e interoperabile. Quindi, dev’essere responsabilità congiunta di tutti i livelli e di tutte le istituzioni sfruttare appieno le risorse che promuovono la coesione.</p>
      <p sl="hu">Quinto, dobbiamo prender atto del maggiore e tuttora crescente impatto dei trasporti sul cambiamento climatico. Nonostante il Consiglio, nella sua riunione di primavera, abbia formulato validi obiettivi di portata generale, la loro attuazione pratica è di competenza della legislazione ora al nostro esame. Tali obiettivi saranno realizzati nel prossimo periodo e comprendono, per esempio, la proposta della Commissione attesa per il 2008 sull’internalizzazione dei costi esterni.</p>
      <p sl="hu">Sesto, in questa sede dobbiamo prendere in considerazione e tener conto del fatto che gli accordi tradizionali stanno esaurendo gradualmente la loro efficacia e quindi dobbiamo approfittare del potenziale offerto dai sistemi di trasporto intelligenti. Dobbiamo creare un ambiente giuridico, economico e tecnologico adatto all’industria. Abbiamo lanciato alcuni progetti comunitari di portata generale e di ampie dimensioni, progetti europei che sono promettenti; però l’Unione non ha alcuna esperienza con queste innovazioni e quindi dobbiamo aprire una via nuova.</p>
      <p sl="hu">Ma le risposte dell’Unione europea al cambiamento climatico saranno inutili se non le potremo applicare su scala globale. Signor Commissario, siamo del parere che, dopo la revisione di medio termine, occorrerà procedere a un progressivo rinnovo della politica europea dei trasporti in questa direzione e a un adeguamento alle nuove sfide, perché altrimenti il sovraffollamento, le pressioni sull’ambiente e i problemi legati alla sostenibilità sociale ostacoleranno pesantemente la crescita dell’economia e del benessere in Europa. Ringrazio tutti i colleghi che hanno dato il loro costruttivo sostegno alla preparazione della relazione.</p>
    </intervention>
    <intervention id="2-435" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli deputati, sono molto lieto di poter partecipare oggi a questa discussione sulla politica europea dei trasporti. Desidero esprimere il mio apprezzamento per la qualità del lavoro dell’onorevole Barsi-Pataky, che grazie alla concisione del suo messaggio ha lanciato un forte segnale politico. Lei ha detto poco fa, onorevole Barsi-Pataky, che qualsiasi politica dei trasporti deve poter essere aggiornata costantemente, per il semplice motivo che si deve adattare; lei ha altresì sottolineato l’importanza di provvedere affinché la crescita nel settore dei trasporti sia sostenibile. Apprezzo l’accuratezza della sua relazione e la sua pertinenza con la revisione di medio termine del Libro bianco.</p>
      <p sl="fr">Avete giudicato favorevolmente l’approccio realistico della comunicazione della Commissione; si tratta di un approccio che deve essere aggiornato in linea con gli obiettivi di Lisbona e integrato nel quadro della strategia europea per lo sviluppo sostenibile. Questi obiettivi riguardano i quattro pilastri su cui si fonda il nostro approccio: mobilità sostenibile, mobilità sicura, mobilità innovativa e dimensione internazionale.</p>
      <p sl="fr">Avete appoggiato anche il concetto di comodalità, e in effetti, affinché il trasferimento modale dia risultati positivi, dobbiamo limitare l’impatto negativo di tutte le modalità di trasporto proprio in maniera tale da garantire l’efficienza ambientale e un alto livello di prestazioni di ciascuna modalità. La promozione di modelli di trasporto intelligenti e della logistica, delle politiche di mobilità urbana, dello sviluppo di sistemi di pedaggio sono tutti strumenti per contribuire agli obiettivi citati senza compromettere la mobilità necessaria per la crescita.</p>
      <p sl="fr">Citerò adesso i punti di questo capitolo che sono di prossima scadenza: il Libro verde sui trasporti urbani, di cui avete sottolineato l’importanza, il piano d’azione sulla logistica, che è mia intenzione presentarvi a breve e che comprenderà azioni volte a eliminare gli ostacoli amministrativi, operativi e funzionali, al fine di incoraggiare la formazione e lo scambio delle migliori prassi e di favorire la standardizzazione tra le diverse modalità; per l’autunno, inoltre, è prevista una comunicazione sulla politica portuale nella quale, tra l’altro, valuteremo gli aspetti dell’integrazione delle infrastrutture portuali nella catena logistica; a breve saranno nominati un coordinatore europeo per le autostrade del mare e un coordinatore europeo per le vie navigabili. Inoltre, ci apprestiamo a consolidare il quadro istituzionale della navigazione interna con l’armonizzazione dei certificati dei piloti e l’istituzione di un fondo per l’innovazione in questo settore.</p>
      <p sl="fr">Successivamente sarà pubblicata una comunicazione su una rete ferroviaria incentrata sul trasporto di merci in Europa e saranno applicate imposte sulle infrastrutture. Come da voi richiesto all’epoca dell’adozione della nuova direttiva “Eurovignetta”, la Commissione presenterà nel 2008 una metodologia per l’internalizzazione dei costi esterni. C’è, quindi, onorevole Barsi-Pataky, un’agenda piena di impegni in gran parte in linea con le sue raccomandazioni.</p>
      <p sl="fr">Vorrei aggiungere qualche commento su determinati passaggi della sua relazione, a cominciare dal punto in cui si ricorda che la rigorosa politica della Commissione di avviare procedure d’infrazione sta iniziando a dare buoni frutti.</p>
      <p sl="fr">In un altro punto apprendo che per il Parlamento i negoziati internazionali sono un tema delicato. Ne prendo atto; vorrei tuttavia precisare che la negoziazione di accordi internazionali è competenza della Commissione. Nondimeno terremo il Parlamento europeo costantemente informato sui progressi dei negoziati. Ho preso altresì nota della vostra richiesta di una relazione in merito alla direttiva sull’interoperabilità dei sistemi di pedaggio elettronico e, come previsto dalla direttiva, presenteremo una relazione per il 2009. La Commissione sta eseguendo una valutazione dell’impatto del sistema modulare europeo, che, nonostante i vantaggi e, in taluni casi, l’aumento di efficienza, resta un’opzione controversa.</p>
      <p sl="fr">Infine, la Commissione appoggia pienamente lo sviluppo dei biocarburanti e lo fa definendo criteri europei per questo tipo di combustibile, nell’ottica di facilitare il raggiungimento dell’obiettivo minimo europeo di coprire con i biocarburanti il 10 per cento dei consumi energetici complessivi nel 2020.</p>
      <p sl="fr">Ascolterò ora con attenzione i vostri commenti. Rinnovo i miei ringraziamenti all’Assemblea e alla Commissione per aver espresso pareri informati su questa revisione di medio termine del Libro bianco.</p>
    </intervention>
    <intervention id="2-436" speaker_id="28321" name="Satu Hassi" is_mep="True" mode="spoken">
      <p sl="fi">relatore per parere della commissione per l’industria, la ricerca e l’energia. – Signor Presidente, onorevoli colleghi, ringrazio l’onorevole Barsi-Pataky per la sua relazione.</p>
      <p sl="fi">A nome della commissione per l’industria, la ricerca e l’energia devo tuttavia dire che mi dispiace che la commissione per i trasporti e il turismo abbia tenuto conto solo in piccola parte delle proposte della nostra commissione. E’ mentalità diffusa che, quanto più aumentano i trasporti, tanto meglio è per la nostra economia e la nostra industria. La commissione per l’industria ritiene invece che a causa dei trasporti vengono sostenuti molti più costi di quelli che sono attualmente internalizzati nel prezzo dei trasporti.</p>
      <p sl="fi">Quello dei trasporti è il settore in cui le emissioni di biossido di carbonio crescono più rapidamente. Ad esempio, dal 1990 le emissioni del traffico stradale sono aumentate di oltre il 25 per cento e nel caso del trasporto aereo il tasso di crescita è superiore al 50 per cento. Tale andamento vanifica le riduzioni di emissioni che sono state realizzate nell’industria e nella produzione di energia.</p>
      <p sl="fi">E’ dunque giunto il momento di iniziare ad applicare il principio “chi inquina paga” anche nel settore dei trasporti e a internalizzare i costi del danno ambientale nei prezzi delle diverse modalità di trasporto, anche al fine di garantire una concorrenza leale tra le modalità. Purtroppo la commissione per i trasporti ha voluto annacquare tale principio affinché il gettito delle tasse ambientali a carico dei trasporti sia speso in questo settore. Ma anche il settore dei trasporti deve prendere sul serio la questione delle emissioni di biossido di carbonio. Dobbiamo fissare obiettivi chiari per ridurre non soltanto le emissioni dei veicoli ma di tutte le modalità di trasporto.</p>
      <p sl="fi">Il raggiungimento di questi obiettivi comporterà una riduzione generalizzata del traffico, soprattutto di quello automobilistico e aereo. Metà dei percorsi in automobile compiuti ogni giorno nell’Unione europea hanno una lunghezza inferiore a 5 chilometri e si svolgono per lo più in ambito urbano. Se il numero di questi brevi percorsi in automobile diminuisse anche solo di un terzo, e la gente andasse a piedi, in bicicletta o prendesse l’autobus, le emissioni di biossido di carbonio in tutta l’Europa si ridurrebbero di diversi punti percentuali – in Germania, ad esempio, scenderebbero del 4 per cento. Inoltre, l’inquinamento atmosferico diminuirebbe proprio nei luoghi dove la gente tende maggiormente a vivere.</p>
      <p sl="fi">Secondo l’Organizzazione mondiale della sanità, ogni anno oltre 300 000 europei muoiono prematuramente a seguito dell’inquinamento atmosferico, la cui causa principale nelle città è il traffico automobilistico. Una riduzione dell’inquinamento andrebbe a vantaggio anche delle imprese perché vi sarebbero meno malattie causate da agenti inquinanti.</p>
    </intervention>
    <intervention id="2-437" speaker_id="1852" name="Dieter-Lebrecht Koch" is_mep="True" mode="spoken">
      <p sl="de">a nome del gruppo PPE-DE. – Signor Presidente, signor Commissario, onorevoli colleghi, inizierò complimentandomi con l’onorevole Barsi-Pataky per la sua relazione e ringraziandola per il duro lavoro che ha compiuto e la disponibilità al compromesso di cui ha dato prova. In un testo molto breve ma accurato e acuto, la collega è riuscita a fornirci un quadro d’insieme delle principali priorità per la futura politica europea dei trasporti. Gli esperti – soprattutto quelli capaci di leggere tra le righe – lo apprezzeranno, mentre i nostri concittadini lamenteranno la mancanza di esempi dettagliati e tangibili e di proposte concrete.</p>
      <p sl="de">Dalla revisione di medio termine del Libro bianco sui trasporti pubblicato dalla Commissione europea nel 2001 emerge che abbiamo gravi ritardi da recuperare, non solo per quanto attiene agli aspetti connessi con la sicurezza, ma anche in altri ambiti, quali la sostenibilità, gli investimenti – soprattutto nelle reti transeuropee – e la logistica. L’onorevole Barsi-Pataky ha indicato il giusto approccio laddove sostiene l’idea di una rete di trasporti intermodale nella quale ciascun vettore svilupperà i propri punti di forza in maniera tale da fornire servizi di trasporto merci nell’interesse pubblico.</p>
      <p sl="de">Mi ha colpito la totale assenza di richieste di un adeguato quadro comunitario per il turismo intermodale, in altri termini della strutturazione degli spostamenti dei cittadini europei. C’è bisogno anche di approcci intermodali nei trasporti pubblici e privati di passeggeri sulle lunghe distanze, per poter soddisfare il crescente desiderio di mobilità.</p>
      <p sl="de">Accolgo con grande favore la decisione di collegare gli attuali problemi del trasporto con lo sviluppo di sistemi di trasporto intelligenti e soluzioni tecniche innovative. Le politiche future dovranno avere il coraggio di considerare prioritaria la legislazione mirata alla sicurezza nel settore del trasporto aereo.</p>
      <p sl="de">In quel contesto vanno previste anche norme severe per i veicoli merci pesanti fino a 44 tonnellate e per la gestione della sicurezza delle infrastrutture nei trasporti.</p>
    </intervention>
    <intervention id="2-438" speaker_id="28292" name="Inés Ayala Sender" is_mep="True" mode="spoken">
      <p sl="es">a nome del gruppo PSE. – Signor Presidente, mi congratulo vivamente con l’onorevole Barsi-Pataky per essere riuscita a sintetizzare un processo e una procedura così complessi come la revisione del Libro verde, a dispetto di tutte le – diciamo così – buone intenzioni. C’era tuttavia da attendersi che ciascun deputato avrebbe voluto dire la sua sulle innumerevoli idee contenute nella proposta della Commissione.</p>
      <p sl="es">Mi complimento con la relatrice anche per la sua abilità nel raggiungere compromessi validi, in grado di ottenere ampi consensi in tutto il Parlamento.</p>
      <p sl="es">La relatrice ha saputo trovare un punto d’equilibrio tra gli obiettivi che non possono essere messi in discussione, come il trasferimento modale a favore di modalità di trasporto che sono ancora scarsamente sviluppate e offrono grandi vantaggi sotto il profilo ambientale, quali le ferrovie e le vie navigabili interne, e la capacità di combinarli allo stesso tempo con una nuova concezione di comodalità che ha conferito a quegli obiettivi un tocco di realismo, rendendoli così più accettabili per tutti gli operatori del settore e riducendo gran parte delle pressioni che ci avevano impedito di compiere progressi in modo più ragionevole.</p>
      <p sl="es">Vorrei rilevare che uno dei grandi problemi della legislazione comunitaria – ma non solo suoi – è la sua applicazione carente. E’ quindi d’importanza fondamentale chiedere l’adozione di strumenti innovativi per migliorare tale applicazione.</p>
      <p sl="es">Condividiamo altresì la critica della relatrice riguardo agli insufficienti finanziamenti delle reti transeuropee e delle altre misure a favore dei trasporti a livello europeo. Riteniamo che si aprano in tal modo prospettive future che ci potrebbero tornare molto utili per la discussione del 2008, allo scopo di avere finalmente finanziamenti adeguati alle ambizioni che nutriamo per i trasporti europei.</p>
      <p sl="es">Siamo inoltre grati per aver compreso la necessità di integrare la politica dei trasporti al centro della strategia di Lisbona. Crediamo che questo servirà a indurre gli Stati membri ad agire finalmente con senso di responsabilità sotto entrambi i profili: quello dell’applicazione delle norme e quello dell’adeguatezza dei finanziamenti.</p>
      <p sl="es">Anche le proposte a favore della logistica ci sembrano essere segnali di speranza e cercheremo di dar loro seguito nella relazione che stiamo elaborando; lo stesso vale per le soluzioni innovative e il suo costante sostegno a sistemi di trasporto intelligenti.</p>
      <p sl="es">Appoggiamo anche l’invito alla diversità e a ciò che essa ha significato a partire dall’allargamento – un aspetto che lei può comprendere meglio di chiunque altro.</p>
      <p sl="es">Condividiamo la sua posizione riguardo all’approccio globale e ai rapporti con i paesi terzi, che riteniamo cruciali per il futuro dell’intera tematica dei trasporti europei.</p>
      <p sl="es">Accogliamo inoltre con favore il suo sostegno al Libro verde sui trasporti urbani e, infine, le siamo grati per aver riconosciuto l’esigenza di aggiornare la sua relazione in riferimento al cambiamento climatico alla luce dell’ultima proposta del Consiglio sulla riduzione delle emissioni di biossido di carbonio.</p>
      <p sl="es">L’unica cosa negativa che devo dire, in conclusione, è che non potremo votare a favore del paragrafo 11 della sua relazione, laddove si parla della modularità; ritengo comunque che, grazie alla proposta che l’onorevole Grosch forse ci sottoporrà, riusciremo a trovare una soluzione a questo piccolo problema tra i due gruppi.</p>
    </intervention>
    <intervention id="2-439" speaker_id="4747" name="Paolo Costa" is_mep="True" mode="spoken">
      <p sl="it">a nome del gruppo ALDE . – Signor Presidente, onorevoli colleghi, signor Vicepresidente, quella che stiamo esaminando è un’ottima relazione, che consente al Parlamento di comprendere, sostenere e mettersi in linea con il lavoro che la commissione dovrà svolgere in questo ultimo scorcio della sua attività. La relazione Barsi-Pataky coglie nel segno tutti i problemi che abbiamo affrontato in questi anni e consente quindi di dare un contributo strategico alla nostra politica.</p>
      <p sl="it">Ho avuto la sfortuna, per così dire, di arrivare solo un momento prima di quell’evidente salto di priorità che è avvenuto in queste ultime settimane, con l’inserimento prospettico nell’attività dell’Unione della lotta contro i cambiamenti climatici e di una diretta assunzione del tema dei costi energetici. Credo che ciò ci imponga di rileggere il tutto alla luce delle nuove priorità, legittimando o rendendo più chiaro l’insieme delle politiche che noi dovremmo attuare per far sì che anche il trasporto dia il suo contributo al raggiungimento di questi due obiettivi.</p>
      <p sl="it">Ciò significa lavorare per utilizzare altri carburanti o gli stessi carburanti con motori più efficienti, cercare di organizzare viaggi più efficienti attraverso la logistica ma anche e soprattutto ridare criterio e logica all’esigenza di insistere su un migliore sfruttamento delle modalità di trasporto più efficienti dal punto di vista energetico, climatico e anche nell’organizzare la nostra vita in modo da ridurre la nostra domanda di mobilità non necessaria.</p>
      <p sl="it">Questo non fa altro che sottolineare nuovamente le strategie storiche, le quali in fondo rendono onore alla politica europea dei trasporti. L’interoperabilità, l’accesso ai mercati e l’integrazione delle reti ritornano con prepotenza sulla scena, seppur con due qualificazioni: il tempo e il denaro. Il tempo diventa più urgente: tutto avrebbe bisogno di essere accelerato e di essere spinto a raggiungere risultati più rapidi se vogliamo mantenere anche gli obiettivi di riduzione di CO2 e dei costi energetici, così come prospettati nei nuovi obiettivi che l’Unione si è posta.</p>
      <p sl="it">L’altro problema è quello del finanziamento. L’intermediazione che l’Unione fa rispetto agli investimenti degli Stati ha bisogno di essere riconsiderata nel medio periodo: non mi riferisco semplicemente al finanziamento delle infrastrutture, che è sicuramente il più ingente, ma anche all’interoperabilità o ad altre misure che agevolano l’accesso ai mercati. Si tratta di un finanziamento che non ha soltanto bisogno di essere ottenuto a livello europeo, bensì che esige che la Commissione abbia la possibilità di coordinare le politiche e i finanziamenti di tutti gli Stati onde garantire un celere conseguimento dei risultati di cui abbiamo bisogno.</p>
    </intervention>
    <intervention id="2-440" speaker_id="28418" name="Sepp Kusstatscher" is_mep="True" mode="spoken">
      <p sl="de">a nome del gruppo Verts/ALE. – Signor Presidente, il titolo della relazione è promettente: “Mantenere l’Europa in movimento – una mobilità sostenibile per il nostro continente”. L’affermazione più chiara nella relazione dell’onorevole Barsi-Pataky si trova nel paragrafo 14, laddove si dice che “la revisione intermedia del Libro bianco sui trasporti del 2001 non ha fissato gli obiettivi a lungo termine né fornito risposte”. La politica europea dei trasporti è infarcita di incoerenze: molti principi validi sono individuati correttamente, ma spesso non sono tradotti in pratica.</p>
      <p sl="de">La relazione afferma chiaramente che gli effetti negativi del cambiamento climatico sono peggiorati, anche a causa di una politica dei trasporti sbagliata. Molti sono tuttora convinti del fatto che la crescita sia una costante: sempre più rapida, sempre più elevata, sempre più avanti. La crescita può essere sostenibile, però non è di per sé positiva. Con una crescita incessante non sarà possibile adempiere gli impegni di Kyoto, mentre l’obiettivo di dimezzare entro il 2050 le emissioni di biossido di carbonio resterà un pio desiderio.</p>
      <p sl="de">Spesso curiamo solo i sintomi, non le cause della malattia. L’onorevole Satu Hassi, della commissione per l’industria, la ricerca e l’energia, ha già citato diversi esempi in proposito. Abbiamo avuto paura di dire tutta la verità sui costi. Vogliamo costruire nuove linee ferroviarie ad alta velocità, scandalosamente costose, mentre le linee ferroviarie esistenti, come quelle italiane, stanno arrugginendo. Le emissioni del traffico aereo non sono comprese nei calcoli del biossido di carbonio e i trasporti sono promossi in tutta Europa.</p>
      <p sl="de">Proviamo a considerare un evento assolutamente reale, topico: oggi, a Vienna, i ministri dei Trasporti di Italia, Austria e Germania tedesco hanno allegramente ribadito il loro impegno a costruire la galleria di base del Brennero. La sostenibilità economica della galleria di base del Brennero è alquanto dubbia alla luce dell’esperienza del tunnel della Manica. I finanziamenti vengono da Stati membri che stanno già contravvenendo ai criteri di Maastricht – il che non costituisce una base solida per quest’impresa. Alcune delle gallerie di accesso non sono state neppure progettate. Sarà veramente una cattedrale nel deserto. Si parla tanto di trasferire su rotaia il trasporto merci, però poi si progetta la costruzione di una linea ferroviaria ad alta velocità per il trasporto passeggeri.</p>
      <p sl="de">Gli obiettivi di una politica dei trasporti socialmente accettabile ed ecosostenibile devono essere quelli di ridurre i flussi di traffico superflui, ricorrere a modalità di trasporto più compatibili con l’ambiente, dire la verità sui costi – il che significa che i prezzi dei trasporti devono comprendere tutti i costi di costruzione, manutenzione, degli aspetti sociali e ambientali e degli incidenti – e tassare i trasporti in modo sostenibile basandosi sulle emissioni di biossido di carbonio, anche e soprattutto quelle del traffico aereo.</p>
    </intervention>
    <intervention id="2-441" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM. – Signor Presidente, la pratica si è rivelata più inflessibile della teoria. Giunti a metà strada del periodo di programmazione del Libro bianco sui trasporti, scopriamo che gli obiettivi non sono ancora a portata di mano. La decisione della Commissione di ridefinire gli obiettivi è tanto coraggiosa quanto sensata. Tanto di cappello. Questo cambiamento di rotta significa però che dobbiamo avere più frecce al nostro arco, poiché non si tratta più soltanto di trasferire il trasporto merci ad altre modalità, ma di migliorare tutte le modalità, il che richiede fortissime capacità decisionali e tenacia a livello internazionale in tutta una serie di questioni.</p>
      <p sl="nl">Ma anche in Europa c’è molto da fare: creare infrastrutture adeguate, utilizzare nuove tecnologie, elaborare programmi di azione specifici per i singoli settori di mercato e dare più ampia applicazione al principio “chi inquina – ossia, chi usa – paga”. Questi elementi sono stati molto opportunamente inseriti nella relazione Barsi-Pataky e perciò posso dirmi soddisfatto di quasi tutto il suo contenuto.</p>
      <p sl="nl">Ho presentato emendamenti concernenti due punti. Le norme in materia di trasporti sono stabilite dal Parlamento, però spesso è compito degli Stati membri applicarle. Risulta che la medesima disposizione di legge viene interpretata e attuata diversamente da Stato membro a Stato membro; ciò significa, ad esempio, che gli autocarri che attraversano i vari paesi membri sono conformi a una data norma in un paese, ma non lo sono in quello successivo, con tutte le conseguenze del caso. Ritengo che sia una situazione inaccettabile. Ecco perché, nel mio emendamento n. 4, richiamo l’attenzione su tale realtà e invito gli Stati membri e la Commissione, ove necessario, a concordare un’interpretazione comune dei testi di legge. Questo emendamento non prevede sanzioni comuni da applicare in caso di violazioni.</p>
      <p sl="nl">Il secondo punto riguarda i trasporti urbani. Pur essendo favorevole, ritengo che i trasporti urbani debbano rientrare tra le competenze degli Stati membri e lì debbano restare. L’Unione europea può quindi limitarsi a un semplice ruolo di agevolazione e nulla più. Concludendo, ringrazio l’onorevole Barsi-Pataky per il suo impegno e mi complimento con lei per il risultato ottenuto.</p>
    </intervention>
    <intervention id="2-442" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, nella revisione di medio termine la Commissione cita giustamente una serie di successi conseguiti nella politica comune dei trasporti, in particolare i costanti miglioramenti realizzati nell’integrazione delle priorità di questa politica in altri ambiti politici, tra cui il mercato interno, da un canto, e la politica ambientale, dall’altro. Desidero ringraziare il Vicepresidente Barrot per essersi richiamato specificamente allo studio sull’internalizzazione dei costi esterni. Attendiamo con interesse di conoscerne i risultati e le raccomandazioni per azioni future.</p>
      <p sl="de">La revisione di medio termine deve riconoscere altresì che molti interventi che erano stati indicati come necessari sono falliti o rischiano di naufragare a causa della mancanza di finanziamenti e dell’indisponibilità dell’Unione – più precisamente, degli Stati membri – a stanziarli. Ciò dimostra che adesso, a metà percorso, c’è bisogno di un nuovo slancio. Ci servono maggiori finanziamenti e sistemi migliori; ci servono più tecnologie nuove e migliori; soprattutto, ci serve una logistica migliore.</p>
      <p sl="de">Occorre affrontare anche questioni nuove. E’ essenziale coinvolgere i nuovi Stati membri e i paesi candidati nell’attuale sistema delle reti transeuropee, per poter crescere tutti insieme. Inoltre, resta ancora molto da fare nel settore della sicurezza, considerate le sue tante e diverse sfaccettature.</p>
      <p sl="de">Nella politica dei trasporti urbani, credo che il nostro motto dovrebbe essere “audacia e sensibilità”. E’ richiesto un approccio metodico: non c’è bisogno che la legislazione europea sancisca e preveda qualsiasi idea realizzabile e concepibile; potrebbe invece essere più utile adottare una legislazione meno vincolante e dare maggiori stimoli sotto forma di migliori prassi e rispetto del principio di sussidiarietà.</p>
      <p sl="de">Il settore dei trasporti nel suo complesso deve essere messo in condizione di continuare a crescere, non di involversi. Alcuni preconizzano un futuro in cui la crescita dei trasporti e la crescita dell’economia saranno due aspetti completamente distinti. Non vogliamo, però, fare una brutta figura: la crescita non va bene per tutti i settori.</p>
      <p sl="de">L’emendamento n. 6, presentato dai colleghi scandinavi, non va interpretato né usato come uno strumento per introdurre surrettiziamente i cosiddetti veicoli merci pesanti EuroCombi , perché quella che può essere una buona prassi in Scandinavia non è detto che lo sia anche nel resto d’Europa. Ringrazio la Commissione e ringrazio anche la relatrice per il suo eccellente testo.</p>
    </intervention>
    <intervention id="2-443" speaker_id="4440" name="Anne E. Jensen" is_mep="True" mode="spoken">
      <p sl="da">Signor Presidente, signor Commissario, desidero prima di tutto ringraziare l’onorevole Barsi-Pataky, la cui relazione è formulata in maniera precisa e attenta e contiene alcuni messaggi molto chiari. Desidero ringraziare anche la Commissione e il Commissario Barrot per la revisione del Libro bianco, che propone molte idee nuove e costruttive riguardo alla politica dei trasporti dell’Unione europea. Nei prossimi anni il Libro bianco costituirà il quadro di riferimento per decisioni fondate e di ampia portata inerenti ai trasporti. La revisione può contribuire a migliorare tali decisioni. I capi di Stato e di governo dell’Unione europea hanno evidentemente deciso che trasporti efficienti dovrebbero far parte del processo di Lisbona, concepito per trasformare l’Unione europea entro il 2010 nell’economia più competitiva basata sulla conoscenza – e questo va senz’altro benissimo, anche perché dimostra che c’è una crescente consapevolezza del fatto che un settore dei trasporti efficiente è decisivo ai fini dello sviluppo economico.</p>
      <p sl="da">Nel contempo, l’impegno della Commissione di promuovere la comodalità e di incentrarla sull’interazione di modalità di trasporto diverse rivela una comprensione più realistica di ciò che stimola la domanda di trasporto, cioè la richiesta da parte della gente di mezzi di trasporto che siano i più sicuri, i più efficienti, comodi e a buon prezzo. Dobbiamo sviluppare ogni singola modalità di trasporto secondo criteri di ecocompatibilità e dobbiamo fare di più per coordinare le diverse forme di trasporto tenendo nel debito conto tanto il requisito di efficienza quanto la tutela dell’ambiente. Una simile politica richiede investimenti, e qui c’è veramente da dubitare se i capi di Stato e di governo dell’Unione europea terranno fede alle loro belle promesse sul potenziamento dei trasporti. Avremo tra breve qualche orientamento al riguardo, quando conosceremo gli obiettivi che si vogliono raggiungere tramite le reti transeuropee. Temo che per il periodo 2007-2013 non sia stata prevista una dotazione di bilancio sufficiente per queste reti; dobbiamo perciò chiedere che in sede di revisione a medio termine del quadro di bilancio 2009 siano stanziati maggiori fondi per gli investimenti nei trasporti.</p>
    </intervention>
    <intervention id="2-444" speaker_id="4282" name="Renate Sommer" is_mep="True" mode="spoken">
      <p sl="de">Signor Presidente, signor Commissario, onorevoli colleghi, l’Europa è bloccata da ingorghi del traffico e la situazione peggiora vieppiù. Occorre cambiare questa situazione. I trasporti, però, svolgono un ruolo vitale nella nostra economia: se la nostra politica dei trasporti è debole, l’intera economia ne soffrirà a causa della sua dipendenza dal settore dei trasporti. E’ quindi importante creare collegamenti tra la politica dei trasporti e le altre politiche.</p>
      <p sl="de">Possiamo e dobbiamo fare passi avanti riguardo a tutta una serie di regolamentazioni importanti, quali l’armonizzazione, cominciando in ambito europeo, senza tuttavia dimenticare che le misure politiche possono essere adottate a livello comunitario soltanto qualora offrano un evidente valore aggiunto. Ciò significa che dobbiamo valutare costantemente l’effettiva necessità di regolamenti comunitari in materia di politica dei trasporti. Occorre rivedere regolarmente le misure in vigore per stroncare sul nascere qualsiasi tendenza indesiderata. Un eccesso di regolamentazione sarebbe deleterio per il settore dei trasporti.</p>
      <p sl="de">Al fine di compiere progressi reali nel campo della mobilità e della tutela dell’ambiente dobbiamo prevedere incentivi concreti per i trasporti su ferrovia e sulle vie navigabili interne, due modalità che, sebbene relativamente ecocompatibili, sono state finora trascurate. A tal fine abbiamo bisogno del coinvolgimento degli Stati membri. C’è ancora un enorme potenziale che non è sfruttato e che rappresenta una sfida per l’Europa.</p>
      <p sl="de">Allo stesso tempo, non è ancora stata data una risposta soddisfacente all’interrogativo se la Commissione europea debba o meno intervenire nel settore dei trasporti urbani. Questo settore rientra nella nostra competenza? E come la mettiamo con il principio di sussidiarietà? L’Europa ha il potere di decidere come le nostre città devono gestire i loro affari interni? Non si può permettere alla Commissione europea di approfittare della discussione isterica attualmente in corso sul cambiamento climatico per ampliare le proprie competenze.</p>
      <p sl="de">Se vogliamo migliorare in modo sostenibile il settore dei trasporti e, di conseguenza, anche la qualità ambientale delle nostre città, dobbiamo avere i cittadini europei al nostro fianco. Solo un cambiamento del comportamento dei nostri concittadini in quanto utenti dei mezzi di trasporto ci consentirà di ottenere risultati tangibili ed effettivi. Ma a tal fine ci sarà bisogno di campagne d’informazione mirate, da avviare e sostenere a livello europeo.</p>
      <p sl="de">Concludo ringraziando la relatrice, onorevole Barsi-Pataky, per il suo eccellente e accurato testo e per la sua costante disponibilità al dialogo.</p>
    </intervention>
    <intervention id="2-445" speaker_id="28269" name="Jerzy Buzek" is_mep="True" mode="spoken">
      <p sl="pl">Signor Presidente, ringrazio la relatrice per l’ottimo lavoro svolto. I trasporti europei si trovano ad affrontare grandi sfide: un mercato uniforme, buoni collegamenti e interoperabilità transfrontaliera, servizi nelle grandi città, sicurezza e qualità dei servizi e delle condizioni di lavoro per gli addetti al settore. Ciò comporta innanzi tutto una regolamentazione valida e sistematica della normativa europea e nazionale; comporta altresì un’organizzazione e una logistica adeguate e molti investimenti nelle infrastrutture, ma più d’ogni altra cosa comporta consumo di energia. Il settore dei trasporti semplicemente non esisterebbe se non ci fossero gli approvvigionamenti energetici.</p>
      <p sl="pl">L’utilizzo di energia per i trasporti produce emissioni nocive che, per motivi ambientali, devono essere limitate. A tal fine possiamo fare ricorso alla tecnologia necessaria. Il costo dei carburanti è elevato e dobbiamo ridurne il consumo impiegando motori che impiegano tecnologie nuove. Ma le nuove tecnologie in grado di limitare l’inquinamento e i consumi di carburante sono costose; per abbassarne i costi, occorre perfezionarle ulteriormente, perché tecnologie meno costose nel settore dei trasporti significano trasporti meno costosi e trasporti meno costosi significano a loro volta un’economia competitiva. Anche qui il problema principale è costituito dalle nuove tecnologie.</p>
      <p sl="pl">Chiedo all’Assemblea di aumentare in misura rilevante, in sede di revisione di bilancio di medio termine, le risorse a favore della ricerca e della tecnologia nel settore dei trasporti. Dobbiamo essere innovativi a tale riguardo, altrimenti non riusciremo a realizzare un settore dei trasporti competitivo né un’economia competitiva, e neppure ad attuare la strategia di Lisbona.</p>
    </intervention>
    <intervention id="2-446" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli deputati, voglio dire subito all’onorevole Satu Hassi, molto semplicemente ma anche in tutta onestà, che sono rimasto sorpreso dalle sue osservazioni perché noi siamo totalmente impegnati a favore della mobilità sostenibile. Mi stupisce, onorevole Hassi, che pensi che abbiamo dimenticato il principio “chi inquina paga”. Insieme con il Commissario Dimas credo di aver assunto un impegno coraggioso decidendo di condividere con il settore aereo i diritti relativi alle emissioni di gas a effetto serra. Stiamo seguendo una linea politica e sono rimasto esterrefatto dai suoi commenti, che, mi sia permesso dirlo, mi sembrano un po’ eccessivi.</p>
      <p sl="fr">Colgo quest’opportunità anche per dire all’onorevole Kusstatscher che mi riesce difficile comprenderlo: è del tutto evidente che in un’epoca in cui si costruiscono infrastrutture ferroviarie ad alta velocità rendiamo disponibili linee ferroviarie per il trasporto merci. Non è per caso che proprio poco fa ho preannunciato una comunicazione sulle linee ferroviarie riservate al trasporto merci.</p>
      <p sl="fr">Onorevole Sommer, anche a lei vorrei dire che non sono alla ricerca di competenze. D’altronde, però, devo tener conto sia delle aspettative dei cittadini sia del fatto che occorre garantire l’interoperabilità se vogliamo che le ferrovie abbiano in Europa il ruolo che loro spetta. Se il nostro obiettivo è una politica per lo sviluppo sostenibile, verrà un momento in cui essa potrà essere attuata soltanto attraverso un approccio coordinato e armonizzato a livello europeo. Le dico tutto questo molto francamente perché – lei comprenderà – nella mia funzione di Commissario europeo e alla luce dei miei doveri sono disposto ad accettare un certo numero di critiche fondate, però mi sento obbligato a replicare immediatamente nel momento in cui le critiche diventano esagerate.</p>
      <p sl="fr">Passo ora alle osservazioni che avevo in animo di fare. La Commissione ha già iniziato a rimuovere gli ostacoli alla circolazione dei treni semplificando la certificazione dei veicoli ferroviari, migliorando l’interoperabilità ferroviaria e la sicurezza e adottando il terzo pacchetto ferroviario. Ringrazio la commissione per i trasporti e il turismo del Parlamento europeo per quanto ha fatto al riguardo nell’ottica di giungere a un’intesa.</p>
      <p sl="fr">Nel settore dell’aviazione sono in vigore due regolamenti sull’interoperabilità dei sistemi di gestione del traffico aereo. Nel 2007 abbiamo adottato un pacchetto sugli aeroporti che affronta in particolare il ruolo degli aeroporti nel contesto della competitività del mercato interno dell’aviazione, mentre per quanto attiene alle infrastrutture abbiamo una nuova rete transeuropea. L’onorevole Costa ha nondimeno ragione quando afferma che dovremo effettivamente raddoppiare gli sforzi per coordinare i finanziamenti perché, come hanno osservato l’onorevole Ayala e altri, il bilancio a nostra disposizione è troppo limitato per consentirci di eseguire i grandi lavori infrastrutturali necessari per garantire una mobilità sostenibile. Lei ha assolutamente ragione e ringrazio quest’Assemblea per averlo ribadito con grande vigore.</p>
      <p sl="fr">L’onorevole Koch ha parlato della comodalità nel settore del turismo – e a ragione. La comodalità deve andare anche a beneficio dei passeggeri. In tema di infrastrutture, come ho appena ricordato, è nostra intenzione cercare di mobilitare tutte le risorse disponibili e di sviluppare i partenariati pubblico-privato con la partecipazione della Banca europea per gli investimenti.</p>
      <p sl="fr">Mi soffermerò adesso brevemente sugli aspetti sociali dei trasporti. In aprile sono entrate in vigore nuove norme sociali sui trasporti stradali professionali e abbiamo presentato tre proposte di regolamento volte ad ammodernare le regole per l’ammissione alla professione di operatore del trasporto stradale e per l’accesso al mercato del trasporto stradale. Per quanto concerne i diritti dei passeggeri, grazie al Parlamento abbiamo cominciato a riconoscere diritti per passeggeri con mobilità ridotta in tutte le modalità di trasporto, soprattutto per gli spostamenti in autobus e nave. Vi confesserò che, conoscendo la sensibilità del Parlamento rispetto a questo tema, dobbiamo ora dare concreta attuazione a tali diritti.</p>
      <p sl="fr">In riferimento alla questione della sicurezza, vorrei sottolineare nuovamente che la priorità del nostro operato va alla sicurezza stradale, come testimonia la prima Giornata europea per la sicurezza stradale. Abbiamo inoltre semplificato le disposizioni per il trasporto di merci pericolose e istituito tre agenzie per la sicurezza aerea, marittima e ferroviaria, che peraltro si sono già messe al lavoro. Di sicurezza ci occuperemo in autunno in sede di conciliazione sulle norme comuni nel settore aereo.</p>
      <p sl="fr">L’innovazione – un tema sul quale l’onorevole Barsi-Pataky ha giustamente insistito – è realmente un grave problema. I trasporti devono trarre vantaggio dalle nuove tecnologie. Esempi in tal senso sono, nel trasporto aereo, il progetto di ricerca sulla gestione del traffico aereo nel cielo unico europeo, noto con l’acronimo di SESAR, poi il Sistema europeo di gestione del traffico ferroviario, o ERTMS, di cui saranno dotate le nuove linee ferroviarie, nonché, naturalmente, il risparmio energetico e i biocarburanti, che garantiranno la sostenibilità della mobilità stradale. Tutte queste iniziative saranno oggetto di un piano d’azione per l’efficienza energetica e faranno parte della strategia europea per l’energia definita dal Consiglio europeo.</p>
      <p sl="fr">Preferisco non approfondire il tema della dimensione internazionale. E’ ovviamente necessario perseguire questa politica che ci ha permesso di firmare un accordo “cielo aperto” con gli Stati Uniti e altri paesi. Continueremo a portare avanti il nostro impegno su questo fronte.</p>
      <p sl="fr">Signor Presidente, mi fermo qui anche se, ovviamente, tutti questi punti meritano spiegazioni molto più esaustive. Ringrazio il Parlamento e in modo particolare l’onorevole Barsi-Pataky. Ritengo che siamo impegnati a perseguire una politica dei trasporti che tiene conto effettivamente delle esigenze future e non è rivolta al passato bensì al futuro, come dimostra il duplice obiettivo che si è prefissa: garantire la mobilità in conformità degli obiettivi di Lisbona e allo stesso tempo assicurare che tale mobilità resti compatibile con la necessità di tutelare l’ambiente e di lottare contro il riscaldamento globale. E’ una battaglia assai ardua. Sono molto grato al Parlamento europeo per il suo sostegno e mi sento personalmente impegnato a portare avanti il compito di realizzare una mobilità sostenibile.</p>
    </intervention>
    <intervention id="2-447" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì, 11 luglio 2007.</p>
    </intervention>
  </section>
  <section id="creitem60" title="21. Relazioni commerciali bilaterali UE-Cina (discussione)">
    <intervention id="2-449" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’interrogazione orale alla Commissione sulle relazioni commerciali bilaterali UE-Cina [di Helmuth Markov, a nome della commissione per il commercio internazionale] (O-0032/2007 – B6-0129/2007) .</p>
    </intervention>
    <intervention id="2-450" speaker_id="4303" name="Helmuth Markov" is_mep="True" mode="spoken">
      <p sl="de">autore. – Signor Presidente, signor Commissario, onorevoli colleghi, sono lieto di potere introdurre questo argomento a nome della commissione per il commercio internazionale. Desidero iniziare ringraziando il Commissario Mandelson e i suoi servizi, che hanno considerevolmente incrementato il flusso di informazioni dirette alla nostra commissione sui vari negoziati commerciali bilaterali e interregionali. La commissione auspica che questa forma di cooperazione continui nell’ambito dei negoziati internazionali sugli accordi di partenariato e di cooperazione in cui, come nel caso della Cina, gli scambi commerciali rappresentano un importante fattore.</p>
      <p sl="de">Le nostre relazioni commerciali con la Repubblica popolare cinese rivestono grande importanza per entrambe le parti. Lo scorso anno, la Cina ha preso il posto degli Stati Uniti diventando il principale importatore per l’Unione europea. Al tempo stesso, il deficit commerciale dell’Unione europea con la Cina è salito a 128 miliardi di euro. Da tempo ormai la commissione per il commercio internazionale monitora la crescente importanza della Cina nel commercio internazionale. Già nel 2005, la nostra commissione ha deciso di redigere una relazione di iniziativa sull’argomento: si tratta della prima relazione mai prodotta su un unico partner commerciale. Un secondo documento ha analizzato le conseguenze della cessazione del sistema di contingentamento sui prodotti tessili e sull’industria della confezione cinese. Dovremmo congratularci con le relatrici – onorevoli Caroline Lucas e Tokia Saïfi – per la lungimiranza che hanno dimostrato due anni fa.</p>
      <p sl="de">Nell’Unione europea e nei paesi in via di sviluppo non si sono ancora placati i timori per i prodotti tessili, l’industria della confezione e l’impatto dell’apertura del mercato alla Cina.</p>
      <p sl="de">L’incertezza è cresciuta per l’imminente scadenza del protocollo d’intesa del 2005. E’ necessario avere una posizione chiara sullo status di economia di mercato della Cina per indagare sulle accuse di dumping nel settore.</p>
      <p sl="de">La relazione Lucas si è concentrata sulla strategia europea per l’ottimizzazione della catena di creazione del valore e l’aumento della produzione di beni ad alto contenuto tecnologico. Non è sicuro che l’Unione europea possa continuare a offrire soluzioni migliori a lungo termine e dare l’esempio nel progresso scientifico e tecnologico, visto il numero incredibilmente alto di cinesi diplomati con buone qualifiche. Ovviamente, riconosciamo e ci rallegriamo per la riduzione della povertà che la rapidissima crescita cinese ha garantito negli ultimi 20 anni. Al contempo, è giusto pretendere che la Cina si attenga alle norme dell’OMC accettate in fase di adesione. Ciò prevede disposizioni sulla proprietà intellettuale e il principio di non discriminazione sulle merci importate. Non possiamo nemmeno permetterci di ignorare le conseguenze sociali ed ecologiche della crescita cinese. Dovremmo essere pronti a sostenere chi deve affrontare i problemi nel concreto.</p>
      <p sl="de">Commissario Mandelson, credo di avere letto che lo scorso mese, in occasione di una conferenza dei sindacati nel Regno Unito, lei abbia detto che nei negoziati commerciali bilaterali e internazionali cerchiamo di fissare norme sociali e ambientali eque. Spero solo che questo si applichi ai nostri maggiori partner commerciali, non solo ai piccoli. Ci aspettiamo quindi che l’accordo di partenariato e di cooperazione che state negoziando con la Cina comprenda tutti questi elementi, e che gli interessi di tutte le parti coinvolte vengano presi in considerazione, anziché concentrarsi esclusivamente sull’accesso ai mercati. Signor Commissario, forse ci può dire fino a che punto trasmettiamo questo messaggio alla Cina nella posizione negoziale dell’UE nel quadro dell’accordo di partenariato e di cooperazione, e anche come la Cina ha reagito alla nostra posizione.</p>
      <p sl="de">Un’altra domanda più generica riguarda il rapporto tra negoziati bilaterali e internazionali. La strategia commerciale dell’Unione europea considera le relazioni commerciali nazionali, bilaterali e interregionali complementari agli sforzi multilaterali compiuti nel quadro dell’OMC. I negoziati dell’OMC sembrano essere arrivati a un punto morto. Signor Commissario, può spiegare qual è la ragione di condurre negoziati bilaterali, dal momento che non si capisce quale forma assumerà il quadro globale dei futuri negoziati e, pertanto, come dovranno essere gli accordi?</p>
      <p sl="de">Per concludere, vorrei chiederle se è veramente necessario, prima di pervenire a un accordo in sede multilaterale, negoziare singoli accordi OMC+ contenenti disposizioni di cui, sappiamo, molti paesi in via di sviluppo non sono soddisfatti. Questo tipo di procedura non renderebbe ancora più complicata la conclusione di un accordo multilaterale – che è la soluzione preferita dalla nostra commissione – di quanto non lo sia attualmente?</p>
    </intervention>
    <intervention id="2-451" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione. – Signor Presidente, mi permetta di dire subito in risposta all’onorevole Markov che gli sono grato per avere riconosciuto l’aumentato flusso di informazioni provenienti dalla Commissione e dirette alla sua commissione, e la maggiore cooperazione che ha riscontrato. Per quanto riguarda la Cina, l’obiettivo dell’Unione europea nel futuro accordo di partenariato e di cooperazione è porre le basi per migliorare la cooperazione, l’applicazione e, laddove possibile, l’aggiornamento delle norme ambientali, compresa l’attenuazione dei cambiamenti climatici, nonché sociali, sul lavoro e in materia di sicurezza. Pertanto, da questo punto di vista, siamo sulla stessa lunghezza d’onda.</p>
      <p sl="en">Sono lieto dell’opportunità di informare l’Assemblea sui recenti sviluppi nelle relazioni commerciali bilaterali con la Cina. Quest’ultima è stata una delle principali priorità dall’inizio del mio mandato. Abbiamo tutto da guadagnare, ma anche alcune cose da perdere, a seconda di come gestiamo questa importante relazione.</p>
      <p sl="en">Lo scorso ottobre ho scelto il Parlamento europeo per presentare, insieme al Commissario Ferrero-Waldner, il documento strategico per la Cina della Commissione “Maggiori responsabilità nell’ambito di un partenariato più forte” e, più specificamente sul commercio e gli investimenti, il documento programmatico intitolato “Concorrenza e cooperazione”. In quest’ultimo sostenevo che l’Europa trae vantaggi da rapporti economici aperti ed equilibrati con la Cina, basati su un’equa reciprocità.</p>
      <p sl="en">Le ragioni di fondo sussistono ancora oggi. Le nostre economie sono complementari: la Cina ha forti vantaggi competitivi in molti settori, mentre noi godiamo di un solido vantaggio competitivo nei beni e servizi di alto valore aggiunto, soprattutto quelli che richiedono una forte tutela dei diritti di proprietà intellettuale (DPI).</p>
      <p sl="en">Tuttavia, nelle nostre relazioni non abbiamo ancora raggiunto un equilibrio in grado di garantire vantaggi a entrambe le parti. Il deficit commerciale dell’Europa con la Cina, infatti, continua a crescere. Capisco che parte del deficit può essere il naturale risultato delle forze di mercato, ma sappiamo anche che il nostro potenziale di esportazione viene ostacolato dai blocchi imposti dal mercato cinese e che, di conseguenza, gran parte dell’attuale bilancia commerciale è artificiale. E’ un prodotto della politica, non dell’economia; il problema può essere affrontato dalla politica. Un recente studio ha persino calcolato il costo che gli ostacoli imposti dalla Cina implicano per i nostri scambi commerciali fissandolo a circa 20 miliardi di euro annui di perdita nelle esportazioni, ovvero il 30 per cento delle nostre importazioni in Cina. Il paese deve fare qualcosa di concreto per risolvere il problema.</p>
      <p sl="en">Cosa cerca l’Unione europea? Vogliamo maggiore accesso al mercato cinese dei beni e dei servizi e, per gli investitori europei, un cambiamento radicale nella tutela dei diritti di proprietà intellettuale e dei diritti d’autore, soprattutto ripulendo i tantissimi mercati di strada che vendono prodotti contraffatti e assicurando che le aziende cinesi paghino i diritti alle società europee quando ne utilizzano le tecnologie.</p>
      <p sl="en">Vogliamo un approccio ambizioso ai negoziati per rinnovare l’accordo di cooperazione commerciale ed economica del 1985 tra UE e Cina. Deve essere un accordo puramente di alto livello, che tenga conto delle preoccupazioni a lungo termine, e vogliamo garanzie che la spinta alla crescita e la mancanza di segnali sul mercato interno cinese non portino alla sovrapproduzione e al dumping , soprattutto nei prodotti chiave come l’acciaio.</p>
      <p sl="en">I motivi che stanno alla base di una buona relazione commerciale con la Cina sono sempre gli stessi, ma ora ci troviamo dinanzi a una sorta di incrocio nei nostri rapporti commerciali. La politica di dialogo da noi adottata per risolvere i problemi è credibile solo se può dare qualcosa in più di semplici strumenti alternativi per imporre un cambiamento.</p>
      <p sl="en">La politica di dialogo e di impegno può essere contestata. Lo sarà se le cose non miglioreranno tra noi, e se le persone non riusciranno a vedere vantaggi e miglioramenti pratici, tangibili e possibili grazie alla sua attuazione.</p>
      <p sl="en">Permettetemi di ribadire il concetto: l’apertura verso la Cina è nell’interesse dell’Europa, ma è sostenibile solo se possiamo dimostrare che i prodotti e i servizi dell’UE sono bene accetti in Cina come i prodotti cinesi lo sono in Europa. Ecco perché la Cina deve contraccambiare, impegnandosi maggiormente nell’apertura economica e nella riforma di mercato all’interno dei propri confini.</p>
      <p sl="en">E’ quanto ho comunicato con molta schiettezza e sincerità alle autorità cinesi, anche poco tempo fa al ministro del Commercio Bo Xilai nel recente incontro del comitato congiunto UE-Cina a Bruxelles del 12 giugno. Durante l’incontro la leadership cinese ha riconosciuto, per la prima volta, che l’attuale squilibrio commerciale tra Cina e Unione europea non è assolutamente sostenibile. Ho concordato con Bo Xilai l’istituzione di un gruppo ad alto livello che valuti come risolvere la questione. Attendo con ansia la relazione iniziale di questo gruppo durante il prossimo vertice UE-Cina di novembre; mi aspetto che esso individui i primi passi concreti e tangibili per affrontare questa sfida comune, ovvero aumentare le importazioni cinesi dall’UE.</p>
      <p sl="en">Ho convenuto con il Ministro Bo Xilai 12 specifici punti per rispondere ai timori delle imprese europee sull’accesso al mercato cinese. Uno di questi riguardava l’accordo sul mandato per la revisione del patto commerciale del 1985. Si è trattato di un importante passo avanti, poiché mi ero astenuto da qualsiasi impegno sino a quando ho ritenuto che il mandato fosse per noi giusto.</p>
      <p sl="en">E’ importante sottolineare che l’accordo di partenariato e di cooperazione, di cui le nostre trattative commerciali sono parte integrante, riguarderà l’intero ambito di applicazione del rapporto bilaterale UE-Cina, facendo anche riferimento a una migliore cooperazione nelle questioni politiche. L’APC conterrà una clausola standard sui diritti dell’uomo, che riguarderà tutte le questioni relative ai principi democratici e ai diritti umani fondamentali. Come ho già detto, uno degli obiettivi dell’APC è porre le basi per una cooperazione rafforzata sugli aspetti legati alle norme ambientali, sociali, di lavoro e di sicurezza.</p>
      <p sl="en">Dal punto di vista commerciale, l’accordo toccherà temi importanti per entrambe le parti come i diritti di proprietà intellettuale, gli investimenti, gli ostacoli commerciali non tariffari, i movimenti di capitale, il commercio sostenibile, le risorse naturali e la concorrenza. Questi negoziati sono uno strumento importante per riequilibrare le nostre relazioni commerciali e creare opportunità per gli operatori economici dell’UE. Ciononostante non si tratta di un accordo preferenziale e, pertanto, le tariffe non saranno messe in discussione.</p>
      <p sl="en">Parallelamente, la Commissione europea continuerà a monitorare attentamente l’attuazione degli obblighi di adesione all’OMC da parte della Cina. Questa resterà, nei prossimi anni, una priorità essenziale per la Commissione. La mancata adesione della Cina all’accordo plurilaterale sugli appalti pubblici dell’OMC lascia chiusi mercati cinesi di una certa importanza, e la Cina deve onorare il proprio impegno di aprire i negoziati di adesione all’accordo nel 2008.</p>
      <p sl="en">Nella seconda parte dell’anno, inoltre, la Commissione avvierà una revisione globale sull’apertura dei mercati in Cina e sull’attuazione degli impegni assunti dal paese nel quadro dell’OMC. I diritti di proprietà intellettuale sono stati un altro argomento di discussione lo scorso mese con il Ministro Bo Xilai. La cooperazione e il dialogo su questi temi non sono fini a se stessi, bensì devono promuovere un effettivo cambiamento. Non è sufficiente parlare. Per tale motivo la Commissione ha chiaramente comunicato alla Cina che l’approccio di cooperazione che proponiamo deve produrre risultati tangibili.</p>
      <p sl="en">Il prossimo incontro del gruppo di lavoro UE-Cina sulla proprietà intellettuale dovrebbe tenersi il mese venturo. Se a breve termine non saranno compiuti progressi significativi sui temi più importanti per l’UE, cioè i mercati della contraffazione e il pagamento dei diritti d’autore, dovremo rivedere l’approccio adottato nei confronti della Cina nel settore dei DPI. La Commissione non esclude di ricorrere al meccanismo di composizione delle controversie dell’OMC. Essa, inoltre, si adopera attivamente per bloccare le esportazioni cinesi nella Comunità di prodotti contraffatti, soprattutto mediante controlli doganali più serrati ai confini dell’Unione europea. Credo che questa debba diventare sempre più una priorità per l’intera UE.</p>
      <p sl="en">L’Europa può far fronte a una concorrenza agguerrita, a patto che si tratti di concorrenza leale. Ciò significa che dobbiamo cercare di agire su un piano paritario, rifiutando pratiche commerciali anticoncorrenziali e rimanendo pronti ad applicare i nostri strumenti di difesa commerciale contro il dumping e i finanziamenti illeciti, oltre a rafforzare la lotta contro la contraffazione.</p>
      <p sl="en">Desidero inoltre mettervi a conoscenza dei principali elementi della nostra valutazione aggiornata sulla richiesta cinese per ottenere lo status di economia di mercato. Si tratta di una questione importante per l’applicazione, da parte dell’UE, degli strumenti di difesa commerciale dinanzi alle accuse di dumping illegale in Europa delle esportazioni cinesi. La valutazione aggiornata riflette i positivi e significativi passi compiuti dalla Cina verso l’economia di mercato. Sono stati registrati progressi a tutti i livelli, che hanno avvicinato il paese all’adempimento dei quattro principali criteri per lo status di economia di mercato. In particolare, crediamo debba essere riconosciuta l’adozione di alcune importanti leggi – la legge sulla bancarotta, la nuova legge sui diritti di proprietà e le nuove norme contabili. La valutazione aggiornata, tuttavia, sancisce chiaramente la necessità di ulteriori progressi. Nessuno dei quattro criteri principali è stato pienamente soddisfatto. In particolare, sarà fondamentale una giusta applicazione delle nuove normative. Non è sufficiente approvare nuove leggi: devono anche essere usate e rispettate, come credo le autorità pubbliche cinesi capiscano. Riesamineremo nuovamente la situazione tra 12 mesi e, nel frattempo, porteremo avanti i negoziati di natura tecnica.</p>
      <p sl="en">Tengo in altissima considerazione le opinioni dell’Assemblea, e faccio del mio meglio per fornirvi informazioni con chiarezza e tempestività. Laddove possibile e opportuno viene fatto per iscritto, ad esempio la valutazione sullo status di economia di mercato è stata trasmessa alla commissione per il commercio internazionale. In altre occasioni può essere più consono fornire informazioni oralmente vista la loro delicatezza. Ciò è pienamente conforme all’articolo 19 dell’accordo quadro. La cosa importante è che continuerò a tenere il Parlamento costantemente informato.</p>
      <p sl="en">Per riassumere la mia posizione, credo in un partenariato equilibrato tra Unione europea e Cina basato su una giusta reciprocità, un partenariato il cui compito principale è aprire i mercati al commercio equo a vantaggio dell’Europa, della Cina e del mondo intero. Credo che l’Unione europea abbia svolto il proprio ruolo nel raggiungimento di questo partenariato. E’ giusto insistere che anche la Cina faccia al meglio la sua parte.</p>
    </intervention>
    <intervention id="2-452" speaker_id="28572" name="Georgios Papastamkos" is_mep="True" mode="spoken">
      <p sl="el">a nome del gruppo PPE-DE. – Signor Presidente, il Commissario Mandelson non è solo un oratore brillante, è anche un instancabile negoziatore.</p>
      <p sl="el">A sei anni dall’adesione della Cina all’OMC, siamo ancora in attesa di un equilibrio negli scambi commerciali bilaterali tra Unione europea e Cina. Essa gode pienamente dei vantaggi dei mercati aperti, senza rispettare appieno gli obblighi previsti dalle norme e dalle discipline multilaterali.</p>
      <p sl="el">I mercati cinesi sono, per molti versi, ancora chiusi e non trasparenti. Esistono forti ostacoli all’importazione che, in base alle stime, comportano alle imprese europee una perdita dei profitti pari a 20 miliardi di euro annui.</p>
      <p sl="el">La tutela della proprietà intellettuale è inadeguata. Posso solo ricordare che, nel 2006, l’80 per cento delle merci contraffatte confiscate ai confini europei era di origine cinese. La Commissione ha preferito continuare il dialogo bilaterale con la Cina sui temi della proprietà intellettuale anziché coordinare un intervento tra UE e Stati Uniti, che hanno attivato il meccanismo di composizione delle controversie dell’OMC contro la Cina.</p>
      <p sl="el">Il dialogo sembra essere la direzione giusta da cui, tuttavia, ci aspettiamo risultati concreti. Il dialogo, ad ogni modo, non preclude l’uso di altri strumenti giuridici.</p>
      <p sl="el">Nel settore tessile e dell’abbigliamento, occorre usare tutti gli strumenti per salvaguardare il costante sviluppo dei flussi europei alla scadenza dell’accordo di Shanghai nel 2008. Per quanto riguarda le calzature di origine cinese, la Commissione è chiamata a monitorare attentamente le importazioni per impedire che la Cina eluda le già inadeguate misure di difesa commerciale adottate dall’Unione.</p>
      <p sl="el">La Cina, in qualità di potenza politica commerciale, costituisce al tempo stesso una minaccia e un’opportunità. Ciò che dobbiamo combattere sono i vantaggi concorrenziali di cui gode, che le derivano da ostacoli proibitivi alle importazioni, dalla concorrenza sleale e dalle pratiche di dumping economico, ecologico e sociale.</p>
      <p sl="el">La liberalizzazione degli scambi commerciali, che appoggiamo con entusiasmo, deve basarsi sulla reciprocità ed essere accompagnata da uguali fattori di compensazione istituzionali.</p>
    </intervention>
    <intervention id="2-453" speaker_id="28307" name="Francisco Assis" is_mep="True" mode="spoken">
      <p sl="pt">a nome del gruppo PSE. – Signor Presidente, partendo dal presupposto fondamentale che i rapporti tra Unione europea e Cina rivestono un’importanza strategica decisiva dal punto di vista politico, dobbiamo fare in modo che le nostre relazioni commerciali siano governate da due principi, espressi in maniera eccellente dal Commissario: da un lato dobbiamo investire nella cooperazione e, dall’altro, continuare a essere molto esigenti nei nostri rapporti con la Cina.</p>
      <p sl="pt">Le nostre relazioni commerciali con la Cina sono estremamente asimmetriche. Non solo sono i nostri interessi più diretti a essere in gioco, ma anche i nostri valori essenziali in materia di tutela ambientale, rispetto dei diritti in campo lavorativo e garanzia di protezione di alcune questioni sociali fondamentali.</p>
      <p sl="pt">In tale contesto dobbiamo stabilire un dibattito permanente sui nostri sforzi di cooperazione con questa grande potenza emergente, che è assolutamente essenziale per l’equilibrio del sistema internazionale. Per questo non possiamo adottare un atteggiamento di chiusura nei confronti della Cina. In effetti, non possiamo adottare un atteggiamento di chiusura nei confronti di un crescente mercato che sta aprendo nuove opportunità per noi che, ovviamente, dobbiamo cogliere. Anche in questo caso dobbiamo essere esigenti sull’apertura di quei mercati e sul rispetto dei diritti di proprietà intellettuale, ad esempio. Al tempo stesso, l’Unione europea deve essere estremamente esigente sulle questioni fondamentali riguardanti alcuni principi di base del nostro modello di organizzazione economica, sociale e politica.</p>
      <p sl="pt">Questo, di fatto, ci obbliga ad assumere la posizione equilibrata cui facevo riferimento (e credo che la Commissione europea si sia impegnata a farlo adottando gli strumenti di difesa commerciale a nostra disposizione ogni volta che scorgiamo un reale pericolo delle esportazioni cinesi che minacciano alcune industrie europee, in particolare le calzature, l’abbigliamento e il tessile) e a essere estremamente esigenti nei rapporti che dobbiamo mantenere con la Cina nel settore.</p>
      <p sl="pt">Questo, credo, è il cammino che dobbiamo intraprendere, che deve basarsi precisamente sull’idea di fondo che non possiamo fare a meno di intrattenere relazioni sempre più strette con la Cina. Al tempo stesso, dobbiamo cercare di promuovere alcuni nostri valori.</p>
      <p sl="pt">Per concludere, ritengo che noi europei ci troviamo in una posizione molto speciale nel contesto internazionale, poiché i nostri interessi si identificano in gran parte con i nostri valori. La protezione dei nostri interessi dipende dalla promozione di molti nostri valori e, se riusciremo effettivamente a promuoverli, sicuramente difenderemo i nostri interessi.</p>
    </intervention>
    <intervention id="2-454" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">a nome del gruppo ALDE. – Signor Presidente, credo sia giusto iniziare esprimendo il sostegno dell’Europa alle vittime dell’inondazione in Cina.</p>
      <p sl="de">Il nostra collega, onorevole Markov, ha sollevato una questione estremamente importante, per la quale desidero ringraziarlo a nome della commissione per il commercio internazionale. L’Unione europea e la Cina rappresentano due delle culture più antiche al mondo. Da una parte abbiamo il più grande blocco commerciale, dall’altra l’economia con la più rapida crescita nella storia dell’umanità. Si tratta indubbiamente di una questione che deve essere risolta al di fuori dell’OMC: una questione che richiede un approccio bilaterale e un accordo bilaterale.</p>
      <p sl="de">Entrambe le parti hanno un’altissima posta in gioco. Non dobbiamo sentirci influenzati dalle pressioni degli Stati Uniti. Pertanto, ringrazio il Commissario Mandelson per avere rifiutato di adottare, nei confronti della Cina, una strategia comune dell’OMC sulle merci contraffatte. Entrambe le parti – Cina e Unione europea – hanno interessi e strumenti per proteggersi e consentire gli abusi sui diritti di proprietà intellettuale: le misure antidumping e le misure antisovvenzioni. La cosa importante è come ci comportiamo l’uno nei confronti dell’altro, come utilizziamo questi strumenti. Il Commissario ha detto che la reciprocità è vitale, e sono d’accordo.</p>
      <p sl="de">Noi europei siamo avvantaggiati dal fatto che la Cina ha adottato su larga scala le norme europee in materia di brevetti. E’ una cosa positiva. Essere dotati di leggi, tuttavia, non è abbastanza: i diritti devono essere applicabili e applicati. Questo, però, è anche nell’interesse stesso della Cina – sapete che la società cinese Heier presto avrà tutto l’interesse a proteggere i propri brevetti, a riprova che la Cina effettivamente necessita di questa strategia.</p>
      <p sl="de">Cosa dobbiamo fare nel frattempo? Siamo minacciati da una situazione molto ostile, in cui i cinesi chiedono la registrazione di brevetti simili ai nostri, e poi chiudono il mercato. Hanno già dimostrato che si può fare. Grazie all’ex presidente dell’Ufficio europeo dei brevetti, Pompidou, tra circa quattro anni la Cina ci avrà superato per numero di brevetti.</p>
      <p sl="de">Credo che dovremmo collegare il problema dei brevetti agli obiettivi di tutela del clima dell’UE. Proprio così, agli obiettivi di tutela del nostro clima! Permettetemi di spiegare il perché: la Cina è una cultura universale, una cultura che lotta per raggiungere l’armonia. Ritengo quindi che se avessimo qualcosa da offrire potremmo avere successo. Attualmente il paese soffre di enormi problemi ambientali. La stabilità sociale è minacciata: il governo subisce forti pressioni a causa dei gravi problemi legati all’ambiente. Alla Conferenza dell’IPPC e al Vertice del G8 la Cina ha affermato di volersi adoperare per il raggiungimento degli obiettivi di tutela del clima. Eppure, in molti settori il paese manca di tecnologie. Potremmo quindi offrire le nostre tecnologie a sostegno di una centrale a carbone priva di emissioni di CO2 ma, in cambio, pretendere il rispetto dei nostri diritti brevettuali.</p>
      <p sl="de">Signor Commissario, lei è sulla giusta strada. Molte grazie per le informazioni che ha fornito oggi.</p>
    </intervention>
    <intervention id="2-455" speaker_id="1073" name="Cristiana Muscardini" is_mep="True" mode="spoken">
      <p sl="it">a nome del gruppo UEN . – Signor Presidente, onorevoli colleghi, nel momento in cui la Commissione europea ha avviato i negoziati con la Cina in vista di un nuovo accordo di partenariato e di cooperazione, la commissione per il commercio internazionale del Parlamento si sente in dovere di richiamare l’attenzione dell’Esecutivo comunitario su alcune tematiche note, che caratterizzano le relazioni con il gigante asiatico.</p>
      <p sl="it">La Cina ha diritto alla crescita economica e allo sviluppo e cioè al benessere per i propri cittadini, il che è un’opportunità anche per l’economia mondiale. Ma questo non deve avvenire a discapito del rispetto delle regole del commercio internazionale, di quanto si è concordato nelle legittime sedi e di quanto la Cina ha accettato al momento del suo ingresso nell’OMC, altrimenti le ricadute sui partner economici, a cominciare dall’Europa, potrebbero essere catastrofiche, anche per gli stessi cittadini cinesi.</p>
      <p sl="it">Il negoziato con la Cina è l’occasione più opportuna per affrontare sul piano bilaterale tali tematiche. Occorre trovare il modo per affrontare la questione della mancanza di un adeguato livello di protezione dei diritti dell’uomo e di norme ambientali, sociali e di sicurezza. Nessuno pretende i nostri livelli ma che vengano progressivamente acquisiti standard più accettabili. Occorre adoperarsi da “padri esportatori” per migliorare l’accesso al mercato dell’Unione europea attraverso l’eliminazione progressiva di barriere non tariffarie e più, in generale, di ostacoli amministrativi e burocratici di varia natura che molto spesso scoraggiano, specie le piccole imprese, dall’investire in Cina e occorre prendere una più ferma posizione in materia di lotta alla contraffazione.</p>
      <p sl="it">Il governo cinese deve fare la sua parte e mostrare volontà politica ed efficienza applicativa per contrastare un fenomeno che preoccupa non poche imprese e soprattutto i consumatori di tutto il mondo. Soprattutto la contraffazione alimentare, quanto mai attuale in questi giorni, merita il massimo dell’attenzione perché colpisce la salute dei cittadini ignari e indifesi che si fidano dell’etichetta di facciata. Questa lotta alla contraffazione e alla falsità deve coinvolgere le autorità europee e il governo cinese.</p>
      <p sl="it">Su questi tre aspetti ci aspettiamo dalla Commissione, nel corso dei negoziati che il Parlamento seguirà con la massima attenzione, un atteggiamento fermo che conduca a risultati chiari e inequivocabili per i nostri imprenditori, per i nostri consumatori e anche per i cittadini cinesi, perché per benessere non si intende soltanto quello europeo ma anche il benessere dei cittadini cinesi.</p>
    </intervention>
    <intervention id="2-456" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM. – Signor Commissario, lo status di economia di mercato non è ancora alla portata della Cina. Vi sono ancora troppe irregolarità nelle relazioni commerciali bilaterali. Vengono alla mente, ad esempio, le frequenti violazioni della proprietà intellettuale.</p>
      <p sl="nl">Signor Commissario, ho desunto dal suo eccellente intervento che, in seguito all’incontro del 12 giugno con il Ministro cinese Bo Xilai, è stato riavviato il dialogo sui diritti di proprietà intellettuale. Questa notizia è per me fonte di grande gioia. Inoltre sono convinto – a differenza della controparte liberale – che, in questioni come queste, nell’OMC l’UE dovrebbe subito accodarsi agli Stati Uniti. Dopo tutto, gli Stati Uniti rimangono il nostro principale alleato strategico.</p>
      <p sl="nl">Signor Commissario, in realtà vorrei innanzi tutto attirare la sua attenzione su un altro importante aspetto delle nostre relazioni commerciali con la Cina, cioè le esportazioni europee di materie prime secondarie come la carta usata. E’ una questione di grande importanza in questo momento. Lo scorso fine settimana le principali testate olandesi hanno dedicato un ampio articolo a questo tema. Come sapete, le nuove norme europee sull’esportazione di queste materie prime entreranno in vigore tra due giorni. E’ per colpa della Commissione che, sinora, non sono stati conclusi accordi con paesi importanti come la Cina e l’India. Ciò significa che, a partire dal 12 luglio, la carta usata e altri materiali riciclabili diventeranno la fonte di rifiuti più pericolosa. Potete capire che questo ha forti implicazioni sull’esportazione di tali prodotti.</p>
      <p sl="nl">Esorto il Commissario Mandelson a promettere all’Assemblea una disposizione transitoria in vigore sino al 1° gennaio 2008. In questo periodo, potrete concludere accordi con quei paesi con cui non esiste ancora nulla. In tal modo, potrete impedire il blocco delle esportazioni e che questi prodotti si riversino nei porti europei, come quello di Rotterdam. Mi auguro, signor Commissario, che farete veramente qualcosa, perché si tratta di un problema europeo che mette in cattiva luce l’Europa tra l’opinione pubblica olandese.</p>
    </intervention>
    <intervention id="2-457" speaker_id="1" name="Georg Jarzembowski" is_mep="True" mode="spoken">
      <p sl="de">Signor Presidente, signor Commissario, conveniamo che proprio a causa dell’entità del deficit commerciale dell’UE con la Cina l’Unione europea deve avere molte più opportunità di accesso ai mercati, ridotte dalle distorsioni create dagli aiuti statali cinesi, e che il governo cinese deve applicare i diritti di proprietà intellettuale come sanciti dall’OMC anche nelle province.</p>
      <p sl="de">Occorre altresì unire le nostre forze per convincere la Cina che non stiamo semplicemente presentando un elenco di richieste, ma che è nel loro interesse permettere un accesso equo ai mercati. Dobbiamo far loro capire che se vogliono rimettere in sesto l’ambiente, se vogliono dotarsi di un approvvigionamento energetico efficiente – dopo tutto la Cina ha molti soldi, non c’è problema da questo punto di vista – ci devono concedere l’accesso al mercato degli appalti pubblici. In questo modo potremo vendere i nostri prodotti in Cina a condizioni commerciali accettabili, e la Cina potrà acquistare centrali a carbone, impianti fognari moderni e altro facendo uso delle nostre tecnologie.</p>
      <p sl="de">La Cina non ha bisogno di carità, ha molto capitale: detiene le più grandi riserve in valuta estera al mondo. Al momento sta istituendo un fondo per investire i propri soldi all’estero. Il nostro messaggio al governo cinese dovrebbe essere: investite i soldi nel vostro paese! Fate qualcosa per la tutela ambientale e la sicurezza energetica, migliorate la sicurezza nelle miniere di carbone. Se riusciremo, saremo anche in grado di migliorare le relazioni commerciali a lungo termine.</p>
      <p sl="de">Ovviamente, come avete detto, questi accordi contengono anche una clausola sui diritti umani perché è un tema che da anni discutiamo con la Cina: dobbiamo rimanere fermi su questo punto. Come affermato da un precedente oratore, nessuno si aspetta che la Cina rispetti tutti i diritti umani da un giorno all’altro, ma nel concreto occorre vedere progressi significativi. La Repubblica popolare cinese ha firmato la Convenzione internazionale sui diritti civili e politici molti anni fa, ma non l’ha ratificata e non la sta applicando. Quindi dobbiamo fermarci e dire: avete scelto di firmarla, avete detto che volevate sostenere i diritti dell’uomo, ora fatelo!</p>
    </intervention>
    <intervention id="2-458" speaker_id="28322" name="Joan Calabuig Rull" is_mep="True" mode="spoken">
      <p sl="es">Signor Commissario, desidero ringraziarla per le informazioni che ci ha fornito e anche per il lavoro svolto a favore di relazioni equilibrate a vantaggio di entrambe le parti.</p>
      <p sl="es">Convengo che la Cina non debba essere considerata solo una minaccia per alcuni settori, ma anche una grande opportunità. Tuttavia, siamo anche d’accordo sul fatto che debba continuare a impegnarsi per applicare gli accordi, aprire i mercati e creare un clima di apertura agli investimenti.</p>
      <p sl="es">Come lei ha sottolineato, l’industria europea si lamenta ancora dell’esistenza di un numero eccessivo di barriere e ostacoli che la pongono in una situazione di svantaggio competitivo. Continuo a riferirmi, in tal senso, a barriere tariffarie e non tariffarie come la pirateria, la contraffazione, la discriminazione tra prodotti nazionali e importati eccetera.</p>
      <p sl="es">Pertanto riteniamo che l’apertura di negoziati per un nuovo accordo di partenariato e di cooperazione con la Cina sia una buona iniziativa, che deve consentire all’Unione europea di rafforzare la propria politica commerciale bilaterale sulla base del principio di reciprocità, che lei stesso ha citato.</p>
      <p sl="es">Siamo lieti di confermare che la questione dei diritti umani deve rientrare tra quelle affrontate nei negoziati sull’accordo, ovviamente. Nello specifico, dobbiamo sottolineare che il governo cinese sta compiendo progressi in questo settore, e che occorre anche tenere conto dei diritti riconosciuti dall’Organizzazione internazionale del lavoro, poiché costituiscono un elemento importante dei diritti umani.</p>
      <p sl="es">L’accordo peraltro deve continuare a promuovere l’impegno da parte delle autorità cinesi nella tutela effettiva – non solo teorica – dei diritti di proprietà intellettuale, mediante l’adozione delle relative misure in ambito amministrativo, giuridico e di controllo alle frontiere.</p>
      <p sl="es">Vorrei citare il “protocollo d’intesa” tra Cina e Unione europea sul commercio per il settore tessile e dell’abbigliamento, che scadrà quest’anno. L’industria tessile è preoccupata per questa scadenza, e per il fatto che le condizioni dell’accordo tra Cina e Stati Uniti possano prorogarsi fino alla fine del 2008. Quindi, alla luce di queste disparità, vorrei chiederle che misure è possibile adottare per impedire le situazioni di tensione come quelle occorse nel 2005.</p>
    </intervention>
    <intervention id="2-459" speaker_id="28371" name="Marek Aleksander Czarnecki" is_mep="True" mode="spoken">
      <p sl="pl">Signor Presidente, per l’ennesima volta questa sede discute le relazioni commerciali con la Cina, che nell’ultimo decennio è emersa come una potenza politica ed economica mondiale.</p>
      <p sl="pl">Nell’ottobre dello scorso anno, la Commissione europea ha approvato un programma per le relazioni UE-Cina, che ha comportato un aumento degli impegni reciprocamente assunti. In tale contesto sarebbe ragionevole sostenere i cambiamenti tesi a una maggiore apertura e pluralismo in Cina, oltre a una collaborazione in materia di energia e cambiamento climatico dal momento che, come sappiamo, la Cina è uno dei principali responsabili dei gas a effetto serra a livello mondiale. D’altro canto, non dobbiamo dimenticare l’allarme che è stato lanciato quando migliaia di tubetti di dentifricio contraffatti, alcuni dei quali prodotti in Cina, sono stati scoperti in Spagna, contenenti dietilene glicolo tossico in dosi eccessive per gli standard europei.</p>
      <p sl="pl">Cina vuol dire prodotti più economici nei negozi europei e maggiore concorrenza, ma questo è sempre un bene? Personalmente sono a favore di sfruttare al meglio le opportunità offerte dallo sviluppo dinamico delle relazioni con la Cina, soprattutto dopo essere stato in quel paese, quando ho potuto vedere di persona questa potenza mondiale in rapido sviluppo.</p>
      <p sl="pl">La Commissione afferma, a ragione, che un’economia cinese forte è nell’interesse economico dell’Europa. Tuttavia, non dobbiamo dimenticare di curare soprattutto gli interessi dei membri della Comunità, e di valutare le opportunità, ma anche le minacce poste dalla cooperazione con questa tigre asiatica, visti tutti questi interessi.</p>
    </intervention>
    <intervention id="2-460" speaker_id="28126" name="Christofer Fjellner" is_mep="True" mode="spoken">
      <p sl="sv">Sono convinto che i timori sulla crescita economica della Cina siano veramente esagerati. Credo che chi abbia un ricordo abbastanza lontano della storia della politica commerciale possa riconoscere gran parte delle inquietudini e moltissime argomentazioni addotte nel dibattito sull’integrazione nell’economia mondiale del Giappone e di altre tigri asiatiche (come la Corea e Taiwan). Sicuramente è facile farsi spaventare dalle dimensioni dei paesi interessati. Come evidenziato dal Commissario, però, le loro economie sono complementari all’economia europea, e le loro dimensioni sono, per lo più, una grande opportunità per l’Europa. Sono convinto che la crescita forte e sostenuta e la rapida espansione a livello mondiale siano in gran parte dovute al fatto che la Cina, l’India e altri grandi paesi si stiano integrando nell’economia mondiale.</p>
      <p sl="sv">Ciò non significa, però, che non vi siano problemi nelle relazioni commerciali. Credo esistano molti problemi importanti da affrontare, ad esempio le violazioni dei diritti d’autore e le questioni riguardanti i diritti di proprietà intellettuale, così come i mercati cinesi chiusi a tutto, dai servizi finanziari alle parti di automobili.</p>
      <p sl="sv">Ciononostante, sono quasi più preoccupato per le tendenze protezionistiche che la crescita cinese sta alimentando in Europa. Non intendo dire che il Commissario sia a favore di queste tendenze, ma più voci ora richiedono maggiori barriere commerciali per bloccare le importazioni dalla Cina. Questa sera, ad esempio, in Assemblea si è sentito parlare di vietare le esportazioni dei prodotti tessili cinesi. Sono certo che gli ostacoli commerciali europei contro la Cina costino alle imprese e ai consumatori europei più soldi di quanto non costino le importazioni di prodotti cinesi. Dobbiamo quindi continuare a opporci alle barriere commerciali europee, non alle esportazioni cinesi.</p>
      <p sl="sv">Il fatto è che la crescente prosperità della Cina, insieme agli scambi commerciali con questo paese, non solo permettono a migliaia, milioni, o addirittura centinaia di milioni di cinesi di vivere una vita più ricca e dignitosa: rendono più ricca anche l’Europa. Non dimentichiamoci che il commercio non è mai un gioco a somma zero: entrambi siamo vincitori.</p>
    </intervention>
    <intervention id="2-461" speaker_id="1973" name="Carlos Carnero González" is_mep="True" mode="spoken">
      <p sl="es">Signor Presidente, mi permetta di iniziare dicendo una cosa che si ripete spesso in queste sedute serali, cioè che stiamo discutendo una questione talmente importante tra un così ristretto numero di persone che mi sembra di non avere tra di noi nemmeno un rappresentante dell’ambasciata cinese.</p>
      <p sl="es">Ho piena fiducia che il resoconto integrale dei dibattiti prodotto in maniera così efficiente dai servizi del Parlamento consentirà loro di leggere quanto stiamo dicendo.</p>
      <p sl="es">Traendo spunto dall’intervento che mi ha preceduto, devo giungere a una conclusione: il processo di globalizzazione che stiamo vivendo sarebbe inimmaginabile senza l’esplosione della Cina. La presenza della Cina sul mercato mondiale è stata semplicemente un fatto decisivo e indiscutibile ma, non dimentichiamoci, molto recente.</p>
      <p sl="es">L’esplosione della Cina, che nel caso della produzione è stata diretta e massiccia, lo sarà ancor di più nel consumo e nella distribuzione a livello mondiale, diventando in entrambi i casi uno dei principali fattori determinanti.</p>
      <p sl="es">Né dobbiamo dimenticare che la quantità e le caratteristiche dei prodotti cinesi, definite in gran parte dal profilo della forza lavoro, dal mercato interno, limitate in termini di reddito ma ineguagliabili per quantità assoluta e, più di recente, per capacità di investimento, fanno della Cina una grande potenza a livello di domanda e offerta.</p>
      <p sl="es">Tuttavia, come ha evidenziato un magnifico articolo di oggi del nostro collega, onorevole Martin, la Cina è un fattore chiave per il successo o il fallimento di molti negoziati internazionali, come nella recente riunione del G4.</p>
      <p sl="es">Possiamo affrontare le relazioni con la Cina dicendo semplicemente che tutto è aperto a tutti, cioè che tutte le porte sono aperte per quello che inviamo e quello che possiamo ricevere? Credo di no. Dobbiamo farlo in maniera regolamentata e, inoltre, chiedendo chiaramente la reciprocità, l’eliminazione delle barriere all’accesso dei prodotti europei, l’adeguata tutela dei diritti di proprietà intellettuale e dei brevetti, il pieno rispetto delle norme richieste a livello sociale – a mio avviso fondamentale – nonché l’uguale rispetto dei criteri ambientali e di sicurezza per le merci prodotte in Cina.</p>
      <p sl="es">Ovviamente non dobbiamo dimenticare i diritti umani. Non stiamo parlando solo di valori in termini metafisici. Stiamo parlando di diritti applicabili alle persone, a cittadini come noi. Stiamo parlando di valori semplicemente incontestabili, che non si possono relativizzare. Proprio oggi sono state giustiziate altre persone in Cina, e questa è la violazione più grave dei diritti dell’uomo che si possa immaginare.</p>
    </intervention>
    <intervention id="2-462" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, desidero ringraziare il Commissario per il messaggio molto chiaro e convincente che ha lanciato; vedo che condividiamo le stesse preoccupazioni.</p>
      <p sl="en">Dieci mesi fa il Parlamento ha deciso che le relazioni commerciali con la Cina avessero bisogno di un reciproco accesso ai mercati fondato sulle norme dell’OMC, la concorrenza leale e un ragionevole equilibrio di interessi. Oggi, purtroppo, la situazione “contingente” non risponde alle aspettative. Siamo preoccupati per il crescente deficit commerciale con la Cina. Siamo preoccupati per il fatto che il 70 per cento di tutti i prodotti contraffatti sui mercati europei proviene dalla Cina, e che le industrie europee sono fortemente danneggiate dalla concorrenza sleale e dal dumping sociale. Al tempo stesso, molti esportatori dell’UE si trovano in posizione di svantaggio quando cercano di penetrare il mercato cinese. Pertanto, i rappresentanti dell’Unione europea devono insistere innanzi tutto sul garantire la sicurezza giuridica delle imprese straniere in Cina.</p>
      <p sl="en">Sono d’accordo con il Commissario: lo squilibrio che caratterizza le nostre relazioni è principalmente il risultato della politica, non dell’economia. L’uso diffuso del lavoro coatto, che vede coinvolti anche i bambini, è un problema estremamente allarmante che deve essere affrontato ai più alti livelli. I recenti casi venuti alla luce sono solo la punta dell’iceberg .</p>
      <p sl="en">La Cina è ormai membro dell’OMC da sei anni, ma non ha tenuto fede ai grandi impegni presi, tra cui la tutela della proprietà intellettuale, il trattamento nazionale e la trasparenza. Credo si possa ancora raggiungere un equilibrio leale e reciproco nelle relazioni ponendo come condizione alla concessione dello status di economia di mercato il totale rispetto degli impegni assunti nell’OMC da parte di Pechino.</p>
      <p sl="en">Per concludere, la Cina deve essere considerata un esempio che faccia riflettere, tenendo ben presente l’imminente adesione della Russia all’OMC. Proprio come esiteremmo a insistere sulla reciprocità e sul rispetto degli impegni, sarebbe irrealistico sperare che il sostegno dell’UE all’adesione della Russia possa fare adottare allo Stato di Putin una condotta conforme alle norme dell’OMC.</p>
    </intervention>
    <intervention id="2-463" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Due settimane fa 20 deputati al Parlamento europeo si sono recati in Cina. La loro visita ha confermato che il quadro è molto più complesso e ricco di sfumature di quanto non lo percepiamo da qua. Sono pienamente d’accordo con l’onorevole Fjellner che il XXI secolo potrebbe essere il secolo della Cina e che, per l’Unione europea, ciò rappresenta un’enorme sfida e un’enorme opportunità.</p>
      <p sl="hu">Esiste un grande squilibrio non solo a livello commerciale, ma anche nel fatto che i cinesi conoscono molto meglio l’Unione europea di quanto noi europei non conosciamo la Cina. Il quadro presenta molte più sfumature, sia a livello di diritti umani sia su altre questioni. Questo è, per noi, un enorme svantaggio concorrenziale. Il problema non è solo che non conosciamo il mandarino, ma che loro conoscono molto di più l’inglese e le lingue europee; è uno squilibrio enorme. Dobbiamo annullarlo, perché se non riusciamo a cambiare la situazione non andremo avanti nell’eccellenza.</p>
    </intervention>
    <intervention id="2-464" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione. – Signor Presidente, considerando il suo plausibile desiderio di sciogliere l’Assemblea prima di mezzanotte vorrei solo dire che, nella stragrande maggioranza, i contributi al dibattito sono stati molto equilibrati e molto realistici. Credo ad esempio che gli onorevoli Calabuig Rull e Carnero González abbiano fatto osservazioni appropriate, sottolineando che la Cina è, per l’Europa, un’opportunità ma anche una minaccia. Un’altra giusta osservazione è stata quella dell’onorevole Fjellner sul fatto che dobbiamo adottare una prospettiva politica più a lungo termine nelle relazioni con la Cina; egli ha poi fatto riferimento alla crescita del protezionismo, di una sorta di nazionalismo cinese che permea sempre più le pratiche commerciali del paese. Personalmente ritengo che il nazionalismo cinese sia contrario agli enormi vantaggi derivanti da un sistema commerciale ispirato all’internazionalità e basato sulla reciprocità. Senza reciprocità, in futuro la Cina non potrà aspettarsi la continua benevolenza e l’approccio equilibrato che le riserva l’Europa.</p>
      <p sl="en">Il fatto è che la Cina sta venendo meno alle nostre aspettative. Non è che non riesca a rispettare o applicare tutti gli obblighi e gli impegni dell’OMC, perché in molti casi non è così. Però, in alcuni settori chiave dell’attività economica, nei servizi finanziari e di altra natura, non riesce a tenere pienamente fede agli impegni assunti in fase di adesione all’OMC.</p>
      <p sl="en">Sono stati espressi un paio di timori sui prodotti tessili. L’Assemblea si ricorderà che nel 2005 ho negoziato un accordo volontario con la Cina che concedeva all’industria europea una proroga di due anni e mezzo per ristrutturarsi e adeguarsi alla nuova situazione globale del settore tessile. Si è trattato di un accordo una tantum , concluso bilateralmente; pertanto, la Commissione non può in alcun modo cercare di prorogare i livelli concordati a dopo l’inizio del 2008. Tuttavia, metterò a punto alcuni strumenti per monitorare e tenere sotto controllo eventuali cambiamenti improvvisi e su larga scala nelle importazioni dei prodotti tessili cinesi che minacciano di turbare il mercato europeo e vedrò, se del caso, quali misure adottare alla luce delle turbative del nostro mercato.</p>
      <p sl="en">E’ una cosa molto diversa dall’utilizzo di strumenti di difesa commerciale. L’accordo sui prodotti tessili si basava sul concetto di commercio equo. Non si trattava di commercio sleale; era solo una turbativa cui non riuscivamo a far fronte su così vasta scala in quel periodo. In altri casi, l’uso di questi strumenti non è rivolto contro il naturale vantaggio concorrenziale della Cina, bensì contro la concorrenza sleale, e ci riserveremo il diritto di utilizzare appieno i nostri strumenti di difesa commerciale sfruttandoli come e quando necessario.</p>
      <p sl="en">Infine, altri hanno citato che la Cina deve elaborare consciamente gli standard adottati nelle norme sociali, sul lavoro e ambientali. Questo aspetto sarà sempre menzionato nei dibattiti che tengo con i funzionari cinesi.</p>
      <p sl="en">Personalmente sono molto impegnato nel crescente trasferimento tecnologico con la Cina sui progetti relativi ai cambiamenti climatici. E’ il giusto modo per garantire che i cinesi si interessino al problema del cambiamento climatico. La situazione conviene a tutti. L’Unione europea può esportare tecnologia pulita ed efficiente dal punto di vista energetico, mentre la Cina può dare un contributo alla soluzione dei propri problemi ambientali. Questo è alla base del nostro dialogo con il paese sul cambiamento climatico ed è un aspetto su cui, in ambito commerciale, voglio puntare in futuro.</p>
      <p sl="en">Con questo concludo le mie osservazioni in risposta al dibattito, cui do la mia piena approvazione. Come ho detto è stato molto equilibrato, e sicuramente farò in modo, insieme ai miei servizi, di tenere pienamente conto dei commenti e delle osservazioni proposti questa sera dai deputati dell’Assemblea.</p>
    </intervention>
    <intervention id="2-465" speaker_id="4507" name="Bastiaan Belder" is_mep="True" mode="spoken">
      <p sl="en">Signor Presidente, ho posto al Commissario una domanda molto chiara. In questo momento c’è molta agitazione nel mio paese, con una notizia scottante su una missione della Commissione che si dice d’accordo sull’esportazione delle cosiddette risorse secondarie come la carta usata, il materiale da riciclo eccetera.</p>
      <p sl="en">Cosa ha intenzione di fare, signor Commissario? Le chiedo di concludere accordi con paesi come la Cina e l’India e fare una pausa fino al 1° gennaio 2008, altrimenti ci sarà una paralisi delle esportazioni in porti come Rotterdam. Le ho chiesto cosa ha intenzione di fare. Non ho ottenuto risposta, spero se ne sia dimenticato.</p>
    </intervention>
    <intervention id="2-466" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione. – Credo che, nelle circostanze attuali e vista l’ora, sarebbe meglio se fornissi al deputato una risposta scritta alla domanda.</p>
    </intervention>
    <intervention id="2-467" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-468" speaker_id="1944" name="Sebastiano (Nello) Musumeci" is_mep="True" mode="written">
      <p sl="it">Signor Presidente, onorevoli colleghi, l’ultimo grave e recentissimo caso di un bene di largo consumo contraffatto – un dentifricio contenente un antigelo, in vendita sul mercato europeo e prodotto in Cina – riporta alla ribalta il problema della lotta alla “multinazionale del falso”.</p>
      <p sl="it">Proprio nel grande paese asiatico, dove è ammessa la schiavitù di fatto per gli operai privi di qualunque garanzia, si concentra la maggior parte dell’industria della contraffazione di medicinali, di prodotti cosmetici e alimentari, nonché di giocattoli e di capi d’abbigliamento contenenti sostanze chimiche cancerogene rigorosamente vietate nell’Unione europea.</p>
      <p sl="it">Si tratta, purtroppo, di un fenomeno che – mentre fino a qualche anno fa era limitato ai prodotti di alta gamma (creme, profumi, orologi e borse di lusso) – ora si sta espandendo a prodotti a portata di un numero sempre maggiore di utenti, con conseguente elevato rischio per la salute dei consumatori.</p>
      <p sl="it">Oggi più che mai è necessario che l’Occidente politico e industriale assuma una posizione ferma verso la potente e ricca Cina. Da un lato, occorre rafforzare il coordinamento degli Stati membri nelle azioni di ispezione sui prodotti importati e, dall’altro, indurre il governo cinese ad applicare vasti e severissimi controlli in loco al fine di proteggere l’industria europea dalla concorrenza sleale dovuta anche alla contraffazione e alla pirateria.</p>
    </intervention>
    <intervention id="2-469" speaker_id="4345" name="Tokia Saïfi" is_mep="True" mode="written">
      <p sl="it">La Cina rappresenta una grandissima sfida politica e commerciale. In effetti è indispensabile rivedere le relazioni economiche e commerciali tra UE e Cina, fondate sul rispetto di regole concorrenziali leali e oneste e sull’applicazione delle norme dell’Organizzazione mondiale del commercio (OMC). La Cina deve concretamente impegnarsi nella responsabilità globale e a favore dell’istituzione di relazioni commerciali basate sulla reciprocità. I nostri mercati europei sono aperti a chi apre i propri, ma chiusi a chi li chiude.</p>
      <p sl="it">Non dobbiamo rassegnarci alla concorrenza sleale e alle pratiche di dumping monetario, sociale ed ecologico. Per quanto riguarda la questione delle norme ambientali l’UE deve, nel quadro del nuovo accordo, denunciare l’importazione di prodotti nel mercato comunitario che non rispettano le norme ambientali e fitosanitarie (che la stessa UE impone ai produttori comunitari). La Cina è uno dei principali attori e deve collaborare sulla questione del cambiamento climatico e dell’energia onde rafforzare la governance ambientale internazionale. La realizzazione di progressi paralleli in campo politico e commerciale è, come si può capire, un fattore più che decisivo per un accordo tra Cina e Unione europea.</p>
    </intervention>
  </section>
  <section id="creitem61" title="22. Ordine del giorno della prossima seduta: vedasi processo verbale"/>
  <section id="creitem62" title="23. Chiusura della seduta"/>
</text>
