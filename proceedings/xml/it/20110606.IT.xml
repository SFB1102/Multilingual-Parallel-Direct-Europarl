<?xml version='1.0' encoding='utf-8'?>
<text id="20110606.IT" lang="it" date="2011-06-06" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Dichiaro ripresa la sessione del Parlamento europeo interrotta giovedì, 12 maggio 2011.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Benvenuto">
    <intervention id="1-007-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Desidero porgere il benvenuto al Presidente del Tagikistan, Emomali Rahmon, in visita ufficiale al Parlamento europeo. Ho incontrato il Presidente poco tempo fa e insieme abbiamo discusso le nostre relazioni bilaterali e le riforme da varare in Tagikistan.</p>
    </intervention>
  </section>
  <section id="creitem4" title="4. Comunicazioni della Presidenza">
    <intervention id="1-009-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli deputati, il 4 giugno abbiamo commemorato il 22º anniversario di due avvenimenti importanti. Quel giorno del 1989 le autorità della Repubblica popolare hanno affrontato i manifestanti in piazza Tienanmen con una tale brutalità che le proteste sono state represse nel sangue. Tutti lo ricordiamo.</p>
      <p sl="unknown">Quello stesso giorno di 22 anni fa si sono tenute anche le prime elezioni parlamentari semilibere nell’Europa centrale e orientale, nonché in Polonia, dove i candidati dell’opposizione democratica vinsero conquistando quasi tutti i seggi disponibili a voto libero. I rappresentanti dell’opposizione democratica ottennero tutti i suddetti seggi, tranne uno al Senato, e i restanti furono assegnati sia al Sejm che al Senato.</p>
      <p sl="unknown">Questi due anniversari ci ricordano come sia cambiato l’assetto dell’Europa e come noi europei siamo stati in grado di introdurre i cambiamenti nell’Europa centrale e orientale con perdite minime, culminate nella riunificazione dell’Europa orientale e occidentale.</p>
      <p sl="unknown">° ° ° °</p>
      <p sl="unknown">Onorevoli deputati, procedo a darvi conto di alcune informazioni importanti. Nel corso della tornata appena iniziata si svolgerà un’esercitazione antincendio, senza preavviso. Un’esercitazione analoga avrà luogo a Bruxelles durante la mini sessione di giugno. Siete stati messi al corrente dei dettagli tramite e-mail. Avete ricevuto tutti un’e-mail che spiega la procedura da seguire al suono dell’allarme. Non sappiamo a che ora suonerà, ma è opportuno acquisire familiarità con le istruzioni e agire di conseguenza quando si darà il caso. Tra qualche minuto vi invierò un’altra e-mail come promemoria, unitamente alle istruzioni dettagliate sull’allarme e sulla procedura da seguire quando suonerà. Troverete tutte queste informazioni nell’e-mail.</p>
      <p sl="unknown">° ° ° °</p>
      <p sl="unknown">Desidero altresì informarvi che l’onorevole Koch-Mehrin mi ha comunicato le sue dimissioni dalla carica di Vicepresidente del Parlamento europeo con effetto a decorrere dall’11 maggio 2011. Ai sensi dell’articolo 18 del regolamento, dichiaro vacante il suddetto posto.</p>
    </intervention>
  </section>
  <section id="creitem5" title="5. Verifica dei poteri: vedasi processo verbale"/>
  <section id="creitem6" title="6. Composizione dei gruppi politici: vedasi processo verbale"/>
  <section id="creitem7" title="7. Firma di atti adottati in conformità della procedura legislativa ordinaria: vedasi processo verbale"/>
  <section id="creitem8" title="8. Interrogazioni orali e dichiarazioni scritte (presentazione): vedasi processo verbale"/>
  <section id="creitem9" title="9. Presentazione di documenti: vedasi processo verbale"/>
  <section id="creitem10" title="10. Dichiarazioni scritte decadute: vedasi processo verbale"/>
  <section id="creitem11" title="11. Seguito dato alle posizioni e risoluzioni del Parlamento: vedasi processo verbale"/>
  <section id="creitem12" title="12. Storni di stanziamenti: vedasi processo verbale"/>
  <section id="creitem13" title="13. Trasmissione di testi di accordo da parte del Consiglio: vedasi processo verbale"/>
  <section id="creitem14" title="14. Ordine dei lavori">
    <intervention id="1-020-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">È stata distribuita la versione definitiva del progetto di ordine del giorno elaborata dalla Conferenza dei Presidenti nella riunione del 1º giugno 2011, ai sensi dell’articolo 137 e 138 del regolamento. Si propongono i seguenti emendamenti:</p>
      <p sl="unknown">[Lunedì]:</p>
      <p sl="unknown">Il gruppo dell’Alleanza dei Liberali e dei Democratici per l’Europa (ALDE) ha presentato una proposta di dibattito sul processo di selezione del nuovo direttore generale del Fondo monetario internazionale (FMI) e sulla rappresentanza esterna dell’euro, subito dopo la relazione dell’onorevole Leinen sui conti economici ambientali europei. La proposta verrà presentata a nome del gruppo ALDE dall’onorevole Goulard. A lei la parola.</p>
    </intervention>
    <intervention id="1-021-000" speaker_id="97137" name="Sylvie GOULARD" is_mep="True" mode="spoken" nationality="France" birth_date="06-12-1964" birth_place="Marseille" p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE. – Signor Presidente, come atto di cortesia, chiedo sia concesso al Commissario Rehn di prendere parte alla discussione sui conti economici ambientali europei e successivamente a quella sull’FMI, visto che non si tratta di discussioni politiche. Auspico quindi che tutti gli altri gruppi siano concordi nel rendere tale favore al nostro Commissario, il quale, vorrei aggiungere, al momento si sta prodigando con grande impegno.</p>
    </intervention>
    <intervention id="1-022-000" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">a nome del gruppo EFD. – Signor Presidente, ritengo che la domanda possa essere accolta positivamente perché non vedo nessuna circostanza che possa determinare il contrario.</p>
    </intervention>
    <intervention id="1-023-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La discussione sul processo di selezione del nuovo direttore generale dell’FMI e sulla rappresentanza esterna della zona euro avrà luogo subito dopo la relazione dell’onorevole Leinen sui conti economici ambientali europei. Si apporta questa lieve modifica all’ordine del giorno.</p>
      <a text="(L’ordine dei lavori è preso in considerazione)"/>
    </intervention>
  </section>
  <section id="creitem15" title="15. Commemorazione delle deportazioni del 1941 negli Stati baltici">
    <intervention id="1-025-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli deputati, questo mese ricorre il 70º anniversario delle deportazioni di massa a opera delle autorità sovietiche dagli Stati baltici, occupati nel 1940, il cui obiettivo primario era quello di privare l’Estonia, la Lettonia e la Lituania della loro élite sociale e politica. Furono eliminati scienziati e rappresentanti degli ambienti politici, unitamente a persone note per la loro libertà di pensiero. Oggi è nostro comune dovere onorare la memoria di centinaia di migliaia di vittime del terrore sovietico negli Stati baltici, nonché condannare con la massima fermezza il sistema totalitario e i crimini contro l’umanità perpetrati dai suoi leader. Le sofferenze della Lituania, della Lettonia e dell’Estonia hanno instillato in queste nazioni la determinazione e la forza di lottare per l’indipendenza e ritornare in un’Europa unita mezzo secolo dopo.</p>
      <p sl="unknown">Desidero altresì rammentarvi che il 22 giugno, fra due settimane, ricorrerà il 70º anniversario dell’attacco della Germania nazista all’Unione sovietica, che segnò la rottura della loro precedente alleanza e del Patto segreto Hitler-Stalin, sottoscritto nell’agosto del 1939 e da cui scaturì la divisione dell’Europa. Ci attende quindi una serie di anniversari che per noi, e per l’Europa, è importante non dimenticare. Ritengo tuttavia che la visita dei nostri colleghi lituani, lettoni ed estoni dimostri che gli europei sono in grado di sconfiggere le avversità e superare tensioni enormi, ragion per cui ci rallegriamo vivamente della loro presenza, in particolare nella giornata odierna.</p>
    </intervention>
    <intervention id="1-026-000" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">a nome del gruppo PPE. – Signor Presidente, le sono grato per le sue benevoli parole di solidarietà.</p>
      <p sl="en">Settanta anni fa circa 50 000 cittadini lituani, lettoni ed estoni vennero brutalmente deportati dalle loro abitazioni negli Stati baltici sotto l’occupazione sovietica. Se mettiamo a confronto quei 50 000 dei 5,5 milioni di abitanti di allora dei tre Stati baltici con la popolazione del Regno Unito o della Francia, i 50 000 deportati baltici corrisponderebbero in proporzione a 432 000 cittadini deportati dal Regno Unito o a 363 000 persone deportate dalla Francia. Fortunatamente tutto ciò non è accaduto in questi paesi.</p>
      <p sl="en">Nel maggio del 1941, come accennava il Presidente, la leadership sovietica aveva già deciso di epurare la Lituania, la Lettonia e l’Estonia dagli elementi anti-sovietici delle élite politiche ed economiche. I deportati furono tradotti in carri bestiame nella Siberia sovietica e nel lontano Nord a patire la fame, il freddo e i lavori forzati. Gli uomini vennero separati dalle loro famiglie e portati nei campi di prigionia, dove in molti morirono o furono giustiziati. In diversi luoghi quasi il 50 per cento dei deportati non sopravvisse.</p>
      <p sl="en">Le deportazioni del 1941 hanno inferto un colpo terribile alla società civile democratica. Questa violenza indiscriminata ha causato alle vittime profondi traumi psicologici, con conseguenze quali ansie persistenti, emozioni represse, autocensura e passività. Si è quindi venuta a creare la sensazione che la giustizia non potesse mai prevalere. Tanto per citare il Premio Sacharov Sergei Kovalev, non vi è dubbio che, secondo la terminologia moderna, tali atti fossero da considerarsi crimini contro l’umanità. La commemorazione delle deportazioni baltiche a distanza di 70 anni rappresenta quindi un’occasione per comprendere meglio che il vostro passato è anche il nostro e viceversa. La piena consapevolezza dei crimini del 1941 contro l’umanità dovrebbe diventare parte integrante della nostra storia europea comune.</p>
      <p sl="en">Onorevoli colleghi, desidero ringraziare tutti voi per l’attenzione e la solidarietà dimostrate, quelle stesse che i popoli dei paesi baltici hanno anelato per così tanti anni.</p>
      <a text="(Applausi)"/>
    </intervention>
    <intervention id="1-027-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo S&amp;D. – Signor Presidente, onorevole Kelam, membri degli Stati baltici, onorevoli colleghi, nella giornata odierna stiamo commemorando in particolare le espulsioni e le deportazioni di massa dagli Stati baltici. Dette espulsioni si annoverano tra gli episodi più bui della storia europea. L’ultimo secolo è stato descritto, e non senza fondato motivo, come il secolo delle espulsioni e oggi porgiamo i nostri omaggi a tutte le vittime di questi atti disumani.</p>
      <p sl="de">A tale riguardo chiediamo sia fatta piena luce sulla storia sovietica e, segnatamente, sulle atrocità dello Stalinismo. La Russia attuale non deve considerarlo un attacco politico, bensì un’offerta di aiuto per affrontare la propria storia, che, al pari di quella degli altri paesi europei, ha attraversato momenti positivi e negativi.</p>
      <p sl="de">Proprio come onoriamo le vittime degli Stati baltici, pensiamo anche agli armeni, espulsi dalla Turchia all’inizio del secolo scorso. Ricordiamo inoltre il cosiddetto “scambio di popolazioni” tra Grecia e Turchia. Le deportazioni in Europa hanno raggiunto il loro picco soprattutto a metà secolo, per effetto del regime nazista e di quello comunista dell’Unione sovietica. Le espulsioni successive alla Seconda guerra mondiale, proprio come quelle avvenute durante la guerra nella ex Iugoslavia, hanno lasciato ferite altrettanto profonde.</p>
      <p sl="de">Non dobbiamo tuttavia dimenticare i molteplici casi di colonialismo verificatisi all’insegna delle espulsioni. Serve una discussione seria in merito alle diverse forme di espulsione e alle loro presunte motivazioni, accompagnata da un accertamento di colpevolezza e dalla punizione dei colpevoli, dove ancora possibile, come sta accadendo nel caso di Mladič, ad esempio. La risposta decisiva a questa situazione resta comunque l’unificazione europea, con particolare riguardo agli Stati baltici indipendenti, unita a un chiaro impegno a portare avanti tale processo ancora incompleto. Questo è un compito storico che siamo tenuti ad assolvere non soltanto per noi stessi, ma anche e soprattutto per le vittime delle innumerevoli espulsioni avvenute in Europa. Molti sono i politici di tutti i paesi europei, da oriente a occidente, adoperatisi per il raggiungimento di questo obiettivo. Ne è un esempio la Dichiarazione di Danzica, sottoscritta dal Presidente polacco Kwaśniewski e dal Presidente tedesco Rau.</p>
      <p sl="de">Poiché è nostro desiderio imparare dal passato, dobbiamo vigilare e guardarci dalle prime avvisaglie di espulsioni, come nel caso dei Rom, ad esempio. Dobbiamo respingere qualsivoglia dichiarazione secondo cui gli immigrati arabi vanno rimandati nel Mediterraneo sulle loro navi e difenderci da chi vuole porre termine al conseguimento di un’Europa senza frontiere per tornare al gretto nazionalismo di un tempo.</p>
      <p sl="de">Esprimiamo il nostro più profondo rispetto per tutte le vittime delle espulsioni e delle deportazioni, restando uniti nell’impegno di portare avanti l’unificazione europea quale unica vera garanzia contro il rischio di una politica che nel corso dell’ultimo secolo ha profondamente afflitto i cittadini in Europa e altrove. Non dobbiamo mai dimenticarlo.</p>
      <p sl="de">Questo dramma non si deve mai più ripetere. Si tratta di appelli lanciati subito dopo la Seconda guerra mondiale, ma che restano a tutt’oggi validi e la cui risposta migliore è un’Europa unita.</p>
      <a text="(Applausi)"/>
    </intervention>
    <intervention id="1-028-000" speaker_id="96692" name="Leonidas DONSKIS" is_mep="True" mode="spoken" nationality="Lithuania" birth_date="13-08-1962" birth_place="Klaipėda" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE. – Signor Presidente, le deportazioni del 1941 degli abitanti dei paesi baltici hanno rappresentato uno degli episodi più drammatici e tragici del XX secolo. Il duro colpo inferto alla Lituania, alla Lettonia e all’Estonia, alle loro comunità politiche e alla vita civile in generale, ha isolato queste nazioni e questi paesi per cinquant’anni. Si è trattato di un colpo altrettanto violento alla solidarietà e all’unità europee Questo isolamento è terminato soltanto nel 1991, allorché è finalmente diventato possibile parlare di una svolta decisiva nella storia delle nazioni baltiche. Ma è stato il 2004 – l’anno dell’adesione dei paesi baltici all’Unione europea – a segnare la fine definitiva delle divisioni in Europa. La deportazione premeditata di civili innocenti, sovente i più colti e preparati, costituiva parte integrante dell’ingegneria sociale dell’era stalinista e della lotta agli individui e alle nazioni, alla loro memoria e alla loro dignità. Ciononostante, è possibile concludere con una nota di ottimismo. Signor Presidente, onorevoli colleghi, il fatto di poter commemorare il 70º anniversario della deportazione di persone innocenti nei paesi baltici, e di ammettere l’accaduto, restituisce all’Europa la sua dignità e la sua solidarietà, nonché la nostra memoria politica collettiva.</p>
    </intervention>
    <intervention id="1-029-000" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">a nome del gruppo ECR. – Signor Presidente, benché le deportazioni negli Stati baltici del 14 giugno 1941, e la loro seconda ondata nel marzo del 1949, abbiano assoggettato migliaia di innocenti a tanti anni di umiliazioni in Siberia e nei campi di sterminio, a oggi l’Europa e l’opinione pubblica mondiale non hanno riconosciuto questa realtà. Sono trascorsi più di 65 anni dalla Seconda guerra mondiale e gli efferati crimini contro l’umanità perpetrati dal regime totalitario di Hitler sono stati già da tempo accertati e perseguiti. Nondimeno, il genocidio commesso dal regime stalinista nei paesi occupati dell’Europa dell’Est, così come nella stessa Russia, viene ancora considerato un tema di discussione non gradito in alcuni ambienti politici moderni, e neanche l’Unione europea ha valutato la questione nella sua interezza. I crimini del regime comunista hanno lasciato strascichi duraturi sulla psiche della popolazione degli Stati baltici. Il sistema comunista, citando Alexander Solzhenitsyn, si fondava sulle menzogne e sul terrore e la sua inefficienza risultava inaccettabile alla natura umana. Ha distrutto i valori morali, le tradizioni, la solidarietà e la fiducia delle persone. Perché i miei compatrioti sentono ancora il bisogno di prestare ascolto alla storiella di Mosca secondo cui in realtà non è esistita alcuna occupazione dei paesi baltici in seguito al Patto di Hitler (Molotov-Ribbentrop) e che si è trattato di una loro scelta socialista presa nell’estate del 1940? Perché io, e i miei compatrioti, sentiamo ancora il bisogno di prestare ascolto alla storiella della “liberazione” da questi deportati, che erano le persone migliori e più colte degli Stati baltici? Invito pertanto la Commissione europea a offrire tutto il sostegno possibile affinché venga condotta un’indagine adeguata sui crimini del regime comunista, come richiesto dai ministri della Giustizia di molti Stati membri, ivi compresi gli Stati baltici, così da giungere al completamento della valutazione dei crimini di tutti i regimi totalitari.</p>
    </intervention>
    <intervention id="1-030-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, Hitler e Stalin definirono le loro sfere di interesse per l’Europa centrale nel patto di non aggressione tra la Germania e l’Unione Sovietica e le conseguenze, in particolare per gli Stati baltici, furono devastanti. Seguendo il copione già scritto in Bielorussia, i sovietici ben presto organizzarono la deportazione dei principali gruppi sociali degli Stati baltici e le prime deportazioni di massa ebbero luogo nella notte fra il 13 e il 14 giugno. Senza preavviso e senza capi d’accusa, la gente fu prelevata dalle proprie abitazioni.</p>
      <p sl="de">Nel 2002 il Parlamento estone ha dichiarato che le deportazioni costituiscono un crimine contro l’umanità. In Estonia il 14 giugno è una giornata nazionale di commemorazione, il giorno del ricordo e del cordoglio, ma anche un segno di apprezzamento nei confronti dell’Estonia democratica e indipendente di oggi. In Europa e nel mondo il 14 giugno richiama l’attenzione sulle sofferenze spesso dimenticate di piccoli Stati e popoli, segnatamente nell’ex Unione sovietica.</p>
    </intervention>
    <intervention id="1-031-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La discussione è chiusa.</p>
    </intervention>
  </section>
  <section id="creitem16" title="16. Conti economici ambientali europei (discussione)">
    <intervention id="1-033-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca la relazione, presentata dall’onorevole Leinen a nome della commissione per l’ambiente, la sanità pubblica e la sicurezza alimentare, sulla proposta di regolamento del Parlamento europeo e del Consiglio sui conti economici ambientali europei [COM(2010)0132 – C7-0092/2010 – 2010/0073(COD) ] (A7-0330/2010).</p>
    </intervention>
    <intervention id="1-034-000" speaker_id="4262" name="Jo LEINEN" is_mep="True" mode="spoken" role="relatore" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, Commissario, onorevoli colleghi, oggi discutiamo e domani adotteremo una normativa europea che, a tutta prima, sembra alquanto irrilevante, anche se è probabile che con questo atto normativo sui conti economici ambientali europei si apra un nuovo capitolo sulla misurazione del progresso e del benessere.</p>
      <p sl="de">Da tempo è nota l’inadeguatezza del prodotto nazionale lordo. La valutazione puramente quantitativa dell’attività economica nulla dice sul bilancio ambientale, né su quello sociale, pertanto è giunto il momento di misurare se, su base annua, si riscontrino miglioramenti o peggioramenti sotto il profilo delle misure adottate e degli sforzi compiuti.</p>
      <p sl="de">Disponiamo di statistiche mensili relative ai dati del mercato del lavoro e di statistiche annuali relative ai dati economici, pertanto siamo puntualmente al corrente dell’andamento di questi settori. Manca tuttavia un quadro completo dei dati sull’impatto ambientale. Questo regolamento sui conti economici ambientali si propone come ausilio per redigere un bilancio preciso nei 27 Stati membri e accertare se stiamo avanzando o, come spesso accade, retrocedendo.</p>
      <p sl="de">Già nel 2002 il Parlamento aveva invitato a raccogliere informazioni accurate sullo stato dell’ambiente, sulle principali tendenze, sulle pressioni e sugli elementi che determinano i cambiamenti ambientali, nonché a rendere noti tali dati al pubblico. Auspichiamo un concetto di misurazione delle risorse scientificamente fondato al fine di rendere possibile l’adozione di decisioni politiche adeguate.</p>
      <p sl="de">Siamo lieti che la Commissione abbia promosso questa iniziativa legislativa nell’aprile del 2010, anche se, a nostro avviso, ha indugiato fin troppo. Noi e tutti i gruppi al Parlamento abbiamo esortato a una maggiore tempestività, considerato che l’Organizzazione per la cooperazione e lo sviluppo economico (OCSE) e le Nazioni Unite discutono queste questioni da quindici anni. I tempi si stanno dilatando in modo eccessivo. Per converso, i negoziati con il Consiglio hanno prodotto risultati significativi.</p>
      <p sl="de">La situazione nel Consiglio si è presentata molto difficile, dato che alcuni Stati membri non redigono un bilancio ambientale, di qui la necessità primaria di gettare le basi in tutti e 27 gli Stati membri. La Commissione ha proposto l’inclusione di tre moduli. In primo luogo le emissioni atmosferiche, e a tale riguardo siamo molto bene informati sui gas emessi nell’atmosfera; in secondo luogo le spese finanziarie derivanti da tasse e imposte ambientali e in terzo luogo i flussi di materia a livello nazionale su base annua, l’input e l’output, misurati in termini puramente quantitativi. Si tratterà anche di un inizio, però come inizio è fin troppo semplice, e il Parlamento ha invitato altresì a redigere bilanci relativi all’acqua, all’energia e ai rifiuti, nonché a ottenere informazioni sullo stato delle foreste. Questi sono i moduli di cui auspichiamo una rapida attuazione nel prossimo futuro.</p>
      <p sl="de">Non si è raggiunto un accordo in merito alla produzione di statistiche concernenti anche l’ambiente marino, in altri termini le statistiche sullo stato degli stock ittici. In tal senso forse la nostra metodologia resta ancora da affinare, benché si riscontrino miglioramenti in questo settore. Fra due anni, entro il 2013 al più tardi, la Commissione presenterà una relazione e, dove possibile, proporrà anche una revisione di questa direttiva. Mi auguro che, al termine di questi dieci anni, disporremo di un prodotto nazionale verde, oltre che del prodotto nazionale lordo. Questo almeno è il nostro obiettivo.</p>
    </intervention>
    <intervention id="1-035-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signor Presidente, come accennato dal relatore Jo Leinen, la proposta della Commissione intende senza dubbio definire un quadro legale comune per la rilevazione, la compilazione, la trasmissione e la valutazione di conti economici ambientali europei ai fini di un maggiore equilibrio nel processo decisionale volto allo sviluppo sostenibile.</p>
      <p sl="en">Con la presentazione di questa proposta la Commissione ha apportato il suo primo contributo al piano di intervento “Non solo PIL”. In un momento in cui l’Europa si impegna a progredire verso un’economia sostenibile ed efficiente nell’utilizzo delle risorse, questi dati consentiranno un’interazione tra i fattori ambientali e quelli economici, offrendo così l’opportunità di elaborare politiche più globali e con una maggiore cognizione di causa.</p>
      <p sl="en">In esito alla cooperazione molto proficua fra le tre istituzioni, ritengo sia stato conseguito il nostro obiettivo comune, ovvero la definizione di un regolamento quadro sui conti economici ambientali europei con i suoi primi tre moduli, che prendono in considerazione i conti delle emissioni atmosferiche, le tasse o i contributi ambientali e i conti dei flussi di materia.</p>
      <p sl="en">Attualmente la maggior parte degli Stati membri rileva questi dati su base volontaria. In linea di massima, quindi, la rilevazione dei dati pertinenti non comporterà alcun onere aggiuntivo per i partecipanti, in quanto gli Stati membri interessati dovrebbero essere in grado di compilare i dati avvalendosi delle fonti di dati esistenti. Questo regolamento ha contribuito alla creazione di una base importante per le informazioni statistiche relative alle interazioni fra l’economia e l’ambiente, che in futuro ci auguriamo di arricchire con nuovi moduli, come illustrato nella relazione e nella proposta di risoluzione.</p>
      <p sl="en">Poiché gli altri eventuali moduli hanno raggiunto stadi di maturità metodologica differenti, ad esempio quelli relativi agli stock forestali e ittici e all’estrazione di materiali inutilizzati, ai fini del regolamento è stata adottata una struttura modulare in vista di una possibile introduzione futura di nuovi moduli allegati al testo principale.</p>
      <p sl="en">Come convenuto, ogni tre anni la Commissione trasmetterà al Parlamento e al Consiglio una relazione sullo sviluppo di nuovi moduli e, se del caso, potrà anche avanzare altre proposte legislative per i nuovi moduli.</p>
      <p sl="en">Concludo esprimendo il mio ringraziamento al relatore, l’onorevole Leinen, al relatore ombra, l’onorevole Martin, nonché a tutti i membri della commissione per l’ambiente e della commissione per i problemi economici e monetari per il loro approccio costruttivo e il preziosissimo contributo.</p>
    </intervention>
    <intervention id="1-036-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">relatore per parere della commissione per i problemi economici e monetari. – Signor Presidente, quando l’onorevole Leinen e io ritorniamo sulle posizioni politiche dell’ultimo millennio, ci troviamo perlopiù in sintonia. Lo stesso è accaduto con questa relazione, il che è positivo, apprezzabile e importante. Dopotutto le statistiche possono anche avere il loro fascino, soprattutto in un momento in cui l’Unione europea affronta un grave problema di credibilità che riguarda i cittadini europei. Direi comunque che ciò è in gran parte ingiustificato se si guarda ai problemi principali e non alle altre questioni sulle quali l’onorevole Leinen e io discordiamo.</p>
      <p sl="de">Ritengo sia molto positivo poter essere qui, non soltanto in qualità di deputato non iscritto, ma come una persona che, grazie a questo parere a nome della commissione per i problemi economici e monetari – non si è trattato di una relazione ombra, bensì di un parere supplementare ancora più esaustivo di quello formulato dalla commissione competente per il merito, ossia la commissione per l’ambiente, la sanità pubblica e la sicurezza alimentare – è in grado di rappresentare posizioni espresse con un voto di 37 a 0. Nello specifico ciò significa che ci auguriamo – diciamo così – di progredire verso un sistema di statistiche europee di sostenibilità (SES). Detto sistema offrirebbe un punto di partenza, in particolare per quanto riguarda i giovani e chi è consapevole che in futuro serviranno nuovi accordi sugli obiettivi comuni onde poter aiutare l’Europa a uscire dalle tenebre e tornare all’avanguardia in questa brutale concorrenza con gli Stati Uniti, la Cina e molte altre potenze.</p>
      <p sl="de">Come ha accennato l’onorevole Leinen, questo significa che servono con urgenza altri moduli e, in tal senso, possiamo pensare agli anni Settanta e Ottanta, quando questo progetto era già stato elaborato. Sarebbe molto utile che la Commissione accelerasse i tempi. Ritengo positivo che Eurostat si sia adoperato per quanto concerne la rilevazione dei dati, nonostante le difficoltà attraversate con la Grecia. Con un voto di 37 a 0 a 0 siamo del parere che la Commissione abbia chiaramente bisogno di maggiori risorse per questo sistema di statistiche europee di sostenibilità. Una soluzione possibile è la riassegnazione di fondi utilizzando finalmente i dividendi dell’allargamento. Si trasferisca il personale oberato durante la fase di allargamento dei paesi più grandi laddove è più urgente la sua presenza, così da agevolare il funzionamento di un progetto europeo.</p>
    </intervention>
    <intervention id="1-037-000" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signor Presidente, onorevoli colleghi, la prima proposta della Commissione che ho letto mi ha lasciato alquanto scettico in merito all’approccio adottato nell’affrontare la questione. Al contrario, la soluzione presentata dal relatore, dai relatori ombra e dal mio predecessore, l’onorevole Joly, è accettabile nonché condivisibile.</p>
      <p sl="de">Nella maggior parte dei paesi i dati economici ambientali, correlati o meno a questi tre moduli, vengono già rilevati su base volontaria. Serve un quadro chiaro dei risultati ottenuti nei singoli Stati membri relativamente alle emissioni atmosferiche, alle tasse ambientali e ai flussi di materia. Ciò è importante in quanto può aiutarci a comprendere meglio il rapporto tra l’ambiente e l’economia, oltre a rendere possibile l’analisi dei progressi dello sviluppo economico sostenibile in Europa e il perfezionamento della nostra politica ambientale. Questo è un punto di grande rilevanza che va incluso.</p>
      <p sl="de">Desidero tuttavia dare un’avvertenza. Nei nostri grandi discorsi si parla sempre di ridurre la burocrazia, invito pertanto la Commissione a non crearne altra in questo settore, poiché costituirebbe un approccio sbagliato. Vorrei quindi chiedere alla Commissione se ha in progetto di creare nuovi posti in seno all’istituzione ai fini della rilevazione dei dati, o se si organizzerà con il personale esistente. Ritengo infatti molto importante che la rilevazione di questi dati non produca nuovi oneri. Dovendo valutare l’andamento del nuovo sistema e il suo impatto sulla normativa, sarà possibile e opportuno decidere quali altri moduli includere soltanto nel 2013, quando riceveremo la prima relazione sull’applicazione del regolamento.</p>
      <p sl="de">Mi ha molto stupito sapere che oggi non era prevista alcuna discussione su questo tema in Parlamento. Sarebbe stato un grave errore, in quanto, come ha dichiarato il relatore, ci troviamo di fronte all’inizio di una novità assoluta.</p>
    </intervention>
    <intervention id="1-038-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">a nome del gruppo S&amp;D. – Signor Presidente, concordo con gli interventi precedenti. Una politica ambientale e climatica basati sui dati è di enorme rilevanza e a tal fine serve l’accesso a indicatori più chiari e affidabili. Le medesime condizioni valgono per la politica ambientale così come per la politica economica, industriale, di ridistribuzione e di sviluppo. Non si possono prendere decisioni assennate né apportare i cambiamenti necessari in seno alla società senza un accesso ai dati.</p>
      <p sl="sv">Abbiamo finalmente l’opportunità di poter ottenere tali dati, il che è estremamente importante. L’indicatore del PIL non è altrettanto valido in questo particolare settore, in quanto troppo ridotto. Adesso ci viene offerta la possibilità di operare in una prospettiva più ampia. Anche il coordinamento delle statistiche ambientali a livello europeo riveste una notevole valenza, poiché faciliterebbe la comparabilità degli effetti della politica ambientale tra gli Stati membri e offrirebbe un quadro migliore delle politiche efficaci e meno efficaci, nonché di quelle che possono rivelarsi addirittura controproducenti.</p>
      <p sl="sv">Una volta deliberato in tal senso nel corso della presente seduta, mi auguro sia altresì possibile garantire che tale decisione diventi parte integrante del fondamento delle decisioni che il Parlamento e gli Stati membri adotteranno in futuro. Auspico si accordi una elevata priorità a questa metodologia di determinazione della qualità di una società e che vengano destinate risorse sufficienti al suo funzionamento onde evitare che rimanga semplicemente un’idea inattuata.</p>
    </intervention>
    <intervention id="1-039-000" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">a nome del gruppo ALDE. – Signor Presidente, desidero esprimere i miei ringraziamenti al relatore, l’onorevole Leinen, per la sua relazione. Dopo molti anni di insistenze ed esortazioni, sembra che finalmente ci stiamo avviando verso una contabilità nazionale sostenibile assolutamente indispensabile, considerato che, a onor del vero, l’attuale sistema economico è del tutto inefficiente. Al momento è possibile danneggiare la natura e l’ambiente a titolo praticamente gratuito, quindi il sistema in atto non funziona. Le spese che nessuno si accolla ricadono sulla società. Perché l’energia sostenibile è più cara di quella tradizionale? La risposta è che nessuno si fa carico dei costi sociali della combustione del carbone, del gas e del petrolio.</p>
      <p sl="nl">Questa relazione sembra avere un contenuto esclusivamente tecnico, ma in definitiva concerne questioni capitali. Come si dice in olandese, misurare è sapere, ed è appunto questo il tema in discussione. I conti economici ambientali europei servono da transizione a un’economia realmente sostenibile. Ciononostante, invito sia la Commissione che gli Stati membri a dare applicazione effettiva ai dati prodotti dai suddetti conti. Misurare è sapere, questo è molto importante, ma utilizzare le conoscenze acquisite in seguito a tale misurazione lo è ancora di più e rappresenta di sicuro il passo successivo indispensabile. Mi auguro sinceramente che, ad esempio, vengano eliminate le centinaia di miliardi di sovvenzioni il cui effetto è deleterio su quanto rimasto dell’ambiente e della natura in questo mondo.</p>
      <p sl="nl">Consentitemi di ribadire i miei più sentiti ringraziamenti alla Commissione e al nostro relatore. Questo comunque non è che l’inizio. Cerchiamo anche di dare seguito alla proposta adottando in modo concreto le misure rese possibili dalle conoscenze acquisite grazie a questo strumento.</p>
    </intervention>
    <intervention id="1-040-000" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">a nome del gruppo Verts/ALE. – Signor Presidente, da quanto appreso oggi e da quanto emerge dalla relazione è ovvio che serve una valutazione ben fondata della politica ambientale europea, basata su dati attendibili. La rilevazione di tali dati deve quindi essere obbligatoria e armonizzata.</p>
      <p sl="el">I conti nazionali tradizionali si concentrano principalmente sulle transazioni commerciali e su indicatori che riflettono fattori importanti per la produzione di benessere, ma che non misurano il benessere in sé. Siamo tuttavia in presenza di nuove carenze di risorse naturali e servono altri incentivi per aumentare la produttività e la qualità, il che presuppone un onere a carico dei partecipanti. Omettendo di fornire i conti sul costo sociale e privato dell’utilizzo delle risorse naturali e sul danno ambientale sussiste il pericolo di trasmettere alle istanze decisionali il messaggio sbagliato sui progressi compiuti, con il rischio che la società progredisca verso una crescita non sostenibile.</p>
      <p sl="el">L’introduzione dei conti economici ambientali riveste un’importanza fondamentale, pur non sostituendo la creazione di indicatori alternativi al PIL che prendano in considerazione la dimensione ambientale e sociale. È opportuno che la Commissione presenti le proposte prima dell’inizio del nuovo quadro finanziario pluriennale, in modo da poter adottare un ventaglio limitato di indicatori compositi che vadano a integrare il PIL nel processo di elaborazione delle politiche. Detti indicatori dovrebbero includere un indicatore monetario (ad esempio gli esborsi netti adeguati) e un indicatore fisico (ad esempio l’impronta ecologica o di carbonio), per quanto concerne la dimensione ambientale, nonché indicatori sociali integranti la dimensione sociale quali la valutazione della disuguaglianza (ad esempio il coefficiente di Gini) e un indice di benessere umano e di integrazione sociale, come l’indice di povertà umana.</p>
      <p sl="el">La proposta di regolamento iniziale dell’Unione europea riguarda soltanto la rilevazione e la compilazione dei dati sulle emissioni atmosferiche, sulle tasse ambientali per diverse attività economiche e sulla contabilità dei flussi di materia a livello macroeconomico. A mio avviso, la serie di proposte ed emendamenti presentati consentirà l’adozione di una relazione integrata, nonché il raggiungimento di progressi sulla questione della politica ambientale.</p>
    </intervention>
    <intervention id="1-041-000" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signor Presidente, un regolamento sui conti economici ambientali europei sembra assai noioso e, stando alla mia esperienza, questo lo rende il tipo di atto normativo comunitario più deleterio, in quanto si pensa che il contribuente e i media non si scomoderanno a leggerlo.</p>
      <p sl="en">Siamo chiari. Qui si tratta, e cito testualmente, “di emissioni atmosferiche e tasse ambientali”, come ha dichiarato l’ultimo oratore. Quindi la “sovietizzazione” dell’Unione europea continua. Gli uomini con il portablocco e le spie statistiche di Eurostat vogliono altri dati e, in tutta sincerità, voi volete che questi dati vengano tassati e controllati, il che spiega la vostra sete di un numero sempre maggiore di statistiche.</p>
      <p sl="en">La cosa peggiore in assoluto è che siamo in presenza di un regolamento, non di una direttiva. I regolamenti sono molto più pregiudizievoli delle direttive, poiché nel Regno Unito diventano legge eludendo il parlamento. Tutto questo è molto pericoloso; così muore la democrazia.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="1-042-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Siamo stati eletti membri del Parlamento europeo e, se lei si considera un deputato britannico, forse sarà in grado di rispondere alla mia domanda soltanto in un’ottica britannica. Riguardo alle statistiche, ha accennato alla sovietizzazione. La vede davvero in questo modo? Le statistiche per lei significano sovietizzazione? Si oppone a che le statistiche forniscano dati specifici sul tenore di vita e sull’inflazione – benché questo rientri nel controllo delle banche – e a che i cittadini e le istanze decisionali abbiano accesso a tali informazioni grazie alle quali sarà possibile adottare decisioni adeguate? Oppure, per quanto la riguarda, anche questo rientra nell’ambito della sovietizzazione del Regno Unito?</p>
    </intervention>
    <intervention id="1-043-000" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Signor Presidente, mi consenta di chiarire il primo punto. In realtà a quest’Assemblea piace controllare la situazione dal centro. Il secondo punto è che nessun Commissario viene di fatto eletto dal popolo. La democrazia è importante per tutta l’Europa quindi, sì, ritengo che stiamo assistendo a una sovietizzazione dell’Europa. Sarebbe opportuno che simili decisioni venissero adottate a livello degli Stati membri. Il fatto che questi regolamenti possano eludere il mio parlamento, nonché le persone elette dal popolo britannico, è una vera e propria vergogna. Sì, questa è la sovietizzazione dell’Europa.</p>
    </intervention>
    <intervention id="1-044-000" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, l’onorevole Nuttall sta contestando una procedura che il Regno Unito, così come altri Stati, adotta dal 2006. Il processo che si concluderà domani a livello parlamentare – e in tal senso l’onorevole Leinen ha svolto un lavoro eccellente – sancirà per legge un sistema in atto da lungo tempo. A cosa servono questi dati? La sovietizzazione esula dal tema in oggetto. I dati sono utili tanto quanto la loro comparabilità, che ne è l’elemento determinante.</p>
      <p sl="de">Ciò spiega l’esistenza della contabilità economica europea e l’utilizzo di questo sistema, sin dagli anni Trenta, a livello globale – ivi compreso il Regno Unito. Si tratta di un sistema valido in quanto fondato su norme uniformi, che quindi consentono la comparabilità del benessere dei singoli Stati e del loro successo sia a livello economico che sociale. Di solito per la comparabilità si utilizza il dollaro americano. In questo caso si prospetta la grande opportunità di elevare l’euro allo status di valuta di comparabilità. E questo è, a mio avviso, il secondo punto.</p>
      <p sl="de">Prendiamo tuttavia atto dell’esistenza di molte lacune in questi conti economici. Si consideri Fukushima. Fukushima adesso avrà un effetto positivo sul PIL giapponese, grazie ai numerosi investimenti realizzati in tale ambito. Si tratta di conti relativi ai flussi piuttosto che agli stock. Occorre compensare questa situazione, di qui la proposta “Non solo PIL” avanzata dalla Commissione.</p>
      <p sl="de">Per quale motivo i conti relativi alla sostenibilità che verranno adottati oggi e domani costituiranno il primo passo? Perché gli investimenti nell’efficienza energetica e il consumo ridotto di energia, ad esempio, avranno un impatto negativo sul PIL. Neanche una persona come l’onorevole Nuttall può dissentire su questo punto.</p>
      <p sl="de">Non è tanto una questione di grandi politiche, quanto piuttosto della volontà di rendere verificabili le nostre politiche: quali tasse gravano in questo settore e quanti materiali utilizziamo. L’obiettivo è pertanto quello di migliorare il processo legislativo e chi è fuori dall’Unione dovrà valersi del medesimo sistema, altrimenti i dati risulteranno privi di valore. Ritengo quindi che questo sia un primo passo positivo e desidero ringraziare la Commissione e il relatore.</p>
    </intervention>
    <intervention id="1-045-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, Commissario, desidero congratularmi con l’onorevole Leinen per l’ottima relazione. La necessità di procedere alla compilazione dei conti ambientali è impellente, vista ormai l’impossibilità di separare l’economia dall’ambiente. La duplice crisi che ci ha colpito, sia a livello ambientale che economico, non lascia alcun margine di azione. I paralogismi del passato devono finire.</p>
      <p sl="el">L’onorevole Seeber ha citato l’esempio di Fukushima. Un altro esempio più semplice e quotidiano è quello degli incendi. Un incendio che distrugge una foresta, la biodiversità e i servizi ecosistemici offerti dalla foresta stessa – e qui mi riferisco all’acqua limpida, all’aria pura e al contesto per la riproduzione di cibo – che distrugge il retaggio culturale di un luogo e la produzione agricola, viene misurato positivamente in termini di PIL in ragione degli investimenti diretti a riparare il danno, nonostante il protrarsi degli effetti rovinosi nel paese, nella regione o nella zona, che nel lungo periodo si impoverirà.</p>
      <p sl="el">I conti economici ambientali che oggi invochiamo non sono perfetti, tuttavia rappresentano un passo importante nella giusta direzione, verso politiche migliori basate su una visione della realtà più completa e oggettiva. Rappresentano un passo che ci consentirà di garantire la coerenza delle nostre politiche e di portare a termine gli impegni internazionali nonché l’obiettivo di un’economia europea più verde.</p>
    </intervention>
    <intervention id="1-046-000" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, Commissario, in primo luogo desidero congratularmi con l’onorevole Leinen per l’eccellente e importante lavoro svolto in merito a questa relazione. La grande rilevanza assunta dal regolamento sui conti economici ambientali, come più volte sottolineato in questa sede, si traduce nel fatto di poter finalmente offrire un fondamento giuridico a un sistema di conti integrante statistiche ambientali ed economiche indispensabile per la politica ambientale e, in un più ampio contesto, per quella sociale.</p>
      <p sl="fi">Quanto all’ambito di applicazione, è indispensabile che, durante la prima fase, ci si incentri in modo specifico sulle emissioni atmosferiche, sui flussi di materia e sulle tasse ambientali. Valide ragioni militano in tal senso, oltre al fatto che probabilmente si tratta di un approccio molto realistico, considerata la capacità degli Stati membri di istituire un sistema di conti in questi settori. Naturalmente bisogna comprendere che, tra i vari paesi, esistono livelli diversi in materia di sistemi statistici ed è importante che questo non comporti un’ulteriore burocrazia, come ha dichiarato il Commissario.</p>
      <p sl="fi">Per quanto concerne i nuovi moduli, è fondamentale che pongano con forza l’accento sui temi a sostegno dell’attuazione della strategia dell’Unione europea per il 2020.</p>
    </intervention>
    <intervention id="1-047-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, questo regolamento si inserisce nel quadro delle misure atte a definire indicatori generali al fine dell'integrazione del PIL: i conti economici ambientali europei dovrebbero contribuire alla valutazione delle politiche, fornendo dati circa l'interazione tra i fattori ambientali e quelli economici. La proposta della Commissione è condivisibile anche se, per arrivare a un controllo sulle effettive politiche ambientali degli Stati, si creano nuove e complesse procedure burocratiche, per cui il nostro voto sarà di astensione.</p>
      <p sl="it">Sulla relazione siamo invece contrari in quanto il relatore vuole aggiungere ulteriori moduli di contabilità: l'accordo in prima lettura è stato raggiunto con il Consiglio rendendo l'introduzione dei nuovi moduli proposti dal relatore soggetti a valutazione affinché, se del caso, siano modificate o migliorate le qualità dei dati e i metodi della loro rilevazione.</p>
      <p sl="it">Riteniamo che tutta questa modulistica sia una nuova e costosa burocrazia caricata sugli Stati membri.</p>
    </intervention>
    <intervention id="1-048-000" speaker_id="96862" name="Sophie AUCONIE" is_mep="True" mode="spoken" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Signor Presidente, Commissario, onorevoli colleghi, a mio avviso, la politica deve trovare le migliori soluzioni possibili ai problemi esistenti. Ma come conseguirlo senza comprendere appieno i problemi e le eventuali soluzioni? Si tratta di una questione fondamentale che non attiene soltanto alla politica ambientale.</p>
      <p sl="fr">Le istanze politiche devono quindi disporre di dati il più affidabili e completi possibile sul mondo moderno e sulla situazione ambientale. Questa è la conclusione tratta dal Consiglio europeo nel giugno del 2006, quando ha invitato l’Unione europea e i suoi Stati membri a estendere i conti nazionali ad aspetti fondamentali dello sviluppo sostenibile. Accolgo con favore questa iniziativa unitamente alla proposta della Commissione europea, in quanto favorirà l’acquisizione di conoscenze in materia di emissioni atmosferiche, tasse ambientali e flussi di materia nell’economia.</p>
      <p sl="fr">Nel corso della votazione di domani la suddetta proposta andrà tuttavia modificata, così da garantire che i dati rilevati siano affidabili e propizi alla discussione e, soprattutto, che in questo approccio vengano coinvolti tutti gli Stati membri. Come è possibile, di fatto, elaborare politiche europee senza disporre di alcun dato sulla situazione in ciascuno Stato membro?</p>
      <p sl="fr">Da ultimo desiderio esprimere il mio appoggio a due idee chiave sostenute dal gruppo del Partito popolare europeo (Democratico cristiano): la revisione ogni cinque anni dei poteri attribuiti alla Commissione europea per l’adozione di atti delegati e l’introduzione di una clausola di verifica, quest’ultima è la seconda idea chiave presente in questo regolamento. Tra qualche anno serviranno nuovi dati, ma ogni cosa a suo tempo. Questa proposta di regolamento è un reale passo avanti: continuiamo nella direzione intrapresa.</p>
    </intervention>
    <intervention id="1-049-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Signor Presidente, Commissario, onorevoli colleghi, anche io desidero esprimere i miei più sinceri ringraziamenti all’onorevole Leinen per un regolamento atteso da troppo tempo. Prima di venire eletti al Parlamento europeo, molti di noi immaginavano semplicemente che le decisioni prese da questo Parlamento, quelle decisioni determinanti per il futuro, di fatto si basassero sui predetti dati. Non senza costernazione abbiamo invece scoperto che in gran parte degli Stati membri i dati e le statistiche esistono, ma in realtà non sono ancora stati raggruppati in un quadro comune. Questa situazione ha quindi ingenerato una certa mancanza di credibilità agli occhi del pubblico.</p>
      <p sl="de">I media trasmettono sempre l’impressione che l’economia e l’ambiente siano diametralmente opposti. I suddetti dati contribuirebbero a valutare ciò che reca beneficio all’ambiente, ciò che reca beneficio all’ambiente e nel contempo all’economia o ciò che reca beneficio all’economia e nel contempo all’ambiente, e quindi anche al nostro ambiente sociale. Questo è il compito principale cui noi politici dobbiamo ambire: la volontà di imporre e migliorare la qualità della vita non soltanto sul posto di lavoro, ma anche nel nostro ambiente.</p>
      <p sl="de">Non posso che concordare con il desiderio oggi espresso dall’onorevole Leinen quando ha dichiarato che, entro la fine di questo decennio, avremmo dovuto prendere le distanze dal prodotto interno lordo per accostarci a un prodotto interno verde. Così facendo avremmo adottato la prima decisione fondamentale. È mia forte convinzione che, in seguito all’introduzione di questi conti economici ambientali, riusciremo a rafforzare la credibilità dell’Europa e delle questioni relative all’ambiente e all’economia.</p>
      <p sl="de">Auspico si prosegua questo lavoro di qualità.</p>
    </intervention>
    <intervention id="1-050-000" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevole Rehn, onorevoli colleghi, le statistiche accurate unite a un’efficiente rilevazione e valutazione dei dati rappresentano il fondamento sul quale costruire il futuro. È evidente che occorre un’armonizzazione delle statistiche esistenti negli Stati membri al fine di adottare le decisioni giuste per il futuro di tutta l’Europa sulla base dei medesimi dati. L’obiettivo è quindi quello di avere a disposizione dati equivalenti e comparabili da parte di tutti gli Stati membri.</p>
      <p sl="de">La questione è cosa mai può emergere da questi dati e quali ulteriori conclusioni possiamo trarre affinché l’Europa si sviluppi in modo equilibrato sotto il profilo della sua politica ambientale e socio-economica. La Commissione vuole estendere i conti economici ad aspetti fondamentali dello sviluppo sostenibile e a tal fine propone tre moduli onde rilevare dati sulle emissioni atmosferiche, sulle tasse ambientali e sui flussi di materia per le attività economiche. Sono compresi anche i prodotti di origine vegetale quali cereali, legumi, verdura, frutta e legname.</p>
      <p sl="de">Mi chiedo quale sia l’utilità di simili calcoli. Cosa ci diranno? Non sono altrettanto ottimista quanto il relatore e i miei colleghi. Volere una cosa è un conto, metterla in pratica è tutt’altro. Nutro dubbi sull’efficienza della burocrazia e contesto l’obiettività dell’intenzione di creare conti economici ambientali, registrare i flussi di materia e valutare i singoli prodotti, ivi comprese le piante, in termini di emissioni di anidride carbonica. Per quanto riguarda le piante, ad esempio, in questi calcoli vanno integrati sia la produzione di ossigeno che le emissioni di anidride carbonica durante la produzione e il trasporto.</p>
      <p sl="de">Accolgo con favore il compromesso raggiunto, nel quale si è chiarito che sarà possibile introdurre gli obblighi in materia di dati aggiuntivi soltanto in seguito a una valutazione di flessibilità e che verrà rispettata la competenza degli Stati membri. Lo sviluppo di questi programmi non dovrà altresì comportare ulteriori oneri finanziari o burocratici.</p>
    </intervention>
    <intervention id="1-051-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, il mio collega, l’onorevole Leinen, ha approntato un'eccellente relazione di grande importanza dal punto di vista dell’economia nazionale, della tutela ambientale, della società, dell’agricoltura nonché di altri aspetti. In qualità di membro del gruppo STOA, un progetto teso al conseguimento di una gestione più efficiente delle risorse naturali, ritengo fondamentale la compilazione di una base di dati statistici affidabile. Come è possibile misurare l’efficienza nell’utilizzo delle risorse idriche ed energetiche degli Stati membri dell’Unione senza disporre di informazioni statistiche attendibili? In qualità di membro della commissione per l’agricoltura e lo sviluppo rurale, considero essenziale poter finalmente fruire di un quadro chiaro dei reali benefici sociali derivanti dai beni pubblici ambientali forniti dagli agricoltori in materia di politica agricola comune (PAC). Senza dati statistici non siamo in grado di determinare l’entità del contributo apportato dalle attività degli agricoltori alla tutela della qualità dell’aria, del paesaggio agricolo, dei terreni seminativi e dell’ambiente, né le modalità di produzione di beni pubblici ambientali non ancora pagati dal mercato o dalla PAC. L’attuale relazione statistica risulta pertanto molto avanzata e lungimirante sotto il profilo della tutela ambientale e dell’agricoltura.</p>
    </intervention>
    <intervention id="1-052-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, il tema delle statistiche suscita sempre innumerevoli discussioni e disaccordi. Se da un lato non vanno decodificate, poiché la tutela dei dati è chiaramente giustificata, dall’altro ritengo importante la necessità di trasparenza e comparabilità. Occorre quindi una rilevazione dei dati completamente automatizzata mediante campioni casuali, che ne renda possibile la comparabilità in un secondo tempo. Prendiamo atto che in futuro i processi di imaging , ad esempio, svolgeranno un ruolo di primo piano in tal senso. Di conseguenza l’automatizzazione del processo semplificherà la presa di decisioni che ci attende.</p>
    </intervention>
    <intervention id="1-053-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, i conti economici ambientali europei forniranno dati importanti grazie ai quali sarà possibile chiamare in causa gli aspetti ambientali in ogni decisione politica e quindi prendere in considerazione i suddetti aspetti nel quadro di tutta una serie di questioni. I dati rilevati e analizzati diventeranno fondamentali onde approntare contromisure efficaci per far fronte all’impatto ambientale delle attività economiche. Attualmente si sostiene con forza la necessità consapevole di elaborare politiche sostenibili al fine di poter rispondere a sfide quali i cambiamenti climatici, la perdita di biodiversità, l’aumento dell’inquinamento ambientale e l’imminente esaurimento delle nostre risorse naturali. I dati affidabili e le conseguenti previsioni in materia di utilizzo delle risorse naturali non soltanto ci consentiranno di misurare con chiarezza l’esito di una politica economica sostenibile, ma rappresenteranno altresì un valore aggiunto molto importante per gli Stati membri.</p>
    </intervention>
    <intervention id="1-054-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Signor Presidente, anche io mi unisco alle congratulazioni rivolte all’onorevole Leinen per questa straordinaria relazione. Ritengo che l’Europa sia ormai giunta a un punto in cui lo sviluppo e la tutela ambientale sono di rado in contrasto. Al contrario, gli europei sono entrati in una fase interattiva improntata alla sensibilità ambientale.</p>
      <p sl="el">Questa relazione contribuirà ulteriormente a garantire un quadro migliore di quanto sta accadendo all’ambiente in Europa. Desidero sottolineare tre elementi: in primo luogo servono informazioni accurate sullo stato dell’ambiente negli Stati membri; in secondo luogo serve una procedura di aggiornamento delle informazioni ogni cinque anni e in terzo luogo serve una valutazione congiunta dei progressi relativi a tutte le azioni ambientali intraprese nell’Unione europea.</p>
    </intervention>
    <intervention id="1-056-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signora Presidente, se vogliamo preservare il nostro ambiente per le generazioni future, non dobbiamo disgiungere gli aspetti economici da quelli ambientali. È quindi logico integrare i conti economici con i fattori ambientali, in modo tale che qualsiasi bilancio accurato si fondi su dati pertinenti e affidabili.</p>
      <p sl="de">Quando però l’Unione invita gli Stati membri a fornire dati fondamentali, non dovrebbe esitare davanti a questioni delicate. Mi riferisco in concreto alla politica nucleare, all’ingegneria genetica, all’adeguata etichettatura di origine dei prodotti alimentari, e, non meno importante, alle indagini relative al recente scandalo dei cetrioli contaminati dall’Escherichia Coli enteroemorragica (EHEC).</p>
      <p sl="de">Le interazioni fra l’economia e l’ambiente sono molto evidenti in questo caso. Anche qui è chiaro come purtroppo la responsabilità gravi sull’Unione, e segnatamente sulle grandi imprese e sui gruppi di interesse.</p>
    </intervention>
    <intervention id="1-057-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signora Presidente, desidero esprimerle i miei ringraziamenti per questa discussione molto concreta e responsabile. Ritengo siamo tutti concordi sull’importanza di questa proposta e dei conti economici ambientali, nonché sulla necessità di compiere i passi successivi verso la definizione di politiche basate sull’utilizzo di dati, onde mantenere la rotta di un’economia più sostenibile.</p>
      <p sl="en">Mi si consenta qualche chiarimento in risposta ad alcune osservazioni. Questo è il primo regolamento corredato di tre moduli ed è soltanto l’inizio in termini normativi. Attualmente è in preparazione la seconda serie di moduli per un secondo regolamento di modifica atteso verso la fine del 2012. Stiamo già progettando la terza serie, quindi si tratta di un lavoro in corso destinato a proseguire.</p>
      <p sl="en">Riguardo alla questione della burocrazia, non verrà a crearsi alcun nuovo onere per le imprese in quanto si stanno utilizzando dati statistici e amministrativi esistenti. Di fatto è opportuno notare che il Regno Unito è all’avanguardia nella contabilità ambientale. Sempre in merito alle statistiche, e facendo riferimento a quanto dichiarato dagli onorevoli Leinen, Martin e da molti altri, nell’ultimo anno e mezzo sono state apportate notevoli migliorie al sistema statistico europeo.</p>
      <p sl="en">L’attuale Commissione, ad esempio, ha avanzato la prima proposta legislativa il 10 febbraio 2010 – il giorno dopo la vostra votazione a favore della sua istituzione – quando è stato adottato un regolamento in materia di poteri di controllo da attribuire a Eurostat, che offre a quest’ultimo la possibilità, peraltro non trascurabile, di controllo e verifica della qualità delle statistiche alla fonte. Il predetto regolamento è già stato utilizzato nel caso della Grecia, ad esempio.</p>
      <p sl="en">In secondo luogo il piano di azione per la Grecia è in fase di attuazione e nel corso di un anno ha portato a una revisione molto approfondita del sistema statistico greco. Di conseguenza la qualità delle statistiche relative alla procedura per i disavanzi eccessivi è già notevolmente migliorata e, nell’ultima sessione, Eurostat ha potuto convalidare i dati relativi alla Grecia.</p>
      <p sl="en">Da ultimo, per quanto concerne le risorse, benché non siano indispensabili per i conti economici ambientali in oggetto, concordo con l’onorevole Martin sulla necessità di disporne in quantità sufficiente. A tale proposito, approfittando di questa settimana di tornate, qualche ora fa mi sono fermata a Lussemburgo per incontrare Walter Radermacher, direttore generale di Eurostat, e discutere di risorse. Siamo in procinto di riallocare e migliorare le risorse di Eurostat al fine di concentrarci sulle priorità fondamentali.</p>
      <p sl="en">Ciononostante, non attingerei le risorse dall’allargamento, come proposto dall’onorevole Martin, né tantomeno dai Balcani occidentali. La stabilità, la democrazia e la pace in quella regione continuano a rappresentare un obiettivo prioritario per l’Unione europea, per la Commissione e, spero, anche per il Parlamento. Vi prego di non dimenticare che senza il nostro “potere morbido”, e senza la politica di allargamento dell’Unione, Ratko Mladić a quest’ora non si troverebbe all’Aia.</p>
    </intervention>
    <intervention id="1-058-000" speaker_id="4262" name="Jo LEINEN" is_mep="True" mode="spoken" role="relatore" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, onorevoli colleghi, vi ringrazio per questa discussione. Prendo atto dell’ampio sostegno per la creazione di bilanci ambientali nell’Unione europea che, tranne qualche eccezione, ha incontrato il favore di questa Assemblea.</p>
      <p sl="de">Concordo altresì con quanto dichiarato dall’onorevole Kadenbach. Molti di noi ritenevano che questo strumento fosse già in funzione. Ci ha quindi sorpreso scoprire che molti dati non esistono affatto e che nelle dichiarazioni rese sullo stato dell’ambiente nell’Unione europea in realtà brancoliamo nel buio.</p>
      <p sl="de">Un deputato, l’onorevole Gerbrandy, ha dichiarato che misurare è sapere. In tal caso sappiamo qualcosa, quindi la conoscenza rappresenta il fondamento delle misure da adottare e di tutti i nostri programmi. Occorre soltanto un fondamento migliore per la presa di decisioni e in tal senso i conti ambientali possono venirci incontro. Naturalmente disponiamo della strategia dell’Unione europea per il 2020, nella quale la sostenibilità figura come obiettivo pianificato. Mi auguro che nei prossimi anni sia possibile utilizzare anche questo fondamento, così che nel 2020 saremo in grado di giudicare i nostri successi o meno. Prendiamo atto che il PIL non fornisce informazioni sullo stato del mondo naturale e dell’ambiente, né sulle risorse impiegate o sul problema della sostenibilità in generale, ragion per cui i suddetti conti si rendono necessari.</p>
      <p sl="de">Stiamo altresì affrontando la questione in più fasi. Onorevole Klaß, le nostre richieste non sono esagerate, occorre piuttosto un’espansione graduale dei moduli. Dopotutto, come ha dichiarato il Commissario, i singoli atti normativi, relativi all’acqua, ai rifiuti e all’aria pulita, contengono già gli obblighi in materia di rilevazione di questi dati.</p>
      <p sl="de">Onorevole Nuttall, l’Europa deve assolvere anche un obbligo globale. Se sottoscriviamo la Convenzione sulla diversità biologica, la Convenzione sui cambiamenti climatici o qualsiasi altra convenzione, dobbiamo essere in grado di dire al resto del mondo se abbiamo ottenuto risultati positivi o negativi.</p>
      <p sl="de">Nel complesso, desidero esprimere i miei ringraziamenti ai relatori ombra e anche a Eurostat, cui in seguito spetterà l’esecuzione dei lavori. Auspico che le risorse necessarie siano disponibili a Lussemburgo, poiché senza fondi, senza risorse, ovviamente sarà impossibile creare questo bilancio. È opportuno che anche il Parlamento contribuisca in tal senso. Si tratta di una questione politica importante, come alcuni hanno a giusto titolo riconosciuto, nonché di un nuovo capitolo nel quadro del nostro operato in Europa anno dopo anno.</p>
    </intervention>
    <intervention id="1-059-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
      <p sl="unknown">Dichiarazioni scritte (Articolo 149 del regolamento)</p>
    </intervention>
    <intervention id="1-060-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Desidero ringraziare il relatore, l’onorevole Leinen, per la relazione presentata. Concordo con la sua valutazione della proposta avanzata dalla Commissione e vorrei formulare alcune osservazioni sull’importanza di tali attività.</p>
      <p sl="sk">Misurare la qualità della vita mediante indicatori quali il PIL è riduttivo. Benché su questo punto gli esperti si trovino uniti da molto tempo, è soltanto di recente che l’ambiente politico ha recepito il messaggio, dopo un notevole investimento di tempo e di sforzi.</p>
      <p sl="sk">A tale riguardo plaudo alla proposta della Commissione per la creazione di conti economici ambientali europei, dato che non serve il totale rigetto di indicatori fuorvianti. Piuttosto che valutare la qualità della vita e dell’ambiente sulla base di impressioni, occorre apportare migliorie ai dati e ai metodi di rilevazione e di aggregazione dei dati per accrescerne l’utilità ai fini della misurazione, ad esempio, dell’impatto ambientale delle politiche e delle attività economiche.</p>
      <p sl="sk">Mi unisco al relatore nella richiesta che la proposta della Commissione ponga un maggiore accento sulle questioni di controllo e di valutazione. Desidero infine constatare quanto sia importante che la suddetta proposta faccia un più forte assegnamento sull’integrazione della strategia “Non solo PIL - Misurare il progresso in un mondo in cambiamento”. Forse un approccio coerente e sistematico varrà più di qualsiasi altro strumento nel quadro degli sforzi volti a migliorare le modalità di misurazione della qualità di vita.</p>
    </intervention>
    <intervention id="1-061-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="en">Il riciclaggio e la prevenzione dei rifiuti, delle emissioni atmosferiche e dei cambiamenti climatici unitamente alla sostenibilità dei consumi e della produzione potrebbero essere monitorati in maniera molto più efficace se fossero disponibili dati affidabili sulle interazioni tra i fattori ambientali ed economici. È opportuno che la rilevazione dei dati pertinenti, fino a oggi realizzata su base volontaria a livello di Unione europea, diventi quindi obbligatoria. I dati ambientali finora disponibili dovrebbero inoltre essere arricchiti nel medio termine onde facilitare la necessaria valutazione della politica ambientale europea.</p>
      <p sl="en">A tale riguardo la proposta di regolamento definisce un quadro comune per la rilevazione, la compilazione, la trasmissione e la valutazione di conti economici ambientali europei, fornendo una metodologia comune a livello europeo, standard comuni, definizioni, classificazioni e norme contabili ai fini della compilazione dei suddetti conti. Il regolamento riguarda la rilevazione e la compilazione dei dati sulle emissioni atmosferiche, sulle tasse ambientali per diverse attività economiche e sulla contabilità dei flussi di materia a livello macroeconomico. È fondamentale disporre di dati statistici precisi e pertinenti sull’energia e sul consumo delle risorse ai fini della messa a punto di altri indicatori alternativi al PIL che misurino il progresso e il benessere. Una corretta valutazione della politica ambientale europea è inoltre possibile soltanto in presenza di dati affidabili.</p>
    </intervention>
  </section>
  <section id="creitem17" title="17. Procedura di selezione del nuovo direttore generale del FMI e rappresentanza esterna dell'euro (discussione)">
    <intervention id="1-063-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la dichiarazione della Commissione sulla procedura di selezione del nuovo direttore generale del FMI e rappresentanza esterna dell’euro.</p>
    </intervention>
    <intervention id="1-064-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signora Presidente, onorevoli deputati, desidero ringraziarvi calorosamente per le vostre domande molto pertinenti. La Commissione accoglie favorevolmente la decisione del comitato esecutivo del FMI del 20 maggio di quest’anno che chiarisce la procedura di selezione del prossimo direttore generale del FMI.</p>
      <p sl="en">La Commissione concorda sul fatto che la procedura di selezione debba essere aperta, trasparente e basata sul merito. In questo modo, alla selezione potranno partecipare candidati provenienti da tutti i paesi membri del FMI sulla base dei loro meriti, tenuto conto di tutti gli aspetti pertinenti.</p>
      <p sl="en">Gli Stati membri dell’Unione europea hanno accettato di sostenere il candidato più qualificato in grado di soddisfare i rigorosi requisiti necessari per adempiere le responsabilità legate a questa posizione di primissimo piano. Il candidato dovrà in particolare dimostrare di possedere notevoli capacità, impegno nei confronti del coordinamento multilaterale e una conoscenza approfondita degli affari economici, finanziari e monetari internazionali. La Commissione appoggia quest’accordo.</p>
      <p sl="en">La Commissione appoggia senza riserve la candidatura del ministro Christine Lagarde. È una candidata competente e di grande esperienza, che si è guadagnata il rispetto dei nostri partner della comunità internazionale. Non solo vanta un’ottima conoscenza dell’economia europea e dei meccanismi decisionali comunitari che, di questi tempi, è sicuramente un merito, ma anche una notevole esperienza in materia di governance economica mondiale – grazie alla sua eccellente gestione della presidenza del G20, per esempio.</p>
      <p sl="en">Vorrei anche aggiungere che, lo scorso anno, al vertice del G20 di Seoul in Corea, è stato raggiunto un accordo sulla riduzione di due seggi della rappresentanza europea in termini relativi in seno al comitato esecutivo del FMI, al fine di dare più spazio alla voce e alla rappresentanza delle economie di mercato emergenti.</p>
      <p sl="en">Il tema della rappresentanza esterna della zona euro, sebbene sia legato alla riforma generale del Fondo monetario internazionale, non è direttamente correlato alla selezione del direttore generale del FMI. La Commissione ritiene che sia nell’interesse comune dell’Europa, dell’Unione e dei suoi Stati membri, orientarsi in modo graduale e progressivo verso l’idea di un seggio unico per l’Unione europea, o almeno per la zona euro, in seno al FMI.</p>
      <p sl="en">Signor Presidente, onorevoli deputati, come sapete, mi sto occupando personalmente della riforma e del consolidamento della governance economica dell’Unione europea, sia all’interno sia all’esterno. Per raggiungere l’obiettivo, preferisco utilizzare il metodo collaudato di Jean Monnet: l’Europa si costruisce attraverso progressi concreti nella vita reale, un passo alla volta, sia quando i passi sono piccoli sia quando sono grandi.</p>
      <p sl="en">Penso pertanto sia prima necessario ultimare la riforma della nostra governance interna – assolutamente urgente – che, una volta attuata, rappresenterà un grande passo avanti. Affronteremo poi la sfida della rappresentanza esterna che, una volta concordata e attuata, costituirà un altro grande passo avanti. Come dicevo, un passo grande per volta.</p>
    </intervention>
    <intervention id="1-065-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">a nome del gruppo PPE. – Signora Presidente, quando l’ex direttore generale del Fondo monetario internazionale (FMI) ha assunto l’incarico, erano molti i dubbi riguardo alla pertinenza e all’efficacia del FMI. Durante la crisi, a nostre spese, ci siamo resi conto di quanto siamo interconnessi a livello internazionale. È proprio in periodi di crisi come questo impariamo a cercarci e ad avvicinarci. Ci siamo anche resi conto di quanto siano cruciali il ruolo e la competenza del FMI, anche per noi in Europa. È pertanto importante che, nei prossimi anni, il FMI svolga un ruolo di primo piano in termini di governance globale e contribuisca a migliorare la stabilità finanziaria e monetaria nel mondo.</p>
      <p sl="nl">Purtroppo, nel corso dell’attuale crisi dell’euro, abbiamo imparato dall’esperienza, ma a caro prezzo. Immagino lei abbia già capito dove voglio andare a parare. Oggi, stiamo discutendo del nuovo candidato a ricoprire l’incarico di direttore generale del FMI. Giustamente lei dice che la procedura deve essere aperta, ma noi, con ingiustificata modestia, non dobbiamo nascondere il fatto che in Europa abbiamo un candidato eccellente. Mi fa piacere che il Parlamento possa, grazie a questa discussione, esprimere il suo appoggio a questa candidatura.</p>
      <p sl="nl">È importante che sia una donna altamente qualificata a ricoprire questo ruolo di primo piano dato che, durante le crisi, come quella attuale, le doti femminili potrebbero assicurare un vero valore aggiunto, arricchito dalla qualità. La signora Lagarde vanta anche una grande esperienza su entrambe le sponde dell’Atlantico e in materia di governance multilaterale. Anche da questo punto di vista, è un candidato eccellente. Spero che, con il nostro appoggio, concorreremo a sostenere la candidatura della signora Lagarde come prossimo direttore generale del FMI.</p>
    </intervention>
    <intervention id="1-066-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo S&amp;D. – Signora Presidente, signor Commissario, fondamentalmente mi chiedo perché lei abbia voluto fare questa dichiarazione. Ha, infatti, concluso il suo discorso affermando: “Oggi tutto il tempo a nostra disposizione sarà sostanzialmente assorbito dalla discussione sulla riforma della governance economica, il tema della rappresentanza esterna dell’euro sarà discusso successivamente”.</p>
      <p sl="fr">Mi perdoni, ma non condivido il suo approccio. Uno dei principali problemi attuali nell’Unione europea è proprio la questione della rappresentanza esterna della zona euro. Ci rendiamo ormai tutti conto di come la guerra monetaria possa facilmente vanificare tutti gli sforzi che si chiedono attualmente ai cittadini della zona euro in nome dell’austerità e del risanamento della crisi del debito sovrano. Per questo, gli europei non possono essere estremamente esigenti all’interno e non dimostrare,al contempo, alcun interesse rispetto al modo in cui la loro valuta, strapazzata dai mercati sulla scena internazionale, si comporta esternamente. La protezione interna è inattuabile senza protezione esterna.</p>
      <p sl="fr">La prego quindi di perdonarmi se non condivido il suo approccio su questo punto. So che il compito è difficile ma il Parlamento europeo da molti anni ormai sostiene l’idea secondo cui dovremmo muoverci gradualmente verso una rappresentanza esterna della zona euro, soprattutto in seno al Fondo monetario internazionale (FMI).</p>
      <p sl="fr">Dobbiamo riconoscere che, quando Dominique Strauss-Kahn è stato nominato direttore generale del FMI, la situazione era molto diversa: si era parlato della turnazione di varie persone a capo dell’organizzazione. Lo stesso Strauss-Kahn aveva affermato che probabilmente lui sarebbe stato l’ultimo europeo a dirigere il FMI. Da allora, tuttavia, la situazione è notevolmente mutata. La regione in cui oggi l’intervento del FMI è cruciale è l’Europa. Possiamo osservare che, dietro l’intervento del FMI, svolgono un ruolo significativo le grandi banche d’investimento statunitensi. Sappiamo anche che, prima o poi, sarà sollevato il problema della situazione economica americana che potrebbe legittimamente essere discusso in seno al FMI.</p>
      <p sl="fr">Tutti questi elementi concorrono a dipingere un quadro molto più complesso, che va al di là della semplice decisione di chi dovrebbe presiedere in futuro il FMI. È ovvio che gli europei debbano essere rappresentati – devono giustamente svolgere un ruolo in quella che è una delle istituzioni di maggiore rilievo – ma la domanda fondamentale che vorrei rivolgerle è questa: quale tipo di politica vogliamo condurre sulla scena internazionale? Quale tipo di mandato dovrebbe svolgere un europeo sulla scena internazionale, dati gli sforzi che stiamo facendo internamente, data l’influenza dei mercati extraeuropei e l’impatto che hanno sugli investimenti, sulla speculazione e sulla disoccupazione in Europa?</p>
      <p sl="fr">Riteniamo inoltre che il compito del prossimo direttore generale del FMI, chiunque verrà scelto, sarà arduo: non dovrà distruggere i progressi compiuti da Dominique Strauss-Kahn quando ha spostato in modo quasi impercettibile i confini di quello che era il consenso di Washington. Già oggi notiamo un irrigidimento delle posizioni in seno all’istituzione; riteniamo non sia un approccio corretto.</p>
      <p sl="fr">Infine, occorrerà anche sollevare il problema del ruolo del FMI nel sistema delle Nazioni Unite e se gli europei presentano un candidato, devono fare in modo che il mandato che conferiscono a quella persona sia strutturato in modo tale da permettergli o da permetterle di promuovere una forma di governance globale all’altezza delle sfide post-crisi che dobbiamo affrontare.</p>
    </intervention>
    <intervention id="1-067-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">a nome del gruppo ALDE. – Signora Presidente, grazie per la sua risposta, Commissario Rehn. Entro la fine di giugno prevediamo che sarà nominato il nuovo direttore generale del Fondo monetario internazionale (FMI) che succederà a Dominique Strauss-Kahn che, come tutti sappiamo, è stato accusato di un reato gravissimo che purtroppo, ha probabilmente anche danneggiato la reputazione del FMI. Ora, in questo periodo di turbolenze, è assolutamente necessario nominare un nuovo direttore generale competente per un’istituzione mondiale importante quale il FMI e la procedura deve essere trasparente.</p>
      <p sl="sv">Mi unisco ai miei colleghi e accolgo favorevolmente la candidatura del ministro delle Finanze francese, Christine Lagarde. Credo che tutti la consideriamo una persona estremamente competente. Gode anche dell’appoggio di numerosi Stati membri e della Commissione europea. Ma perché non siamo riusciti ad accordarci su una procedura di nomina comune? Un accordo simile avrebbe rafforzato l’influenza dell’Europa che attualmente è insufficiente. Se avessimo avuto una procedura comune e se la Commissione avesse assunto la responsabilità generale, la reputazione dell’Unione europea, dell’euro e dell’Europa ne sarebbe uscita rafforzata.</p>
      <p sl="sv">L’articolo 138 del trattato di Lisbona afferma che la posizione dell’euro nel sistema monetario internazionale deve essere rafforzata. Ma allora perché non è stata colta questa occasione? Il Commissario ha detto che occorre compiere un passo alla volta, ma talvolta può essere anche necessario osare un piccolo balzo in avanti per rafforzare la nostra posizione, in particolare in periodi turbolenti. Credo anche che sia importante segnalare che il FMI necessita di una riforma radicale, come del resto sottolineato anche nella relazione dell’onorevole Berès. Il lavoro sulla riforma è stato avviato, ma occorre anche discutere della rappresentanza dell’Unione europea in seno al FMI, che deve essere rafforzata.</p>
      <p sl="sv">È necessario che il FMI funga da prestatore globale. In sintesi: abbiamo bisogno di un FMI più forte e più rappresentativo nel nuovo mondo globale e abbiamo bisogno di un’Unione più forte che parli con una sola voce. Infine, Commissario Rehn, ribadisco che talvolta può essere necessario fare un balzo in avanti.</p>
    </intervention>
    <intervention id="1-068-000" speaker_id="96920" name="Kay SWINBURNE" is_mep="True" mode="spoken" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, nell’incerto clima economico attuale, è più importante che mai che le istituzioni europee costituite per garantire la stabilità finanziaria ed economica, da cui dipendono molti paesi in tutto il mondo, non prendano l’abitudine di fare dichiarazioni politiche simboliche.</p>
      <p sl="en">Il FMI non è un simbolo ma un’istituzione operativa che ha bisogno di una guida che abbia una conoscenza approfondita dei mercati finanziari, le competenze necessarie acquisite grazie alla gestione di una grande economia e la capacità di comunicare decisioni difficili al pubblico. La forza della candidatura di Christine Lagarde non è data dal fatto che è europea, ma dal fatto che è una persona altamente competente che ha dimostrato di possedere notevoli capacità di leadership durante la crisi finanziaria. Dato che il ruolo principale del FMI è quello di lavorare su pacchetti di riforma strutturale condizionati per accompagnare la distribuzione dei fondi ai membri in difficoltà, credo che Christine Lagarde abbia dimostrato di essere ampiamente in grado di negoziare accordi complessi su temi controversi, riuscendo a conciliare con successo posizioni molto divergenti in vista di una soluzione positiva.</p>
      <p sl="en">Dobbiamo ora cercare di evitare di guardare tutto attraverso il prisma dell’attuale crisi della zona euro; dobbiamo invece analizzare i problemi che il FMI potrebbe affrontare in futuro. Credo che la signora Lagarde abbia le competenze e il curriculum necessari per dirigere il FMI durante questo periodo di turbolenza economica e per fare rotta verso la riforma del FMI al fine di garantirne la pertinenza e il senso anche per le prossime generazioni.</p>
      <p sl="en">Passando poi al tema della rappresentanza della zona euro negli organismi internazionali, dato che i mercati finanziari non rispettano i confini nazionali, è fondamentale che le istituzioni mondiali lavorino in modo efficace per coordinare le politiche nazionali. Sono favorevole ad ampliare il coordinamento, l’efficienza e la correlazione delle politiche per evitare lacune normative ma ritengo che l’Unione europea non debba perdere la sua molteplicità di voci nelle istituzioni internazionali. La crisi ha messo in evidenza le notevoli differenze tra le economie dell’Unione europea anche all’interno della zona euro, per non parlare delle differenze tra i paesi che non ne fanno parte. Tutti i nostri paesi sono stati in qualche modo colpiti dalla crisi attuale e le esperienze sono diverse. Una voce unica non è forte quanto lo può essere una moltitudine di voci che cantano in maniera armonica.</p>
    </intervention>
    <intervention id="1-069-000" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">a nome del gruppo Verts/ALE. – Signora Presidente, signor Commissario, onorevoli colleghi, desidero esprimere quattro commenti. Primo, vorrei ritornare un attimo all’intervento dell’onorevole Schmidt in modo da ridiscutere della procedura. Dato che è in gioco un ruolo importante quanto lo è quello del direttore generale del Fondo monetario internazionale, ritengo che, se confrontato all’attenzione che viene talvolta dedicata alle procedure di assunzione di manager di terzo livello in un’azienda, il modo in cui è gestita questa procedura evidenzia una mancanza di professionalità.</p>
      <p sl="fr">Invece di una procedura aperta, trasparente, basata su determinati criteri, che cosa abbiamo? Una serie di riunioni tra capi di Stato e di governo che si dicono vicendevolmente, “Sosterrei sicuramente questo o quest’altro candidato”. Atteggiamenti che non contribuiscono assolutamente a consolidare la credibilità dell’Unione europea. Il fatto è che, dopo la vicenda di Dominique Strauss-Kahn, l’Europa non si può permettere di non rispettare le regole nel decidere quale sarà il suo candidato.</p>
      <p sl="fr">Per quanto mi riguarda è un’opportunità sprecata. Non ritengo sia lei il responsabile – non è lei a decidere di questi problemi – ma sicuramente sarebbe utile seguire un approccio più organizzato, concertato e professionale.</p>
      <p sl="fr">Secondo, vorrei reagire alle osservazioni dell’onorevole Swinburne. È giunto il momento di rispondere onestamente a chi, come lei, onorevole Swinburne, e lei, onorevole Farage, continua a sostenere l’idea infondata secondo cui noi europei saremo in grado di influenzare le vicende mondiali – che riguardano anche noi – parlando con molte voci.</p>
      <p sl="fr">Onorevole Swinburne, va benissimo parlare di voci che cantano in armonia, ma lei sa benissimo che non funziona così. Se, a un certo punto, avremo qualcosa di diverso da una federazione democratica, le voci non canteranno in armonia, perché ognuno si curerà unicamente degli interessi del proprio elettorato. È così che vanno le cose.</p>
      <p sl="fr">Inoltre, se voi pensate, onorevole Farage e onorevole Swinburne, di difendere in questo modo la cosiddetta sovranità del Regno Unito – e questo vale per tutti gli Stati membri, che siano piccoli come il mio, o grandi come la Germania, la Francia e il Regno Unito – se pensate che, da soli, sarete comunque in grado di esercitare una certa influenza nel mondo, allora penso che vi sbagliate di grosso.</p>
      <p sl="fr">Il mio terzo commento riguarda l’atteggiamento del FMI rispetto a quello dell’Unione europea, durante la crisi. E qui, signor Commissario, la ritengo responsabile. Dopotutto, non ci sfugge che, in tutte le discussioni avviate dalle Troike in visita negli Stati membri che stiamo cercando di aiutare, alla fine è proprio il FMI – e mi fa quasi male dirlo dopo tutto quello che noi Verdi abbiamo detto del FMI negli anni ’80 e ’90 – a essere il soggetto più ragionevole oggi, mentre la Commissione e la Banca centrale sono quelle che stabiliscono le condizioni più dure.</p>
      <p sl="fr">Come europei non possiamo permettere questo stato di cose. Non capisco perché voglia essere più papista del Papa – non sono certo di poterlo dire a un finlandese ma ormai l’ho detto!</p>
    </intervention>
    <intervention id="1-070-000" speaker_id="96769" name="Jürgen KLUTE" is_mep="True" mode="spoken" nationality="Germany" birth_date="13-10-1953" birth_place="Bünde / NRW" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signora Presidente, onorevoli colleghi, qui non si tratta tanto di singole persone, ma soprattutto di una procedura di selezione. Sorprendentemente, chiunque cerchi informazioni sulla procedura di selezione del direttore generale del Fondo monetario internazionale (FMI) su internet scoprirà sostanzialmente solo che gli Stati Uniti e l’Europa condividono le due posizioni direttive. Ciò significa che le nazioni economicamente più forti, che sono una minoranza, si spartiscono, per così dire, il controllo dell’economia mondiale.</p>
      <p sl="de">Questo è feudalesimo, non ha nulla a che vedere con la democrazia ed è per questo che non possiamo accettarlo. A nostro avviso, l’abbandono di Dominique Strauss-Kahn offre una grande opportunità per apportare modifiche sostanziali alla procedura di selezione e di nomina, rendendola aperta, trasparente e, soprattutto, basata sul merito e sulle qualifiche, come hanno recentemente richiesto alcune ONG.</p>
      <p sl="de">Per questo si dovrebbe anche ricorrere a una combinazione tra voti di maggioranza dei membri del FMI e maggioranza delle quote con diritto di voto. Finora sono state calcolate solo le quote, il che garantisce una maggioranza strutturale per le nazioni economicamente forti. Questa sorta di riforma e modifica della procedura di selezione implicherebbe la riforma del FMI che a sua volta comporterebbe cambiamenti a livello di relazioni economiche mondiali e offrirebbe ai paesi in via di sviluppo l’opportunità di contribuire con la loro esperienza al futuro sviluppo del FMI.</p>
      <p sl="de">Per concludere, vorrei semplicemente dire che il FMI deve essere vincolato all’obbligo di lavorare in vista della riduzione degli squilibri e della povertà nel mondo.</p>
    </intervention>
    <intervention id="1-071-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo EFD. – Signora Presidente, vorrei dire al Commissario Rehn che ho studiato lo statuto del FMI e non ho trovato nulla di sorprendente: si propone di promuovere equilibrio, crescita, stabilità dei tassi di cambio, di ridurre gli squilibri e di aiutare i paesi in difficoltà. Il metodo classico utilizzato è quello di sostenere le finanze e organizzare una svalutazione competitiva.</p>
      <p sl="en">In nessun punto afferma che l’obiettivo del FMI è quello di sostenere esperimenti politici, che è poi quello che, per molti versi, ha fatto Dominique Strauss-Kahn. Ha usato il FMI per cercare di salvare il fallimentare progetto dell’euro e, proprio per questo, la sua nomina si è rivelata una pessima scelta. Ora lei sostiene che, accettando la candidatura di Christine Lagarde – un’altra rappresentante dell’élite politica europea, un’altra eurofanatica, un’altra persona che crede nel sostegno al progetto dell’euro – e sono dell’avviso che, visto che ha un interesse personale, sia in realtà una candidata assolutamente non idonea.</p>
      <p sl="en">È come se l’Unione europea avesse dirottato il FMI, divenuto ora parte del meccanismo di sostegno dell’euro, cosicché, di fronte al rapido aggravamento del problema greco, non sono solo i contribuenti degli Stati membri della zona euro e quelli che non ne fanno parte a dover concorrere a sostenere l’euro ma tutto il mondo.</p>
      <p sl="en">Certo, immagino che per molti versi effettivamente può essere che abbiate bisogno di Christine Lagarde, perché non solo la Grecia sta fallendo, non solo ci stiamo avviando al quarto salvataggio ma, come avevo già segnalato all’Aula, la validità della Banca centrale europea stessa sarà messa molto presto in discussione. Vi avevo messo in guardia contro l’impossibilità di continuare ad acquistare i vostri crediti inesigibili, ma abbiamo raggiunto il punto in cui, nel giro di qualche settimana, probabilmente ci renderemo conto che la BCE stessa non è solvibile e magari la vostra amica, Christine Lagarde, potrà darvi una mano a salvare anche quella.</p>
      <p sl="en">Sono dell’idea che sia una pessima scelta. La comunità internazionale prima o poi vi ingiungerà di darvi una regolata.</p>
    </intervention>
    <intervention id="1-072-000" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Signora Presidente, signor Commissario, onorevoli colleghi, intervengo anche a nome dell’onorevole Lulling e dell’onorevole Langen che avevano il loro tempo di parola, ma vi assicuro che non lo utilizzerò tutto io.</p>
      <p sl="fr">Vorrei semplicemente rilevare, come avete fatto tutti, che la procedura di selezione del nuovo direttore generale del FMI è iniziata.</p>
      <p sl="fr">È importante che l’Unione europea esprima una posizione unanime e forte, non solo dai vari Stati membri, ma anche della Commissione e lei si è impegnato a farlo, signor Commissario.</p>
      <p sl="fr">Molti di noi in Aula, escluso l’onorevole Farage, vogliono che l’equilibrio – finora molto apprezzato – tra gli Stati Uniti e l’Europa sia mantenuto durante la procedura di nomina del direttore generale del FMI e del presidente della Banca mondiale.</p>
      <p sl="fr">Capiamo benissimo che i paesi emergenti – in particolare i più grandi – vorrebbero avere più voce in capitolo nel processo decisionale del FMI. È pertanto importante portare avanti le riforme in corso in termini di governance di tale istituzione internazionale, e in particolare quelle che ha citato anche lei, signor Commissario. È comunque decisamente troppo presto per impostare qualunque cambiamento radicale rispetto all’equilibrio raggiunto grazie ai contributi finanziari dei singoli Stati membri al Fondo.</p>
      <p sl="fr">Solo un candidato europeo ha avviato una vera e propria campagna prendendo contatti con i vari Stati membri. Quel candidato – che tra l’altro è una donna – possiede tutte le qualità necessarie. Le sue competenze, la sua esperienza politica, la sua autorità morale e la perfetta padronanza dell’inglese, coniugate all’esperienza acquisita in tutto il mondo, ne fanno il candidato ideale per il posto di direttore generale del FMI.</p>
      <p sl="fr">Come è stato già ricordato, il direttore generale deve essere una persona in grado di cercare il consenso ed operare in maniera efficiente in un momento in cui l’istituzione si trova a dovere svolgere un ruolo cruciale al fine di poter ripristinare con determinazione e fermezza l’equilibrio economico e finanziario. La nostra Unione deve pertanto fare tutto il possibile per assicurare la nomina di Christine Lagarde.</p>
    </intervention>
    <intervention id="1-073-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, credo che ci sia in ogni caso un grande paradosso in questa discussione. È fondamentale che non cambi nulla tra la Banca mondiale e il FMI. Siamo noi europei ad avere tutto da guadagnare dal corretto funzionamento del multilateralismo, che però non funzionerà se i paesi emergenti saranno coinvolti solo in misura limitata al G20 o altrove. Dobbiamo affrontare questa problematica in modo dinamico e in prospettiva. Inoltre reputo piuttosto paradossale che, proprio ora che stiamo avviando urgentemente una campagna per cercare di assicurarci la nomina di un europeo alla guida del FMI, non siamo noi i primi a dare l’esempio come europei, affermando, signor Commissario, che questo è un passo nella direzione della rappresentanza esterna della zona euro.</p>
      <p sl="fr">Che cosa può spiegare la sua grande impazienza e la ferma volontà di vedere la nomina di un europeo se non il suo desiderio di compiere questo passo, che lei ha definito non è urgente, affermando che può aspettare ancora un giorno? Se vogliamo realizzare il multilateralismo, allora dobbiamo essere i primi a dare l’esempio, essere coerenti e dimostrare quanto possa funzionare bene in futuro, perché il FMI deve svolgere un ruolo assolutamente cruciale nell’ambito della governance globale, un ruolo che trascende il tema del debito europeo e delle crisi del debito sovrano dei paesi europei in difficoltà. È un compito cruciale, ma il ruolo del FMI, oltre alla stabilizzazione dei mercati, è anche quello di contribuire a correggere gli squilibri mondiali che sono all’origine di questa crisi.</p>
      <p sl="fr">Oggi è evidente che lei, nel modo in cui dice di voler sostenere o non sostenere un dato candidato, non tiene conto del tema assolutamente imprescindibile della governance. Ma quello che interessa a noi socialisti è che il FMI svolga un ruolo nella governance globale in modo da correggere gli squilibri che hanno provocato la crisi.</p>
    </intervention>
    <intervention id="1-074-000" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">Signora Presidente, signor Commissario, come chiunque altro in quest’Aula, non sono certo indifferente al metodo utilizzato per selezionare il futuro direttore generale del Fondo monetario internazionale, ma la cosa più importante per i cittadini è sapere quale nuovo ruolo questa istituzione internazionale prevede di svolgere per contribuire a porre fine alle gravi crisi di natura economica, finanziaria, di bilancio e monetaria.</p>
      <p sl="fr">Il Fondo monetario internazionale deve diventare molto più democratico e concentrarsi maggiormente sullo sviluppo umano, sull’istruzione e sull’occupazione. La minoranza di blocco degli Stati Uniti dovrebbe a mio avviso essere eliminata. I diritti di voto dei paesi emergenti dovrebbero essere ampliati in misura significativa.</p>
      <p sl="fr">Il FMI dovrebbe essere uno strumento di lotta contro la speculazione, che attualmente soffoca le popolazioni, uno strumento efficace in grado di stabilizzare i mercati agricoli e quelli delle materie prime, per combattere i paradisi fiscali di cui si parla molto. Invece di una guerra valutaria, il FMI dovrebbe avviare un nuovo grande progetto, quello di una moneta comune mondiale per la cooperazione invece di una guerra delle economie e della concorrenza.</p>
      <p sl="fr">Dovremmo discuterne urgentemente, affinché migliori la qualità di vita delle persone e i banchieri smettano di arricchirsi a spese delle nazioni.</p>
    </intervention>
    <intervention id="1-075-000" speaker_id="96776" name="Róża THUN UND HOHENSTEIN" is_mep="True" mode="spoken" nationality="Poland" birth_date="13-04-1954" birth_place="Kraków" m_state="PL">
      <p sl="pl">Signora Presidente, è un peccato che si sia recentemente discusso del FMI solo nel contesto della vicenda riguardante il suo ex direttore generale, Dominique Strauss-Kahn. Non ne ha sofferto solo il prestigio di questa importante posizione e di tutta l’istituzione, ma anche il prestigio di un politico europeo che rivestiva un ruolo di così grande rilievo. Credo che, se a seguito di questa vicenda, finalmente smetteremo di tollerare comportamenti di cui tutti erano a conoscenza e che sono troppo diffusamente accettati, potremo dire di avere ottenuto almeno un risultato utile che ci permetterà di superare questa fase. Ora dobbiamo comunque impegnarci per ricostruire la reputazione di questo incarico e dell’istituzione in quanto tale. Perché ciò avvenga, dobbiamo proporre la candidatura di una persona competente, in grado di mantenere la calma sui mercati, sui mezzi di informazione e presso l’opinione pubblica in una situazione attualmente molto difficile. È importante che il candidato sia credibile e Christine Lagarde è stata dichiarata dal Financial Times il migliore ministro delle Finanze della zona euro nel 2009. Il Commissario ha già ricordato con quanta competenza abbia guidato la presidenza del G20. È una persona la cui credibilità non può essere messa in discussione. Non possiamo sottovalutare il ruolo del FMI, in particolare in questo momento di crisi finanziaria ed economica che colpisce molti paesi europei. Il pensiero europeo deve pertanto essere presente in questa istituzione. Abbiamo bisogno di un direttore generale che comprenda il significato della crisi attuale. So che Christine Lagarde, nella gestione delle finanze mondiali al FMI, grazie alle competenze e all’esperienza internazionale acquisita in seno all’Unione europea, non perderà di vista gli interessi europei. Lei stessa ha affermato che, se fosse selezionata per ricoprire questo incarico, porterebbe tutta la sua esperienza di avvocato, direttore generale, ministro e donna al Fondo. E vi prego di prestare particolare attenzione all’ultimo elemento che in questa situazione è molto importante.</p>
    </intervention>
    <intervention id="1-076-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signora Presidente, la procedura di sostituzione del direttore generale del Fondo monetario internazionale (FMI) è inscindibile dalle difficoltà e dalle contraddizioni che sta vivendo attualmente il sistema capitalistico alla luce della sua crisi sempre più grave. L’attuale cambiamento di una delle istituzioni all’apice del sistema è inestricabilmente legato alle dispute tra le varie fazioni del grande capitale, in cui emergono conflitti tra le grandi potenze. È altresì inseparabile dall’irrisolto problema della riforma del sistema monetario e, di conseguenza, della guerra valutaria sull’egemonia del dollaro a livello mondiale. È una guerra le cui conseguenze vengono scaricate sulle spalle dei lavoratori e dei cittadini delle periferie, come possiamo osservare nell’Unione europea.</p>
      <p sl="pt">Senza nascondere nemmeno per un attimo l’entità della responsabilità del centro sinistra e dei suoi tradizionali legami con il neoliberismo rispetto a questo processo, sappiamo che è anche inscindibile dal conflitto tra chi ha accettato la necessità di ristrutturare i debiti nella zona euro e chi spinge per un’accelerazione alla cieca, dirigendosi verso l’adozione di nuovi mezzi di intervento istituzionalizzati e apertamente coloniali.</p>
      <p sl="pt">In ogni caso, entrambi i fronti sembrano darsi da fare per acutizzare lo sfruttamento e l’oppressione dei lavoratori e dei popoli.</p>
    </intervention>
    <intervention id="1-077-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Signora Presidente, signor Commissario, pare che il ventunesimo secolo sarà ricordato per la guerra tra il potere politico e il potere delle istituzioni finanziarie. Ci sono paesi sul pianeta letteralmente governati da istituzioni finanziarie anonime, paesi in cui i cittadini sono strattonati a destra e a manca, mentre il loro destino è determinato dall’andamento dei mercati.</p>
      <p sl="el">Ritengo che Christine Lagarde possa essere un rappresentante degno e capace dell’Unione europea; è assolutamente qualificata per questo incarico grazie all’esperienza acquisita durante il periodo tempestoso di crisi economica e credo che possa essere un degno rappresentante dell’economia europea nel contesto della governance economica mondiale.</p>
    </intervention>
    <intervention id="1-078-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signora Presidente, credo sia importante che Christine Lagarde sia nominata per questo incarico di primo piano. In Francia, ha dimostrato di capire l’economia, di saper promuovere le piccole e medie imprese, in particolare, e di nutrire stima per chi lavora e da un contributo concreto. Lavorare in vista del miglioramento del tenore di vita dei cittadini è sicuramente anche un principio del Fondo monetario internazionale. La ridistribuzione è possibile solo se c’è qualcosa da ridistribuire.</p>
      <p sl="de">Per questo, la riforma del Fondo monetario internazionale e della Banca mondiale è una priorità assoluta. Dobbiamo fare in modo che i paesi con problemi finanziari ricevano le istruzioni necessarie e che sia loro spiegato come stiamo cercando di risolvere questi problemi in seno all’Unione europea.</p>
    </intervention>
    <intervention id="1-079-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, la discussione odierna sta eludendo i problemi più importanti. In altri termini, non sta affrontando la questione centrale legata al capitalismo internazionale: il problema dei mercati finanziari che controllano le nostre economie, che cercano di imporre le loro regole ai paesi stessi; che continuano a esacerbare la disuguaglianza, la discriminazione e gli attacchi ai diritti dei lavoratori e ai servizi pubblici essenziali; che contribuiscono ad accrescere la povertà e l’esclusione sociale, non solo a livello internazionale, nei paesi meno sviluppati, ma anche all’interno dell’Unione europea e in molti dei nostri Stati membri.</p>
      <p sl="pt">Era pertanto necessaria da parte della Commissione una posizione forte per cambiare la situazione, per porre fine ai paradisi fiscali, per controllare i mercati finanziari e per evitare che la disuguaglianza e lo sfruttamento aumentino.</p>
    </intervention>
    <intervention id="1-080-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signora Presidente, onorevoli deputati, desidero in primo luogo ringraziarvi della discussione molto concreta e ricca di contenuti. Credo che in questo Parlamento ci sia un ampio consenso – non completo ma ampio – sulla procedura di selezione del direttore generale del FMI. Una procedura che deve essere aperta, trasparente e basata sul merito.</p>
      <p sl="en">Percepisco inoltre un ampio sostegno – forse non completo ma ampio – a favore di Christine Lagarde, la cui candidatura all’incarico di direttore generale del FMI ha già avuto l’appoggio degli Stati membri dell’Unione e della Commissione.</p>
      <p sl="en">Vorrei fare tre osservazioni per rispondere ad alcuni dei commenti formulati durante la discussione. Primo, il FMI ha svolto un ruolo centrale, in cooperazione con l’Unione europea, nel superare la crisi del debito sovrano in Europa, con il contributo sostanziale di Dominique Strauss-Kahn in qualità di direttore generale del Fondo monetario internazionale.</p>
      <p sl="en">Mentre stiamo ancora affrontando gravi turbolenze in alcuni segmenti dei mercati del debito sovrano di certi paesi, siamo comunque riusciti a contenere la crisi del debito sovrano e a proteggere l’attuale ripresa economica in Europa. Naturalmente è un lavoro da proseguire e ci aspettano decisioni difficili, soprattutto nelle prossime settimane in giugno. Ma ricordiamoci che non c’è stata alcuna catastrofe del tipo della Lehman Brothers sul suolo europeo e dobbiamo fare in modo che non ce ne siano. Sarebbe dannoso per la crescita economica e il miglioramento dell’occupazione in Europa.</p>
      <p sl="en">Secondo, c’è stata un’ottima cooperazione tra la Commissione, la BCE e il FMI, cooperazione non scontata circa un anno e mezzo fa quando abbiamo avviato il lavoro teso a contrastare le turbolenze finanziarie. Ognuna di queste tre istituzioni ha le proprie regole, la propria filosofia e la propria autonomia, e non era scontato che riuscissero a lavorare insieme per superare queste sfide. Mi azzardo comunque ad affermare che ha prevalso il senso pragmatico della consapevolezza della crisi che ci ha aiutato a cooperare per contenere la crisi del debito sovrano e salvaguardare la ripresa economica.</p>
      <p sl="en">Terzo, convengo sulla necessità di riformare la nostra rappresentanza esterna. Come ho dichiarato nelle mie osservazioni introduttive, ci aspetta un compito di grande peso: concludere, innanzitutto, la riforma della governance economica interna. Ci accingiamo a farlo e conto su di voi per riuscirci entro il mese di giugno, prima della pausa estiva. È di primaria importanza per la credibilità dell’Unione europea in questi tempi di crisi. Cerchiamo allora di fare del nostro meglio per completare l’indispensabile riforma della governance economica dell’Unione europea.</p>
      <p sl="en">A lungo termine, il nostro obiettivo è quello di avere un seggio unico, almeno per la zona euro. A breve termine, abbiamo bisogno di un coordinamento delle politiche più pratico e pragmatico tra gli Stati membri dell’Unione che sono rappresentati al G20 o al G7 o al FMI. Riconosco che, da questo punto di vista, i cambiamenti concreti non sono mancati, e questo ha fatto sì che gli Stati membri dell’Unione europea rappresentati al G20, al FMI o al G7 siano riusciti a condividere per la maggior parte obiettivi comuni e a lavorare insieme come un’orchestra e non con voci dissonanti.</p>
      <p sl="en">Certo, c’è un ampio margine di manovra e dobbiamo discuterne in maniera approfondita. Tuttavia, come dicevo, occorre innanzitutto concludere la riforma della governance interna e poi potremo tornare al problema di come migliorare la nostra rappresentanza esterna. I diritti delle economie emergenti implicano che sia nell’interesse dell’Unione europea, dei suoi cittadini e dei suoi Stati membri essere più uniti e quindi più efficaci nel fare valere le nostre cause e i nostri interessi sulla scena mondiale.</p>
    </intervention>
    <intervention id="1-081-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-082-000" speaker_id="96671" name="Edward SCICLUNA" is_mep="True" mode="written" nationality="Malta" birth_date="12-10-1946" birth_place="Naxxar" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Al prossimo direttore generale del FMI, chiunque sarà, spetterà un compito arduo . È probabile che i prossimi anni siano dominati da profonde riforme della governance finanziaria ed economica internazionale. Ci sono molti candidati eccellenti e spero che la selezione si basi sul merito e non sulla politica. La realtà è che l’Unione europea non riesce a fare sentire tutto il suo peso sulla scena internazionale, che sia al G20, al FMI o all’OMC. Non parla con una voce coerente, ma con molte voci. È un grave difetto che colpisce in particolare gli Stati membri più piccoli, che non dispongono della forza diplomatica dei paesi più grandi. A condizione che le posizioni politiche siano definite in modo trasparente e democratico, potremmo beneficiare enormemente da un ruolo più attivo dell’Unione europea nella ridefinizione del sistema monetario e finanziario internazionale. La commissione per i problemi economici sta attualmente lavorando ad una relazione sulla governance economica mondiale che spero possa indurre la Commissione ad avanzare proposte in vista del miglioramento della rappresentanza esterna dell’Unione. L’UE è un blocco economico che rappresenta oltre 450 milioni di persone, con una moneta che è la seconda valuta di riserva internazionale. Ma se non la prendiamo sul serio noi, non lo farà nemmeno il resto del mondo.</p>
    </intervention>
  </section>
  <section id="creitem18" title="18. Settimo programma dell’UE per le attività di ricerca, sviluppo tecnologico e dimostrazione (discussione)">
    <intervention id="1-084-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione (Α7-0160/2011), presentata dall’onorevole Audy, a nome della commissione per l’industria, la ricerca e l’energia, sulla revisione intermedia del 7° programma quadro dell’Unione europea per le attività di ricerca, sviluppo tecnologico e dimostrazione.</p>
    </intervention>
    <intervention id="1-085-000" speaker_id="33775" name="Jean-Pierre AUDY" is_mep="True" mode="spoken" role="relatore" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Signora Presidente, Commissario Geoghegan-Quinn, onorevoli colleghi, una procederemo oggi alla valutazione del Settimo programma quadro per le attività di ricerca (2007-2013), dotato di un bilancio di 51 miliardi di euro. Si tratta del programma più sostanzioso del mondo e tale cifra va messa a paragone con i 17 miliardi del programma 2000-2006, della durata di cinque anni rispetto all’attuale di sette.</p>
      <p sl="fr">La negoziazione del Settimo programma quadro si è svolta nel 2006 e, ripeto, interessa il periodo 2007-2013. Da allora, disponiamo di tre elementi nuovi, che ci portano a riflettere sulla valutazione del programma.</p>
      <p sl="fr">Primo elemento nuovo: l’Unione europea si sta riprendendo dal fallimento della strategia di Lisbona, ideata dal Consiglio europeo nel 2000 per trasformare l’Unione europea nell’economia basata sulla conoscenza più competitiva e dinamica del mondo entro il 2010. Ora disponiamo della strategia Europa 2020. Secondo elemento: il fallimento del trattato costituzionale. Oggi è in vigore il trattato di Lisbona, che ha conferito all’Unione nuove competenze. Terzo: la crisi finanziaria giunta dagli Stati Uniti nel 2008.</p>
      <p sl="fr">Alla luce dei tre nuovi elementi dobbiamo valutare il periodo 2011-2013. Il periodo che stiamo attraversando, successivo alla crisi, è fragile e, per questi anni di ristrettezza di fondi pubblici, le somme di cui stiamo parlando sono consistenti. Nei primi tre anni sono stati impegnati 26 miliardi di euro. Per il 2011, 2012 e 2013 restano 28,5 miliardi. Dobbiamo dunque valutare attentamente i messaggi che vogliamo trasmettere alla Commissione europea in modo che essa adatti la propria politica di ricerca alle grandi sfide attuali.</p>
      <p sl="fr">Altri oratori approfondiranno tale concetto, ma vorrei insistere su due punti: anzitutto, la semplificazione e, secondariamente, la risposta alle maggiori sfide che dobbiamo affrontare.</p>
      <p sl="fr">In merito alla semplificazione, l’onorevole Carvalho discuterà nel dettaglio la propria relazione. Ci compiacciamo, signora Commissario, della decisione della Commissione del 24 gennaio 2011 che istituisce il sistema unico di iscrizione, ma bisogna fare di più. Dobbiamo semplificare il futuro e lasciarci il passato alle spalle. In qualità di ex membro della Corte dei conti europea, conosce bene tali questioni. La riforma triennale del regolamento finanziario ci permetterà di gettare le fondamenta giuridiche di tale semplificazione, ma non ritengo che intervenire sul rischio d’errore tollerabile sia il modo giusto di procedere. Dobbiamo semplificare i nostri regolamenti e sarà per mezzo della semplificazione che ridurremo il numero di errori.</p>
      <p sl="fr">Qualora vi fosse un disaccordo fra i revisori della Commissione e gli organi soggetti alla revisione, propongo di concedere la possibilità di svolgere delle nuove revisioni indipendenti e di far intervenire un mediatore per evitare di adire alla Corte di giustizia per eventuali controversie. Dobbiamo assolutamente risolvere la questione, signora Commissario.</p>
      <p sl="fr">Ricordiamo poi le principali sfide di questo periodo. Nella politica industriale della strategia Europa 2020 dobbiamo coinvolgere maggiormente il settore dell’industria – soprattutto per quanto riguarda il brevetto europeo – e promuovere la partecipazione delle piccole e medie imprese e delle donne. Le infrastrutture dovrebbero beneficiare del cofinanziamento del programma quadro, della Banca europea per gli investimenti, dei fondi strutturali e delle politiche nazionali. Dobbiamo incoraggiare l’eccellenza e garantire, al contempo, una distribuzione armoniosa delle infrastrutture di ricerca su tutto il territorio dell’Unione europea. Non sappiamo, oggi, a quali paesi verranno attribuiti i premi Nobel nei prossimi cinque anni e dovremo rispettare, altresì, i nostri impegni internazionali, come l’ITER.</p>
      <p sl="fr">Concludendo, in una prospettiva futura, nella relazione proponiamo di raddoppiare i fondi per la ricerca per creare lo Spazio europeo della ricerca, con l’aiuto del Consiglio europeo della ricerca. Questa è la chiave per la crescita necessaria a finanziare le nostre ambizioni sociali e il rispetto dei nostri impegni che in materia di ambiente.</p>
    </intervention>
    <intervention id="1-086-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">Membro della Commissione. – Signora Presidente, onorevoli parlamentari, vorrei ringraziare per l’opportunità di rivolgermi a voi prima della votazione finale relativa alla revisione intermedia del Settimo programma quadro (7°PQ) durante la seduta plenaria di domani. L’attuazione del programma e, a sua volta, il progresso verso ciò che si propone come un quadro strategico comune per la ricerca e l’innovazione, sono segnati da una lunga serie di singoli passi – ma non meno importanti. Ritengo che la discussione odierna rappresenti uno di questi momenti significativi.</p>
      <p sl="en">La discussione odierna si basa su mesi di duro lavoro dell’onorevole Audy, dei relatori ombra e di altri membri della commissione per l’industria, la ricerca e l’energia, nonché dei membri della commissione per i bilanci. La valutazione è vana, se i risultati non vengono presentati, analizzati, messi in discussione e poi, indubbiamente, accettati o talvolta respinti dalle stesse parti interessate per cui viene effettuata la valutazione. Naturalmente, il Parlamento svolge un ruolo fondamentale in tale processo, perché apporta un’esperienza trasversale tratta non solo dalla vita politica e pubblica, ma anche, fattore altrettanto importante, dai diversi campi di conoscenza approfondita dei singoli parlamentari.</p>
      <p sl="en">Concedetemi alcuni brevi commenti introduttori sulla relazione stessa. Anzitutto si tratta di un documento ricco e ampio, che tratta in modo costruttivo le questioni chiave sollevate nella valutazione intermedia del 7° Programma quadro. È particolarmente incoraggiante constatare che la relazione sulla valutazione intermedia ha portato a risposte estremamente concrete da parte delle istituzioni e che tali risposte, quantunque talvolta pongano l’accento su aspetti diversi, essenzialmente concordino con le principali scoperte e raccomandazioni degli esperti che hanno effettuato la valutazione indipendente.</p>
      <p sl="en">La Commissione si compiace di vedere che il Parlamento riconosce la qualità di questo lavoro di valutazione e nota che i principali punti sollevati nel documento coincidono con le questioni centrali che la Commissione ha affrontato nella propria risposta alla relazione di valutazione. Nonostante potrebbe mancare il pieno accordo su ogni dettaglio, è importante notare che esiste un nocciolo di reciproca comprensione sulle grandi tematiche in gioco, in particolar modo la necessità di una strategia globale per promuovere la ricerca e l’innovazione nell’ambito della strategia Europa 2020, la necessità di rendere il programma maggiormente accessibile all’ampia gamma di possibili contribuenti in tutta Europa e la necessità di semplificare ulteriormente le procedure per permettere ai partecipanti di concentrarsi sulla creatività, più che sulla burocrazia.</p>
      <p sl="en">La Commissione sottolinea la propria intenzione di adottare misure concrete nell’ultimo triennio del 7° programma quadro per attuare il maggior numero possibile dei suggerimenti concisi valutatori degli esperti. Come ha ricordato l’onorevole Audy, ad esempio, abbiamo già attuato tre misure concrete di semplificazione del programma: un maggiore ricorso alla media delle spese per il personale, procedure più semplici per proprietari e gestori di piccole e medie imprese e un comitato di clearing per garantire un’interpretazione univoca delle norme.</p>
      <p sl="en">Naturalmente, le raccomandazioni e i pareri espressi nella valutazione intermedia sono, al contempo, fondamentali per la preparazione di attività future nel settore della ricerca e dell’innovazione, incluso il necessario salto qualitativo in materia di semplificazione, che sarà reso possibile da un quadro strategico comune, da nuove norme di partecipazione e, con il vostro aiuto, da un regolamento finanziario più semplice.</p>
      <p sl="en">La Commissione auspica di continuare questo dibattito nel corso delle prossime discussioni. Alla luce di ciò, i commenti e le interrogazioni che presenterete quest’oggi contribuiranno ad affinare ulteriormente la nostra reciproca comprensione.</p>
    </intervention>
    <intervention id="1-087-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">relatore per parere della commissione per i bilanci. – Signora Presidente, vorrei ringraziare il nostro fantastico Commissario per il suo grande impegno a favore della ricerca. Vorrei ringraziare altresì il relatore. Ho il privilegio di essere il relatore della commissione per i bilanci su questioni relative alla ricerca e desidero riportare alcuni brevi commenti della commissione.</p>
      <p sl="sv">Vorrei iniziare con una breve critica: sarebbe bene che le valutazioni di questo tipo potessero arrivare per tempo, semplificando il nostro lavoro. Ciò detto, sotto tutti gli altri aspetti, si tratta di un documento valido. La commissione per i bilanci ritiene sia importante, in futuro, rafforzare maggiormente il legame tra ricerca e mondo dell’industria in modo da sfruttare nella pratica il potenziale dato dall’innovazione e dalle nuove idee.</p>
      <p sl="sv">Vorremmo sottolineare, altresì, che dobbiamo avere il coraggio di rischiare, altrimenti non riusciremo a raggiungere i buoni risultati che ci prefiggiamo. Il Commissario ha citato la questione della semplificazione della procedura e della riduzione dell’attuale burocrazia: si tratta di una tematica fondamentale. Da ultimo, ma non meno importante, vorrei ricordare che dobbiamo riuscire ad attuare la strategia Europa 2020 già nell’ambito del Settimo programma quadro per le attività di ricerca: non possiamo attendere quello successivo.</p>
    </intervention>
    <intervention id="1-088-000" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">a nome del gruppo PPE. – Signora Presidente, desidero anzitutto complimentarmi con il relatore per l’eccellente documento presentato e per il modo con cui ha condotto i lavori. L’attuale programma quadro riveste un’importanza strategica per la concorrenza e l’occupabilità in Europa. Il 50 percento del finanziamento dev’essere ancora versato, pertanto la revisione intermedia dell’attuale programma quadro è fondamentale affinché, durante la seconda metà, esso contribuisca efficacemente alla ripresa dell’economia europea.</p>
      <p sl="pt">In termini di raccomandazioni principali per la revisione, vorrei sottolineare l’importanza di semplificare l’accesso ai finanziamenti, di adattare le priorità tematiche e di adeguare le norme alle nuove sfide. Facilitare l’accesso ai finanziamenti per la ricerca permetterà di rendere norme e procedure più semplici, chiare e trasparenti. Per tale ragione, le raccomandazioni contenute nella relazione relativa alla semplificazione che non richiedano una revisione del regolamento finanziario dovrebbero essere incluse già nel Settimo programma quadro. Mi congratulo con la Commissione per le misure già attuate.</p>
      <p sl="pt">In secondo luogo, sottolineo la necessità di attribuire maggiore enfasi ad aree tematiche cruciali per il futuro dell’Europa, come la sicurezza energetica, l’ambiente e la sanità.</p>
      <p sl="pt">In terzo luogo, l’adattamento delle norme di partecipazione alle nuove sfide dovrà permettere, ad esempio, una maggiore partecipazione delle piccole e medie imprese e dei giovani ricercatori ai progetti di ricerca.</p>
      <p sl="pt">In conclusione, accolgo con favore gli orientamenti stilati per il prossimo programma quadro. Vorrei aggiungere, in particolar modo, la raccomandazione di aumentare sostanzialmente la voce di bilancio dedicata a scienza e innovazione in seno al prossimo quadro finanziario dell’Unione europea: solo in questo modo l’Europa diverrà più prospera e competitiva.</p>
    </intervention>
    <intervention id="1-089-000" speaker_id="28153" name="Britta THOMSEN" is_mep="True" mode="spoken" nationality="Denmark" birth_date="23-01-1954" birth_place="Aalborg" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">a nome del gruppo S&amp;D. – Signora Presidente, signora Commissario, onorevoli colleghi, vorrei anzitutto ringraziare l’onorevole Audy per l’eccellente cooperazione durante la revisione del programma quadro di ricerca. L’Unione europea sta affrontando una grande sfida, proveniente da paesi come Cina, India e Brasile, paesi che registrano sviluppi economici massicci. Dobbiamo pertanto migliorare la nostra capacità di creare crescita e posti di lavoro alla attraverso la ricerca e l’innovazione, altrimenti l’Europa verrà tagliata fuori dalla corsa alla conoscenza.</p>
      <p sl="da">Il Settimo programma quadro ha avuto successo, ma esiste un margine di miglioramento. Ritengo siano tre le priorità per la fase di negoziazione dell’Ottavo programma quadro. Dobbiamo facilitare le procedure di richiesta e di rendicontazione, semplicemente gestendo la burocrazia. Secondariamente, dobbiamo avere il coraggio di mirare alla libertà e alla flessibilità: i ricercatori devono essere liberi di scegliere i settori di ricerca più importanti e, soprattutto, il programma dev’essere abbastanza flessibile da affrontare le sfide del futuro. Ciò permetterà di raggiungere risultati migliori. Dobbiamo, altresì, migliorare la nostra capacità di lavorare e pensare in modo interdisciplinare.</p>
    </intervention>
    <intervention id="1-090-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">a nome del gruppo ALDE. – Signora Presidente, il Settimo programma quadro di ricerca è il più importante programma al mondo di questo tipo: è dotato di un bilancio pari a 54,6 miliardi di euro per il periodo 2007-2013 e finora ha finanziato più di 9 000 progetti. Il punto è capire se i risultati ottenuti siano all’altezza di un simile investimento di capitali.</p>
      <p sl="fr">Visti gli interventi precedenti, credo che porsi la domanda equivalga, in parte, a dare una risposta. L’Europa ha difficoltà a sfruttare il proprio potenziale e le principali ragioni sono note, com’è stato ricordato: in materia di ricerca e sviluppo l’Unione europea è divisa, a grandi linee, tra nord e sud; risente, altresì, di un certo ritardo in termini di investimenti privati nel settore; infine, come indicato dal relatore, ricercatori e PMI hanno difficoltà ad accedere ai vari programmi.</p>
      <p sl="fr">Vi è spazio per l’ottimismo, per fortuna, perché il Consiglio e la Commissione sono perfettamente concordi su tale questione e sono consapevoli della necessità di orientare la ricerca e l’innovazione europee verso le grandi sfide sociali ed economiche. Mi riferisco– com’è stato detto – al cambiamento climatico, alla sicurezza energetica, ma anche al periodo successivo all’incidente di Fukushima, che bisognerà gestire, nonché alla sicurezza alimentare, scossa dal batterio Escherichia coli .</p>
      <p sl="fr">È fondamentale, inoltre, non mettere troppa carne al fuoco – in questo senso mi unisco, naturalmente, al desiderio dell’onorevole Audy di stabilire priorità chiare per la ricerca europea. L’idea è espressa al paragrafo 9 della relazione: l’Europa deve dotarsi dei mezzi per raggiungere grandi obiettivi specifici. Il relatore ha citato, altresì, i 28 miliardi di euro disponibili per i tre anni rimanenti.</p>
      <p sl="fr">Dal momento che stiamo parlando di priorità e di settori specifici, concluderò citando uno di questi settori, quello delle biotecnologie, in cui ritengo sia necessario investire di più, considerati i diversi settori in cui possono essere potenzialmente utilizzate: medicina, produzione agroalimentare, elettronica, nuovi materiali e nuove energie. Certo, spetta ai nostri esperti avviare questa rivoluzione, ma l’Unione europea – concludo in due parole – deve prendere il comando e conquistare il territorio dell’infinitamente piccolo.</p>
    </intervention>
    <intervention id="1-091-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, ricerca e innovazione sono essenziali per la crescita economica e per far fronte alle principali sfide. Molta ricerca di eccellenza è sovvenzionata da fondi europei, sia per progetti di collaborazione con l’industria e per programmi transfrontalieri che per singoli finanziamenti allocati a scienziati esperti.</p>
      <p sl="en">Il programma quadro europeo, nondimeno, ha fama di essere il più burocratico al mondo. Signora Commissario, penso che possa fare di più, sul fronte della semplificazione. Il denaro a disposizione è poco e i fondi devono giungere rapidamente nelle mani degli scienziati nei laboratori, non solo di quelli che riempiono formulari e controllano i conti.</p>
      <p sl="en">Non tutto può essere finanziato e, nel mondo della ricerca, è difficile misurare il valore aggiunto, ma non credo che un sistema comune europeo per la valutazione dei risultati rappresenti la sola via percorribile. Abbiamo bisogno di scienziati che entrino in competizione con i migliori del mondo e quindi è sul piano mondiale che dovrebbero essere valutati. Non dobbiamo scendere a compromessi sul principio di eccellenza. Il Consiglio europeo della ricerca (CER), ad esempio, ha fatto molto per sostenere singoli scienziati. Se il mandato del CER dev’essere modificato per sostenere progetti di gruppo, ciò non deve andare a discapito del sostegno a singoli studiosi d’eccellenza.</p>
      <p sl="en">Vorrei che gli investimenti per la ricerca fossero più ingenti, ma il bilancio di cui disponiamo non è infinito. Il mio gruppo ed io non possiamo essere favorevoli a raddoppiare una voce del bilancio dell’Unione europea per un settore senza dimostrare da dove altro può provenire questo denaro. Vorremmo piuttosto che il denaro pubblico sia utilizzato in modo più intelligente, sia unitamente a investimenti privati che attraverso uno stanziamento migliore dei finanziamenti pubblici.</p>
    </intervention>
    <intervention id="1-092-000" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">a nome del gruppo GUE/NGL. – Signora Presidente, desidero anzitutto ringraziare l’onorevole Audy per il lavoro svolto, per l’eccellente collaborazione con tutti noi, in tutti i gruppi, e per l’apertura dimostrata durante l’intero processo.</p>
      <p sl="pt">Ritengo che la valutazione del Settimo programma quadro sia assolutamente fondamentale. Non insisterò mai troppo su questioni come la trasparenza, la semplificazione, la redistribuzione: fattori fondamentali, chiaramente definiti in questa relazione e nei pareri adottati dal Parlamento.</p>
      <p sl="pt">Reputo che ricerca e innovazione siano elementi fondamentali per un modello di sviluppo più giusto, più redistributivo e più sostenibile ed è per questa ragione che dobbiamo ricordare dei fattori. Dal momento che alcuni sono già stati citati, menzionerò quelli che spesso vengono dimenticati.</p>
      <p sl="pt">La valutazione ha mostrato, anzitutto, che persiste un’eccessiva concentrazione nella distribuzione dei fondi di ricerca, aspetto che merita la nostra attenzione. Alcuni paesi, centri e unità di ricerca ed grandi industrie riescono ad accedere con maggiore facilità ai fondi di ricerca rispetto ad altri. Non possiamo essere d’accordo su un modello di questo tipo. Dobbiamo ottenere una maggiore partecipazione da parte dei nuovi Stati membri e dei paesi meridionali che, peraltro, sono quelli che hanno maggiore necessità di accedere a tali finanziamenti.</p>
      <p sl="pt">In secondo luogo, ritengo che si debba aumentare anche il coinvolgimento dei partecipanti effettivi e delle organizzazioni della società civile. Le piccole e medie imprese continuano a rappresentare una sfida molto importante.</p>
      <p sl="pt">In terzo luogo, una nota sulla precarietà del lavoro di ricerca: la ricerca non può essere di alta qualità o eccellente se continueremo a permettere che in alcune zone dell’Europa i ricercatori siano soggetti a condizioni di lavoro indegne di questo nome. Ciò detto, vorrei esprimere i miei ringraziamenti per il lavoro svolto: ritengo si tratti di un passo importante per il Parlamento.</p>
    </intervention>
    <intervention id="1-093-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">a nome del gruppo EFD. – Signora Presidente, desidero ringraziare l’onorevole Audy per l’eccellente qualità della sua relazione. Il Settimo programma quadro è uno dei maggiori programmi di ricerca del mondo ed è positivo, per noi, effettuare una valutazione intermedia.</p>
      <p sl="en">Anzitutto, sono lieta dell’invito unanime ad adottare misure di semplificazione delle norme relative ai metodi di finanziamento. Secondariamente, è importante concentrarsi sull’inadeguata presenza delle piccole e medie imprese nel programma, attuando provvedimenti volti a migliorare la situazione attuale, in particolar modo alla luce del fatto che la crescita economica e la creazione di posti di lavoro, in futuro, dipende dalle PMI. In terzo luogo, sostengo fortemente le azioni Marie Curie. Vorrei aggiungere, inoltre, che sarebbe fondamentale, nel medio termine, sviluppare un meccanismo che valuti i progressi e l’impatto misurabile delle politiche e dei programmi di innovazione in seno all’Unione europea.</p>
      <p sl="en">Concludendo, il livello di finanziamento del 7°PQ dev’essere mantenuto, poiché ci rendiamo conto che investire nella ricerca e nello sviluppo è fondamentale per raggiungere gli obiettivi della strategia Europa 2020.</p>
    </intervention>
    <intervention id="1-094-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signora Presidente, signora Commissario, onorevoli colleghi, vorrei anzitutto ringraziare l’onorevole Audy e gli onorevoli colleghi che hanno lavorato a questo documento. Tale revisione rappresenta, naturalmente, un importante prerequisito per le conclusioni che dovremo trarre. Concordiamo sicuramente tutti sul fatto che investire nella ricerca è un elemento fondamentale per il futuro dell’Europa. Se avremo il coraggio di trarne le giuste conclusioni, resterà, tuttavia, da stabilire quando compieremo il prossimo passo. Avremo il coraggio di garantire finanziamenti adeguati e riusciremo a mettere a disposizione le risorse finanziarie necessarie? Tutti dicono che lo faremo, ma sarà difficile. Come riusciremo a utilizzare le risorse esistenti in modo più efficace? Sono felice che, nel corso di questa discussione, abbiamo attribuito grande importanza alla questione della semplificazione, anche in connessione alla relazione dell’onorevole Carvalho. Come possiamo rendere le procedure più semplici, veloci ed efficaci? come possiamo ottenere risultati migliori con le risorse disponibili? È una questione centrale, oltre a quella dei finanziamenti adeguati.</p>
      <p sl="de">In terzo luogo, dobbiamo garantire – e al proposito contraddirei alcuni onorevoli colleghi – che i fondi non vengano distribuiti in base al principio per cui “ciascuno deve avere la sua parte”. Non è questo il principio che dovremmo adottare per i fondi destinati alla ricerca: questi devono essere assegnati solo in base al principio di eccellenza. Il risultato, purtroppo, è che i fondi non vengono distribuiti equamente tra tutti gli Stati membri. Ciò significa che ci troviamo di fronte a un duro compito, ovvero quello di garantire che vi siano dei miglioramenti proprio in seno a quegli Stati membri che non rispondono ancora ai criteri di eccellenza. Servono quindi ulteriori strumenti, perché la questione non è stata ancora risolta. In futuro, dovremo disporre di strumenti non per garantire che i fondi vengano distribuiti in modo equo, ma per fare in modo che vengano messi in evidenza aspetti particolari attraverso nuovi fondi e nuovi strumenti.</p>
      <p sl="de">Ultimo punto, ma non meno importante, dobbiamo finanziare un numero inferiore di progetti. Non possiamo evitare di stabilire gli aspetti basilari su cui intendiamo concentrarci. Se tutti introducessero una nuova tematica, il finanziamento alla ricerca non ne trarrebbe beneficio a lungo termine. Dobbiamo avere il coraggio di definire quali tematiche sono particolarmente positive e cosa, esattamente, vogliamo continuare a finanziare.</p>
    </intervention>
    <intervention id="1-095-000" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, signora Commissario, in quale misura i punti deboli individuati nel nostro sistema di ricerca e sviluppo sono diventati dei punti di forza, con il Settimo programma quadro?</p>
      <p sl="es">Era necessario incentivare la ricerca di base e, allo scopo, è stato creato il Consiglio europeo della ricerca al quale, in futuro, verranno richiesti risultati migliori in termini di equilibrio tra eccellenza e coesione. Avevamo bisogno di più ricercatori e sono state introdotte le azioni Marie Curie, che richiedono uno sforzo maggiore. Si cercava di ottenere una maggiore partecipazione delle piccole e medie imprese e siamo riusciti a raggiungere, con successo, una quota prossima al 15 per cento, dato che potrebbe migliorare con una maggiore semplificazione. Vi era bisogno di maggiori finanziamenti, soprattutto privati, elemento che continua a rappresentare un punto debole, non solo per la crisi, ma perché alcuni strumenti, come le iniziative tecnologiche congiunte (ITC), lasciano decisamente margini di miglioramento.</p>
      <p sl="es">Onorevole Audy, con gli insegnamenti tratti dalla revisione intermedia, il programma quadro raggiungerà sicuramente un livello di eccellenza ancora maggiore. Mi congratulo per la sua relazione.</p>
    </intervention>
    <intervention id="1-096-000" speaker_id="38602" name="Vladko Todorov PANAYOTOV" is_mep="True" mode="spoken" nationality="Bulgaria" birth_date="07-05-1950" birth_place="Pavlikeni" p_group="Group of the Alliance of Liberals and Democrats for Europe" m_state="BG">
      <p sl="en">Signora Presidente, desidero anzitutto ringraziare gli esperti della Commissione e il relatore, l’onorevole Audy, per il lavoro svolto.</p>
      <p sl="en">La revisione intermedia è fondamentale. L’Unione europea manca di reattività, fattore che le ha impedito di raggiungere gli obiettivi della strategia di Lisbona. Nondimeno, in termini di ricerca e innovazione, l’Unione europea è ancora ai vertici in alcuni settori e può esserne fiera.</p>
      <p sl="en">L’UE ha di fronte a sé diverse sfide, non necessariamente affrontate dai suoi concorrenti, eppure riesce a rimanere competitiva. Mi riferisco all’assenza di risorse energetiche naturali sul proprio territorio, fattore che costituisce decisamente un ostacolo allo sviluppo e all’innovazione. Mi riferisco altresì all’invecchiamento della popolazione europea, un’ulteriore sfida che caratterizza l’UE. Nonostante tutto questo, l’Unione europea è dotata dei regolamenti più ambiziosi e vincolanti in materia di tutela ambientale, e degli standard sociali più elevati, rispettando al contempo i lavoratori.</p>
      <p sl="en">Possiamo esserne fieri. Viviamo in un continente in cui alcuni valori sono ancora centrali e non vengono influenzati eccessivamente dalla globalizzazione. A mio avviso, non è possibile diventare l’economia basata sulla conoscenza più sostenibile al mondo senza rispettare i valori che caratterizzano la società europea. Credo che in futuro questo approccio darà i suoi frutti.</p>
    </intervention>
    <intervention id="1-097-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Signora Presidente, aumentare l’innovazione in seno all’Unione europea è uno degli elementi chiave per lo sviluppo economico, specialmente in un periodo di crisi. Il relatore ha giustamente attribuito grande peso a tale questione ma pare, purtroppo, che alcuni fattori chiave siano stati presentati in termini troppo generici. Anzitutto vale la pena di menzionare le risorse finanziare relativamente esigue che i nuovi Stati membri destinano all’innovazione. Si potrebbe anche dire che l’enorme differenza e lo squilibrio tra vecchi e nuovi paesi dell’Unione, in questo senso, è scioccante, tuttavia la relazione ne fa menzione solamente in una frase. La modesta partecipazione dei nuovi Stati membri è vista in termini negativi ed ha un impatto sfavorevole sullo sviluppo sostenibile dell’Unione, nonché sulla sua coesione.</p>
      <p sl="pl">Ricordiamo che nonostante gli 86 miliardi di euro assegnati alla ricerca per il periodo 2007-2013, non vi è alcun segnale di cambiamento della situazione, pertanto i finanziamenti all’innovazione concessi nell’ambito del Fondo di coesione nel prossimo quadro finanziario dovrebbero tenere maggiormente conto di una gestione equilibrata dei fondi tra nuovi e vecchi Stati membri dell’Unione europea. Dopotutto, l’innovazione rappresenta un’opportunità per questi paesi, in cui scienza e nuove tecnologie dovrebbero essere sviluppati in modo coeso per il bene comune dell’Europa.</p>
      <p sl="pl">Bisognerebbe sottolineare, altresì, che i problemi relativi al finanziamento della ricerca influenzano principalmente le piccole e medie imprese. Alla luce dell’irrigidimento della politica monetaria in seguito alla crisi finanziaria ed economica, i prestiti – essenziali per investire a lungo termine nell’innovazione – sono oggetto di limitazioni. Bisogna tener conto di ciò per facilitare la concessione di prestiti a piccole e medie imprese per simili scopi. Le procedure amministrative in materia vanno, quindi, semplificate.</p>
    </intervention>
    <intervention id="1-098-000" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">Signora Presidente, desidero anch’io ringraziare il collega Audy e tutta la commissione ITRE per l’ottimo lavoro compiuto e per il buon dibattito che si è sviluppato attorno a questo tema straordinariamente importante.</p>
      <p sl="it">Credo vi sia un solo elemento che oggi in quest’Aula non è stato ancora detto, vale a dire il riconoscimento del ritardo accumulato dall’Europa in tema di ricerca e di innovazione.</p>
      <p sl="it">Facciamo bene a vantarci dei risultati raggiunti, ma faremmo altrettanto bene a riconoscere i nostri ritardi in alcuni settori rispetto non soltanto agli Stati Uniti, nostro tradizionale concorrente, ma anche nei confronti di concorrenti molto vigorosi come la Cina e altri paesi.</p>
      <p sl="it">Ritengo dunque che l’Europa – se non vuole morire ripiegandosi su se stessa – debba decidere di investire maggiormente in ricerca e innovazione: si tratta però di una scelta che non dobbiamo operare stasera nel contesto di questa discussione, ma piuttosto in seno al dibattito più ampio che riguarderà le prospettive finanziarie e tutto il tema di come utilizzare le risorse che abbiamo a disposizione. Insomma, è sicuramente il problema dei problemi!</p>
      <p sl="it">Detto questo, credo che i temi affrontati dai colleghi Audy e Carvalho – sui quali mi soffermerò in occasione di altri interventi – siano tutti degni di nota: dalla semplificazione alla necessità di coordinare i finanziamenti, dal tentativo di sviluppare anche Europa 2020, l’eccellenza e l’innovazione, tenendo conto che abbiamo due grandi filoni: uno è quello delle piccole e medie imprese, che è un nostro cuore pulsante dove dobbiamo favorire l’innovazione e lì la favoriamo con la semplificazione e quello invece di grandi centri di ricerca che non abbiamo fino in fondo come dovremmo avere.</p>
    </intervention>
    <intervention id="1-099-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, signora Commissario, onorevoli colleghi, l’ottima relazione dell’onorevole Audy riprende l’insieme dei nostri dibattiti con gli operatori del settore. Non intendo analizzare nel dettaglio la valutazione loro data al Settimo programma quadro, definito indispensabile, ma troppo complesso e burocratico.</p>
      <p sl="fr">Vorrei semplicemente mettere in luce due punti. Il primo è l’innovazione: il Parlamento si è impegnato a promuoverla, ma ciò non deve avvenire a scapito della ricerca di base. Lo sappiamo bene, i risultati ottenuti sono anzitutto conoscenze. Solo in seguito vi è la possibilità di valorizzarne i frutti nella filiera economica o in quella industriale. Bisogna pertanto distinguere bene tra strumentalizzazione e valorizzazione della ricerca di base.</p>
      <p sl="fr">Il secondo punto sono i finanziamenti. Siamo d’accordo che il bilancio debba essere all’altezza delle ambizioni che ci prefiggiamo. Su tale punto oserei dire che dovremmo essere innovativi pur restando coerenti. È inutile moltiplicare gli strumenti: rendiamoli più efficaci. A tale proposito, il meccanismo di finanziamento con ripartizione dei rischi ha registrato un vero successo, ma l’approccio deve essere più inclusivo per quanto attiene alle PMI e alle infrastrutture di ricerca. Inviterei, pertanto, la Commissione a fare il possibile per risolvere quanto prima le controversie e tener conto dei suggerimenti contenuti in questo documento.</p>
    </intervention>
    <intervention id="1-100-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signora Presidente, il Settimo programma quadro (7°PQ) è entrato in vigore nel 2007, dopo l’adesione all’Unione europea di 12 nuovi Stati membri. Naturalmente, queste due grosse fasi di allargamento hanno aumentato le diversità in seno all’Unione europea.</p>
      <p sl="sl">È qui che sorge la domanda: il 7°PQ tiene debitamente conto di tali diversità, ossia è stato creato per promuovere l’eccellenza nella ricerca in modo uniforme in tutta l’Unione europea? La relazione ha individuato alcune tendenze e ne cito due in particolare.</p>
      <p sl="sl">La prima è la difforme partecipazione geografica e la scarsa adesione ai progetti da parte dei ricercatori di alcune aree dell’Unione europea, soprattutto delle regioni meno sviluppate e dei paesi che uniti hanno aderito all’Unione nel 2004 o più tardi ancora.</p>
      <p sl="sl">In seconda istanza, i ricercatori dei paesi più piccoli sono raramente coordinatori di un progetto. La spiegazione data finora è che, nell’ambito del Settimo programma quadro, il principale criterio di selezione è l’eccellenza nella ricerca, con la conclusione che la qualità della ricerca nelle regioni meno rappresentate è bassa.</p>
      <p sl="sl">Ci si potrebbe chiedere se la vera ragione sia proprio questa. Simili affermazioni non possono essere fatte in modo arbitrario: invito, pertanto, la Commissione a verificare le cause dello squilibrio geografico della distribuzione di progetti e coordinatori.</p>
      <p sl="sl">Dopotutto, è nell’interesse degli Stati membri che sostengono la ricerca europea di eccellenza trarre profitto dalle risorse provenienti dai fondi strutturali dell’Unione per rafforzare i propri settori scientifici e di ricerca. Una simile opportunità dovrebbe trovare spazio anche nel prossimo quadro finanziario.</p>
      <p sl="sl">I fondi strutturali, ad ogni modo, dovrebbero essere utilizzati solo in seno agli Stati membri cui sono stati destinati. L’idea che simili finanziamenti debbano fluire dai paesi meno sviluppati a quelli più evoluti in modo da permettere a questi ultimi di costruire la propria infrastruttura di ricerca, ad esempio, è inaccettabile; in questo modo il divario fra le regioni non farebbe che aumentare. Auspico che la Commissione possa fugare i dubbi in merito alle pari opportunità tra ricercatori e coordinatori delle varie regioni e dei diversi paesi dell’Unione, nel rispetto del criterio dell’eccellenza scientifica.</p>
    </intervention>
    <intervention id="1-102-000" speaker_id="96975" name="António Fernando CORREIA DE CAMPOS" is_mep="True" mode="spoken" nationality="Portugal" birth_date="14-12-1942" birth_place="Viseu" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, desidero anzitutto complimentarmi con l’onorevole Audy per la sua eccellente relazione. Quantunque tardiva, la valutazione intermedia ha evidenziato gli aspetti più critici del Settimo programma quadro, ovvero l’eccessiva burocratizzazione, il disinteresse da parte dell’industria, il numero e la complessità dei nuovi strumenti e la lentezza nel flusso dei pagamenti. Vi è, inoltre, il rischio che ingenti finanziamenti possano essere trasferiti dall’attuale programma quadro ad altri programmi di ampio respiro il cui valore aggiunto è discutibile. La relazione, ad ogni modo, ha permesso altresì di evidenziare elementi positivi, come la maggiore cooperazione internazionale tra gruppi scientifici che operano su progetti comuni, esempi di successo come il Consiglio europeo della ricerca ed la partecipazione più equilibrata di uomini e donne.</p>
      <p sl="pt">Vi sono priorità da sviluppare: anzitutto la semplificazione e, secondariamente, la promozione dell’eccellenza scientifica – non solo in alcuni paesi, ma in tutta Europa –, un maggior legame tra il programma quadro, l’innovazione e gli strumenti mirati alle piccole e medie imprese e all’imprenditoria, il cui esempio di maggior successo è il programma Eurostar, che dovrebbe essere ulteriormente ampliato.</p>
    </intervention>
    <intervention id="1-103-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signora Presidente, quello che dobbiamo fare, in poche parole, è rafforzare la comunità di ricerca e, di conseguenza, il potere economico dell’Europa sul piano della concorrenza internazionale. Dobbiamo pertanto esaminare di quali risorse interne potremmo disporre nell’Ottavo programma quadro di ricerca. Vorrei invitare il Commissario a utilizzare il reddito generato dal sistema di scambio di quote di emissione per risolvere finalmente il problema della CO2 . Sarebbe un punto di partenza significativo.</p>
      <p sl="de">I miliardi di euro di cui potremmo disporre potrebbero essere assegnati al programma “energia intelligente” o impiegati per l’ampia gamma di piattaforme e per rendere l’ambiente in cui viviamo sostenibile. Ciò potrebbe essere discusso assieme al Commissario Lewandowski e, naturalmente, ai ministri delle Finanze.</p>
      <p sl="de">Dobbiamo promuovere, inoltre, il programma per la concorrenza e l’innovazione, nell’ambito del quale potremmo velocizzare, migliorare e rendere più efficiente la comunicazione tra i ricercatori attraverso le tecnologie di informazione e di comunicazione più innovative, fornendo loro gli strumenti tecnici e di hardware necessari. Integrare le connessioni a fibre ottiche alle strumentazioni satellitari e creare i relativi cluster sarebbe un’impresa sensazionale, come pure la creazione dell’Istituto europeo di tecnologia.</p>
      <p sl="de">A tale proposito, dobbiamo far conoscere le ricerche svolte nell’ambito del Settimo programma quadro per la ricerca, del programma per la concorrenza e l’innovazione e degli altri programmi agli istituti di formazione, ossia ai docenti delle scuole di ogni ordine e grado. Abbiamo semplicemente bisogno che allievi e studenti possano accedere alle conoscenze più aggiornate dei nostri tempi.</p>
      <p sl="de">Concludendo, il Consiglio europeo della ricerca svolge un ottimo lavoro e le attività che finanzia dovrebbero essere rese ampiamente disponibili al pubblico in tempi brevi. Vorrei inoltre ringraziare ancora una volta l’onorevole Audy per il sostegno alle piccole e medie imprese: come ha affermato l’onorevole Correia De Campos, il programma Eurostar potrebbe diventare uno dei principali progetti futuri.</p>
    </intervention>
    <intervention id="1-104-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, ringrazio l’onorevole Audy per gli sforzi profusi in questo documento. La nostra competitività economica dipende dalla nostra capacità di unire e coordinare gli sforzi in materia di ricerca. Ritengo che il miglior coordinamento e la maggiore coerenza e sinergia tra il Settimo programma quadro e i fondi strutturale e di coesione possano migliorare altresì la partecipazione degli Stati membri attualmente poco rappresentati. La ricerca collaborativa transfrontaliera deve rimanere una priorità. Gli Stati membri devono cooperare anziché competere gli uni con gli altri. Il tasso di successo, finora molto modesto, può essere migliorato semplificando le norme amministrative e finanziarie.</p>
      <p sl="en">Concludo in inglese. Qualche tempo fa, nel corso di quest’anno, il Commissario Geoghegan-Quinn ha dichiarato che dobbiamo eliminare la burocrazia e che necessitiamo di regole semplici e chiare, applicate in maniera coerente e rigorosa. Oggi, signora Commissario, le chiedo di aiutarci a passare dalle parole ai fatti. Grazie dell’attenzione.</p>
    </intervention>
    <intervention id="1-106-000" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Signora Presidente, signora Commissario, onorevole Audy, talvolta è positivo dare uno sguardo al passato, soprattutto nel bel mezzo di un periodo come questo e prima della definizione del quadro finanziario e del programma legislativo del Parlamento.</p>
      <p sl="nl">Ciò che appare chiaro è che la ricerca scientifica, in Europa, è di qualità molto elevata. Il problema è come trasformare tale ricerca in prodotti reali e come organizzare l’intera filiera. Certo, non ha molto senso generare un vasto numero di brevetti che vengono venduti in tutto il mondo se il valore aggiunto che ne deriva finisce in altre regioni. Per questo dobbiamo attirare l’interesse dei nostri cittadini, coinvolgerli ed educarli in modo tale da mantenere in Europa l’intero iter.</p>
      <p sl="nl">Vorrei fare un’altra osservazione. Tutto ruota attorno all’eccellenza, ma questa deve reggersi in piedi da sola, non può limitarsi a essere un insieme di conoscenze vaganti. L’eccellenza deve radicarsi nelle regioni e nelle città. Non possiamo permettere che un livello così alto di valore aggiunto possa trovar luogo solo nelle aree metropolitane. È compito del Parlamento individuare la combinazione i risultati della ricerca e l’applicazione di tale conoscenza in termini di innovazione. La Commissione ha ideato l’Unione dell’innovazione, con ottime iniziative, ed esistono numerosi altri fondi, come ad esempio i fondi strutturali, che possiamo utilizzare a questo scopo. Nei prossimi anni, dobbiamo ricorrere alla condizionalità. Dobbiamo garantire che le regioni rimaste indietro investano nella specializzazione, anche attraverso fondi statali e non esclusivamente per mezzo di finanziamenti europei. In questo modo si crea un’agenda comune e strumenti come la programmazione congiunta rivestono grande importanza al riguardo.</p>
      <p sl="nl">Vorrei trattare brevemente due punti. Anzitutto, dobbiamo perseverare con strumenti che comportano dei rischi. Il meccanismo di finanziamento con ripartizione dei rischi della Banca europea degli investimenti ha dato ottimi risultati. Secondariamente, onorevole Carvalho, non vi è dubbio che lei abbia agito bene: la burocrazia è stata ridotta, ma ora lasci andare le redini di queste iniziative tecnologiche congiunte, nelle quali l’industria è presente al 50 per cento, ma che noi continuiamo a trattare come se fossero enti pubblici! Semplicemente, così non può funzionare.</p>
      <p sl="nl">Ringrazio per la relazione di revisione intermedia: è un documento estremamente importante e, quando stileremo le nuove norme, lo trasformeremo in realtà.</p>
    </intervention>
    <intervention id="1-107-000" speaker_id="96792" name="Bogdan Kazimierz MARCINKIEWICZ" is_mep="True" mode="spoken" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Signora Presidente, desidero ringraziare il relatore per il lavoro svolto. La questione più importante che vorrei evidenziare riguarda la semplificazione delle norme e procedure esistenti per i programmi di sostegno alla ricerca e all’innovazione e la necessità di individuare le ragioni per cui i nuovi Stati membri dell’Unione europea siano sottorappresentati. Il prossimo quadro finanziario deve tener conto delle attuali necessità in modo tale che ciascun paese sia in grado di sviluppare un settore della ricerca, promuovendo attività di ricerca e innovazione con l’aiuto di strumenti finanziari comuni che, se ben gestiti, permetterebbero alle misure adottate di mirare alle necessità della società e del mercato.</p>
      <p sl="pl">È fondamentale far sì che gruppi di associazioni, aziende e, soprattutto, microimprese, nonché reti nazionali o regionali di piattaforme tecnologiche possano partecipare, in una prospettiva futura, al programma quadro. Vorrei sottolineare, al contempo, che mantenere la diversità delle regioni dell’Unione europea nel settore dell’innovazione richiede particolare attenzione nella formulazione di un quadro finanziario strategico comune per la ricerca scientifica e l’innovazione.</p>
      <p sl="pl">Prestiamo attenzione inoltre alla sinergia di azioni avviate a livello europeo, nazionale e regionale che, attraverso l’introduzione di norme amministrative e finanziarie comuni e l’obbligo di armonizzare disposizioni e requisiti per la partecipazione ai vari programmi, creano un sistema comune e trasparente. Spero che le conclusioni tratte nel processo di valutazione del Settimo programma quadro getteranno le basi per proseguire il lavoro relativo al successivo PQ.</p>
    </intervention>
    <intervention id="1-108-000" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signora Presidente, anzitutto, vorrei congratularmi con l’onorevole Audy per l’eccellente relazione sulla revisione intermedia. Ritengo vi siano tre punti da sottolineare.</p>
      <p sl="en">Il primo riguarda la semplificazione – la riduzione della burocrazia – come affermato all’avvio del Settimo programma quadro. Esso è diventato meno burocratico e credo che i ricercatori e coloro che trattano questo genere di progetti ne siano coscienti, nonostante resti ancora molto da fare. Reputo che, per certi versi, potremmo accordare maggior fiducia alle università che per operano da secoli: certo, non scapperanno via con il denaro.</p>
      <p sl="en">Il secondo punto è l’eccellenza. L’essenza degli sforzi comuni e congiunti che stiamo compiendo è l’attribuzione di uno speciale valore aggiunto europeo, il raggiungimento dell’eccellenza. Tutti gli Stati membri finanziano le proprie attività di ricerca e scienza e, in più, come già ribadito, disponiamo di fondi strutturali. Per quanto attiene all’attuale programma quadro, se non miriamo all’eccellenza, perderemo quella competitività di cui avremo bisogno in futuro.</p>
      <p sl="en">Terzo punto: la mobilità. Credo che uno degli elementi più significativi cui abbiamo assistito è che la mobilità che possiamo raggiungere attraverso il programma quadro sta creando quel particolare clima e quei prerequisiti che portano all’eccellenza. Sono lieto che il relatore abbia proposto un voucher per la ricerca, cercando di dare avvio a un processo spontaneo tra i ricercatori europei, che porti all’eccellenza attraverso la creazione e l’aumento della mobilità.</p>
      <p sl="en">Ringrazio, pertanto, ancora una volta l’onorevole Audy.</p>
    </intervention>
    <intervention id="1-109-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signora Presidente, è raro che quest’Assemblea sia unanime su un argomento ma oggi era chiaro che la Commissione e il Parlamento concordassero su tale questione e, specialmente, su come procedere in futuro. Buona parte del merito va al relatore, l’onorevole Audy. Come ha detto il Commissario, ha prodotto un “documento ricco e ampio”.</p>
      <p sl="en">Ha presentato una relazione davvero esaustiva e sono lieto che sia stato posto l’accendo su pochi, semplici aspetti. Il primo è proprio la semplicità in sé. La necessità di semplificazione è fondamentale. Sono lieto che il Commissario abbia dichiarato che ci stiamo muovendo verso un regolamento finanziario più semplice. Dobbiamo semplificare, dare fiducia ai ricercatori e assicurarci di non perdere i migliori. In questo modo otterremo grandi risultati.</p>
      <p sl="en">Concludendo, la strategia di Lisbona è fallita. La situazione non deve ripetersi. Attraverso la ricerca, la dimostrazione e il conseguimento di risultati potremo raggiungere la competitività di cui l’Europa ha tanto bisogno.</p>
    </intervention>
    <intervention id="1-111-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signora Presidente, alla luce della situazione attuale, e nella prospettiva di raggiungere gli obiettivi della strategia Europa 2020, il Settimo programma quadro deve far fronte alle attuali sfide. Semplificare l’accesso delle piccole e medie imprese (PMI) ai finanziamenti concede loro l’opportunità di sviluppare nuovi servizi e prodotti. La consistenza del contributo finanziario, la documentazione da fornire e l’accesso a informazioni e pararei specialistici devono essere realistici, perché, in caso contrario, non saremo in grado di creare un quadro che favorisca l’accesso delle PMI al programma, indipendentemente dagli obiettivi.</p>
      <p sl="ro">Reputo sia vitale, altresì, attribuire maggiore importanza allo sviluppo della ricerca a livello regionale, incoraggiando partenariati a più livelli e sostenendo la stesura di orientamenti metodologici per tale scopo. Non possiamo raggiungere degli obiettivi senza stabilire in modo chiaro le procedure e incoraggiare lo sviluppo di strumenti utili.</p>
    </intervention>
    <intervention id="1-112-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, anch’io desidero ringraziare il relatore e il Commissario. Come hanno detto entrambi, ricerca e innovazione sono importanti per il futuro dell’economia europea. So che vi sono diverse università in Galles, ad esempio, che beneficiano di finanziamenti europei. Ritengo, pertanto, sia importante essere tutti a favore di un finanziamento adeguato per la ricerca e l’innovazione nel bilancio dell’Unione europea: non dovremo votare si alla presente relazione e poi esprimere un parere contrario quando si discuterà di bilancio.</p>
      <p sl="en">In merito alle questioni sollevate nel pomeriggio, è chiaro che tutti noi sosterremo la semplificazione, stabilendo per esempio un insieme comune di regole. Sono a conoscenza, tuttavia, di alcune preoccupazioni circa il continuo ricorso ad aliquote fisse e contributi forfettari, pertanto ritengo che dovremmo mirare a una certa flessibilità e discrezione in questi campi.</p>
      <p sl="en">Dovremmo concentrarci sui risultati, ma, sebbene questi siano importanti, ricerca e innovazione implicano anche dei rischi, un fattore che non possiamo escludere. Concludendo, sarei favorevole alla proposta di intensificare le relazioni tra università e imprese, in modo da beneficiare di tutte le attività di ricerca e sviluppo svolte.</p>
    </intervention>
    <intervention id="1-113-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, la competitività non è una scelta, per l’Unione europea. L’UE dev’essere concorrenziale a livello mondiale ed è per questo che dobbiamo investire nella ricerca e nell’innovazione.</p>
      <p sl="ro">Purtroppo, i beneficiari dei programmi di ricerca che solitamente utilizzano finanziamenti nazionali e comunitari devono far fronte alla difficoltà di comprendere le diverse norme e procedure che li regolano. Riteniamo, inoltre, che sia possibile sviluppare ricerca e innovazione in seno all’Unione europea solo riducendo la burocrazia, semplificando e unificando le procedure, sviluppando la ricerca applicata e migliorando l’accesso al finanziamento per le piccole e medie imprese. Deploriamo che, a causa della crisi economica e finanziaria, gli Stati membri abbiano ridotto il bilancio destinato a istruzione e ricerca e li invitiamo a investire nell’istruzione quale elemento prioritario in questo periodo di crisi, dal momento che la qualità della ricerca e dell’innovazione dipendono anche da questo.</p>
      <p sl="ro">Desidero ringraziare il relatore, l’onorevole Audy, per aver accolto l’emendamento da me proposto che chiedere alla Commissione di aumentare i fondi del Settimo programma quadro per la ricerca e lo sviluppo di applicazioni e servizi relativi al sistema globale di navigazione via satellite.</p>
    </intervention>
    <intervention id="1-114-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, credo che il documento in esame otterrà un ampio consenso da parte di tutti i gruppi parlamentari. L’elemento chiave della relazione è che l’Unione deve rimanere in prima linea nei settori della ricerca, dell’innovazione e della scienza. È fondamentale, perché senza ricerca, non potremo diventare gli innovatori di domani. Abbiamo bisogno di ricerca, se vogliamo creare posti di lavoro, mantenere l’occupazione nell’Unione europea e rimanere competitivi nei confronti delle economie emergenti. Abbiamo bisogno che il settore pubblico e quello privato – che ritengo essere il motore di crescita economica – collaborino in uno spirito di partenariato.</p>
      <p sl="en">È necessario incoraggiare anche ai massimi livelli gli sforzi volti a incentivare una maggiore partecipazione delle piccole e medie imprese, nonché garantire che la burocrazia sia mantenuta a livelli minimi. I capi di Stato e di governo hanno sottoscritto l’iniziativa faro “Unione dell’Innovazione” in occasione del vertice del 4 febbraio ma non è sufficiente approvarla. In questo momento servono azione e so molto bene che il Commissario Geoghegan-Quinn mira all’azione e seguirà fino in fondo il processo. Ricerca e innovazione sono gli strumenti chiave di cui disponiamo per aiutare l’Europa a superare l’attuale crisi economica.</p>
    </intervention>
    <intervention id="1-115-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signora Presidente, la revisione del Settimo programma quadro di attività comunitarie di ricerca e sviluppo tecnologico (7°PQ) dovrebbe basarsi sui vantaggi e gli svantaggi dei singoli progetti per i cittadini. Mi riferisco, ad esempio, al progetto INDECT, finanziato dal 7°PQ. Il presunto beneficio della lotta al terrorismo dev’essere messo sulla bilancia assieme alle restrizioni alla libertà dei cittadini e alla protezione dei dati.</p>
      <p sl="de">Per qualunque progetto, pertanto, dobbiamo porci la domanda: chi ne trarrà beneficio e quali diritti saranno insostenibilmente compromessi? Questo discorso vale anche per il finanziamento della ricerca nel settore dell’ingegneria genetica. A trarne profitto sono i grandi produttori di beni alimentari, i lobbisti, ma di certo non i nostri cittadini. Certo, dobbiamo investire di più in ricerca e sviluppo, ma dobbiamo anche valutare meglio i progetti da finanziare che, alla fin fine, vengono pagati dai contribuenti.</p>
    </intervention>
    <intervention id="1-116-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signora Presidente, desidero ringraziare il relatore per questo documento e anche il Commissario, che recentemente ha fatto visita alla mia circoscrizione, nell’Irlanda del nord, dove so che ha assistito a esempi eccellenti di ricerca e innovazione.</p>
      <p sl="en">L’economia dell’Irlanda del nord è composta da piccole e medie imprese – il 97 per cento di tutte le aziende rientra in questa categoria – e riceve molto meno denaro dal programma quadro rispetto ad altre regioni del Regno Unito e dell’Europa. Si cita la burocrazia come principale difficoltà e molte imprese di piccole dimensioni sono semplicemente più preoccupate a non dover chiudere i battenti che non a trarre benefici a lungo termine dal programma di ricerca e innovazione.</p>
      <p sl="en">Credo che l’esempio dell’industria aerospaziale nell’Irlanda del nord sia significativo: le aziende più grandi guidano ed aiutano quelle più piccole ad accedere effettivamente al programma. Desidero cogliere l’occasione per invitare il Commissario a presentare nuove modalità, radicalmente diverse attraverso cui le piccole e medie imprese potrebbero beneficiare di questo importantissimo programma.</p>
    </intervention>
    <intervention id="1-117-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, il Settimo programma quadro di ricerca non si occupa solo di ricerca in termini generici, bensì di ambiti specifici che dovrebbero interessare particolarmente tutti noi dopo il disastro di Fukushima. Riguarda anche fondi provenienti dal programma Euratom.</p>
      <p sl="de">Come sappiamo, sono state le lobby del nucleare che, negli ultimi anni, sono riuscite a promuovere l’energia atomica come un’alternativa favorevole all’ambiente. Lo si percepisce soprattutto in alcuni Stati membri. Siamo consapevoli, inoltre, che alcuni paesi si sono dati al nucleare in misura tale che non sarà facile, per loro, passare a delle fonti alternative. Che senso ha utilizzare reattori per la produzione di energia, se crollano sotto masse d’acqua o a causa di terremoti? Che senso ha utilizzare la più produttiva centrale nucleare se un minimo difetto è sufficiente a rendere inabitabili per anni non solo le immediate vicinanze, ma l’intera regione in cui si trova? È importante concentrarci con maggior vigore sulla sicurezza nucleare e portare avanti lo sviluppo di soluzioni alternative.</p>
      <p sl="de">Ora che il programma di ricerca Euratom si appresta a essere esteso al 2012 e al 2013, Fukushima dovrebbe farci riflettere nuovamente sulla scelta.</p>
    </intervention>
    <intervention id="1-118-000" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signora Presidente, ascoltando la discussione odierna sul Settimo programma quadro, vorrei cogliere l’opportunità di attirare la sua attenzione verso i preparativi per l’Ottavo programma quadro. Esiste già un Libro verde su questo argomento, che cita a mala pena la ricerca in altri settori, quali la pesca. Purtroppo, il finanziamento diretto alla ricerca in questo settore sta procedendo in una direzione davvero allarmante. Le risorse iniziali sono gradualmente diminuite nei successivi programmi e tagli così radicali hanno portato alla totale esclusione della ricerca marina dagli obiettivi di finanziamento specifico in seno al 7°PQ.</p>
      <p sl="pl">Nel prossimo programma quadro, la situazione deve mutare, in modo da poter rispettare gli obiettivi della politica comune della pesca. Il settore alieutico sta affrontando diverse difficoltà e la ricerca e il lavoro di sostegno della scienza sono strumenti potenti per lo sviluppo sostenibile del settore. È per questa ragione che è importante assegnare delle risorse adeguate a tale scopo. Grazie dell’attenzione.</p>
    </intervention>
    <intervention id="1-119-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">Membro della Commissione. – Signora Presidente, sono davvero grata della preziosa discussione odierna e vorrei ringraziare tutti gli onorevoli parlamentari che hanno preso parte a questo splendido dibattito.</p>
      <p sl="en">Opererò in stretta collaborazione con il Parlamento nell’elaborazione del prossimo programma per la ricerca e l’innovazione con un reale valore aggiunto europeo.</p>
      <p sl="en">Entro la fine dell’anno – il 30 novembre per la precisione– presenteremo le nostre proposte per i prossimi programmi di finanziamento per la ricerca e l’innovazione nell’ambito del quadro strategico comune. Abbiamo già illustrato alcune idee per raggiungere tale obiettivo all’interno del Libro verde, unendo i vari strumenti a livello comunitario sotto un unico cappello. Possiamo sostenere l’intera filiera dell’innovazione, dalla ricerca di base alla distribuzione sul mercato. In questo modo credo che otterremo il massimo impatto dai nostri investimenti.</p>
      <p sl="en">Attendo davvero con impazienza i risultati delle vostre discussioni sul Libro verde, che, se ho ben capito, verranno adottati verso la fine dell’estate. Vi posso assicurare che i suggerimenti contenuti nelle relazioni degli onorevoli Carvalho, Merkies, Audy e Matias verranno debitamente tenuti in considerazione nella stesura delle proposte legislative.</p>
      <p sl="en">Permettetemi di ricordare, infine, che il 10 giugno organizzeremo l’evento finale della consultazione relativa al Libro verde, cui molti membri di quest’Aula sono stati invitati, alcuni dei quali come oratori. Vorrei informare gli onorevoli parlamentari che abbiamo ricevuto più di 1 300 risposte al questionario online. Sono stati presentati anche un numero senza precedenti di relazioni che illustrano la posizione delle autorità competenti: governi nazionali, associazioni europee, aziende, università ed organizzazioni regionali e locali ne hanno inviati più di 700. Abbiamo ricevuto risposte da tutti i paesi dell’Unione europea e non solo. Ritengo che ciò abbia dimostrato il grande interesse che l’Europea attribuisce a ricerca e innovazione quali politiche per la crescita futura.</p>
      <p sl="en">Permettetemi, pertanto, di ringraziarvi ancora una volta per la visione e l’impulso che il Parlamento ha saputo dare alla valutazione intermedia del Settimo programma quadro.</p>
    </intervention>
    <intervention id="1-121-000" speaker_id="33775" name="Jean-Pierre AUDY" is_mep="True" mode="spoken" role="relatore" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Signora Presidente, desidero ringraziare la Presidenza del Parlamento per aver permesso di organizzare questa discussione, inizialmente non prevista. Era estremamente utile che tutti i gruppi politici potessero affrontare quest’importante argomento.</p>
      <p sl="fr">Vorrei altresì esprimerle, signora Commissario, tutta la nostra riconoscenza e parlo a nome di tutti coloro che l’apprezzano. Lei gode anche del sostegno dei membri irlandesi del gruppo del Partito popolare europeo (Democratico cristiano). Come può vedere, su argomenti simili, può accadere davvero di tutto. La ringrazio per quello che sta facendo. Contiamo molto su di lei per quanto attiene alla semplificazione e agli importanti messaggi che le rivolgiamo, signora Commissario.</p>
      <p sl="fr">Vorrei ringraziare i relatori di tutti i gruppi politici, gli onorevoli colleghi che hanno presentato diversi emendamenti e i collaboratori che hanno lavorato a questo documento, con un grazie particolare a quelli del gruppo PPE.</p>
      <p sl="fr">Vi ringrazio per aver trattato la questione della semplificazione: abbiamo tenuto conto dei vostri commenti. Il termine “competitività industriale” suscita aspettative. Dobbiamo collegare la ricerca e l’aspetto commerciale, ovvero la ricerca e l’innovazione, per mezzo del brevetto europeo. La ricerca dev’essere trasformata in crescita. Come ha ricordato l’onorevole Reul, dobbiamo incoraggiare l’eccellenza e diventare i migliori del mondo, lo faremo grazie all’eccellenza. Come ho detto in precedenza, però, non sappiamo chi vincerà il premio Nobel tra cinque o dieci anni, pertanto dobbiamo riuscire a conciliare l’eccellenza con la distribuzione sul territorio europeo. Come nello sport: dobbiamo avere i migliori ricercatori del mondo proprio come vinceremmo con i migliori giocatori della terra. La parola chiave è l’eccellenza.</p>
      <p sl="fr">Per concludere, abbiamo proposto di raddoppiare i finanziamenti, ma non a scapito dell’agricoltura o dei fondi strutturali. Dobbiamo migliorare il coordinamento tra gli Stati membri. I capi di Stato e di governo hanno dichiarato che non aumenteranno i contributi pubblici. Dobbiamo piuttosto migliorare il coordinamento dei fondi europei, nazionali e regionali – alcuni dei quali dipendono da fondi comunitari – per assicurare coerenza e ottenere una buona politica.</p>
      <p sl="fr">Concludo, signora Presidente, con un solo argomento: avevo proposto – ma la mia idea non è stata accettata, perché è una questione che dovremmo affrontare sul piano politico – di dotarci di un piano europeo di ricerca per l’industria bellica. È giunto il momento che l’Unione europea e gli Stati membri mirino a un ingente programma di ricerca, ai sensi dell’articolo 45 del trattato sull’Unione europea sui materiali bellici e, naturalmente, sui materiali a duplice uso.</p>
    </intervention>
    <intervention id="1-122-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 149)</p>
    </intervention>
    <intervention id="1-123-000" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="hu">Il Settimo programma quadro di ricerca e sviluppo tecnologico (7°PQ) è il programma di sostegno alla ricerca più ricco al mondo e svolge un ruolo fondamentale nel mantenimento della competitività dell’Europa e nell’attuazione della strategia 2020. Il 7°PQ apporta un cospicuo valore aggiunto nel settore della ricerca e dell’innovazione europee, tuttavia la revisione intermedia ha evidenziato diversi settori che necessitano di sviluppo. A mio avviso, due sono gli aspetti fondamentali per il successo futuro del programma. Il primo e più urgente compito sarebbe la semplificazione degli oneri burocratici. L’amministrazione, eccessivamente complessa, è costosa e rappresenta un disincentivo per la partecipazione al programma da parte delle piccole e medie imprese. L’eliminazione di strutture parallele, un trasferimento di fondi più rapido e l’armonizzazione del Settimo programma quadro con le priorità nazionali possono contribuire a suscitare interesse nel più ampio numero possibile di attori verso le attività di ricerca e innovazione. Secondariamente, vorrei sottolineare l’importanza di un approccio basato sull’eccellenza, considerato che le risorse finanziarie del programma possono essere sfruttate con maggiore efficienza se la selezione dei progetti di ricerca da sostenere si basa sull’eccellenza. La revisione intermedia, ad ogni modo, ha rivelato che, per quanto concerne il trasferimento di fondi, alcuni Stati membri sono sottorappresentati. La principale ragione è che tali paesi non sono dotati di infrastrutture di ricerca tali da permettere loro di rispettare i criteri di eccellenza stabiliti, pertanto è necessario rivedere le sinergie tra il 7°PQ e i fondi strutturali e di coesione, che potrebbero promuovere, a loro volta, lo sviluppo di infrastrutture arretrate. In questo modo possiamo porre tutti gli Stati membri su un piano paritario per quanto concerne la valutazione in base all’eccellenza.</p>
    </intervention>
    <intervention id="1-124-000" speaker_id="34249" name="Filiz HYUSMENOVA" is_mep="True" mode="written" nationality="Bulgaria" birth_date="10-06-1966" birth_place="Silistra" p_group="Group of the Alliance of Liberals and Democrats for Europe - Vice" m_state="BG">
      <p sl="bg">Il Settimo programma quadro per le attività di ricerca, sviluppo tecnologico e dimostrazione è uno strumento importante per il raggiungimento degli obiettivi della strategia Europa 2020. Il ruolo di punta dell’Europa nell’innovazione tecnologica e la futura competitività dell’Unione dipendono fortemente dalla ricerca scientifica. A tale proposito è opportuno concentrarsi maggiormente sul sostegno al programma, su una maggiore connessione con le necessità delle imprese e su un miglior coordinamento con gli altri strumenti finanziari dell’Unione europea e con i fondi strutturali.</p>
      <p sl="bg">Importanti fattori che contribuiscono al successo del programma sono anche l’accesso alle informazioni circa le opportunità che esso offre per il maggior numero possibile di portatori di interesse e la semplificazione delle procedure di adesione, che al momento sono eccessivamente complicate. Desidero ribadire la necessità di promuovere in modo più diffuso i risultati di progetti portati a termine con successo, in modo che un maggior numero di aziende possa accedervi e, ove possibile, farne uso.</p>
      <p sl="bg">La scienza non è fine a se stessa, bensì dovrebbe portare vantaggi all’economia e alla società. I collegamenti tra i vari programmi devono essere rafforzati, in modo da garantire la coerenza nello sviluppo di progetti scientifici e dimostrativi, nonché di test di vendita e di progetti di duplicazione di mercato. Ciò permetterà di raggiungere livelli più elevati di efficacia e un maggior valore aggiunto per i finanziamenti provenienti dal 7°PQ.</p>
    </intervention>
    <intervention id="1-124-125" speaker_id="96795" name="Jacek Olgierd KURSKI" is_mep="True" mode="written" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Un problema ricorrente in tutte le relazioni sull’innovazione è la mancanza di un quadro chiaro e specifico per gli investimenti provenienti da fondi europei destinati a ricerca e sviluppo. Tale problema appare evidente anche nella relazione Audy e, fattore ancor più importante, implica un’ulteriore questione irrisolta, ovvero lo squilibrio nei finanziamenti dell’Unione europea. L’autore cita appena la mancanza di equità nella ricezione di fondi tra l’Europa occidentale e i nuovi Stati membri dell’Unione. La scarsità di finanziamenti si evince, fra l’altro, dal ricorso al meccanismo di finanziamento con ripartizione dei rischi. I progetti cofinanziati nell’ambito di tale meccanismo hanno riguardato solo 18 dei 27 Stati membri dell’Unione europea. I principali beneficiari, oltretutto, provengono dalla cosiddetta vecchia guardia: Germania (23,1 per cento della totalità dei finanziamenti allocati), Spagna (19,1 per cento), Regno Unito (9,9 per cento) e Paesi Bassi (8,3 per cento). Attualmente, circa un terzo delle attività di ricerca è finanziata attraverso detto meccanismo. Mi pare che tale percentuale dovrebbe essere aumentata proporzionalmente, in modo che i contributi provati degli imprenditori non superino il 10-15 per cento della somma necessaria (al momento, questa cifra è pari al 15-25 per cento del bilancio destinato alla ricerca). Dovremmo ricordare che uno dei principali compiti dell’Unione europea è eliminare gli squilibri sociali e geografici grazie alla distribuzione in tutti i paesi dei benefici derivanti dall’innovazione. Non potremo raggiungere questo risultato se ci scorderemo, in termini finanziari, dei nuovi Stati membri dell’Unione, sostenendo così un’ulteriore “fuga di cervelli” unilaterale.</p>
    </intervention>
    <intervention id="1-124-250" speaker_id="96788" name="Krzysztof LISEK" is_mep="True" mode="written" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Plaudo alla tendenza emergente di aumentare i fondi destinati alla ricerca scientifica in seno all’Unione europea. Al contempo, ritengo sia essenziale combinare le nostre forze e le spese relative a questo settore. Le riforme dovrebbero essere attuate quanto prima a livello nazionale in modo da permettere la creazione di centri che si coordino con successo, evitando la duplicazione di attività relative ai medesimi progetti. Ciò contribuirebbe altresì a un migliore utilizzo dei fondi. L’Unione europea deve ricordare l’importanza della ricerca in termini di acquisizione di competitività nel contesto globale odierno. Gli Stati membri, in particolare, dovrebbero modificare il modo in cui conducono le attività di ricerca in tema di sicurezza, uno dei principali settori citati nella relazione, in modo da garantire che queste vengano ottimizzate in periodi di crisi finanziaria.</p>
    </intervention>
    <intervention id="1-124-500" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Il carattere attrattivo del Settimo programma quadro di ricerca non si è mostrato appieno in seno al settore dell’industria. Oltre alla necessità di nuovi finanziamenti, è fondamentale ottenere un migliore coordinamento tra Unione europea, Stati membri e regioni sui temi relativi a ricerca, sviluppo e innovazione.</p>
      <p sl="ro">Anzitutto, è necessario migliorare il legame tra fondi di coesione e programma quadro di ricerca. Desidero sottolineare l’importanza della politica di coesione, in quanto è divenuta un’importante fonte di sostegno per la ricerca e l’innovazione in Europa.</p>
      <p sl="ro">Secondariamente, le politiche relative a ricerca e innovazione dovrebbero essere adattate alle necessità specifiche del mercato. È necessario identificare la richiesta di tecnologie innovative sul mercato comunitario in modo da commercializzare i risultati dell’innovazione. Ritengo che dovrebbero essere resi disponibili strumenti finanziari adeguati per sostenere la corretta introduzione di tecnologie innovative sul mercato dell’Unione europea.</p>
      <p sl="ro">Concludendo, vorrei menzionare il fatto che, nell’Unione europea, vi è un estremo squilibrio in termini di allocazione di fondi; i risultati indicano che i vecchi Stati membri assorbono la maggior parte delle risorse finanziarie. La situazione va contro l’obiettivo di coesione territoriale, in base al quale gli Stati membri dovrebbero svilupparsi in modo equilibrato, dal punto di vista geografico, come previsto dal trattato di Lisbona.</p>
    </intervention>
    <intervention id="1-124-750" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Plaudo alla proposta di garantire che la ricerca finanziata dal Settimo programma quadro (7°PQ) sia mirata all’individuazione di soluzioni ai problemi che l’Unione europea deve affrontare nei settori definiti nel capitolo sulla cooperazione del 7°PQ stesso. Tra questi anzitutto la sanità – incluse ricerche cliniche e preventive e tecnologie mediche. Il cancro è la seconda causa di morte più comune in Europa e, a causa dell’invecchiamento della popolazione, si prevede che un uomo su tre e una donna su quattro verranno colpiti dalla malattia entro il 75° anno di età. La ricerca sul cancro è prossima al raggiungimento di numerose scoperte, soprattutto riguardo a metodi più accurati ed economici, nonché meno gravosi per il paziente, per quanto attiene sia ai controlli preventivi che al vero e proprio trattamento. Finanziare la ricerca sul cancro può salvare vite umane e ridurre i costi delle cure. Plaudo alla volontà politica di sostenere i finanziamenti già destinati alla ricerca sul cancro nell’ambito del programma. Nell’attuale situazione economica dell’Unione europea, non dobbiamo ridurre questi fondi, bensì aumentarli. Vorrei sottolineare che, se riusciamo ad unire le forze per portare a termine progetti ambiziosi come l’abolizione delle frontiere nazionali o la costruzione di stazioni spaziali, dovremmo trovare il modo di trasformare il cancro in un male che nessuno deve più temere. Per farlo, dobbiamo sostenere e coordinare la ricerca relativa ai metodi di trattamento e prevenzione. La lotta contro il cancro è una questione europea che dovrebbe essere una priorità per noi, dal finanziamento nell’ambito del Settimo programma quadro all’agenzia unica a livello europeo.</p>
    </intervention>
  </section>
  <section id="creitem19" title="19. Relazioni commerciali UE-Canada (discussione)">
    <intervention id="1-126-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la discussione sull’interrogazione alla Commissione sulle relazioni commerciali UE-Canada, di Vital Moreira, a nome della commissione per il commercio internazionale (O-000053/2011 – B7-0213/2011).</p>
    </intervention>
    <intervention id="1-127-000" speaker_id="96930" name="Vital MOREIRA" is_mep="True" mode="spoken" nationality="Portugal" birth_date="08-11-1944" birth_place="Anadia" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">autore. – Signora Presidente, in veste di presidente della commissione parlamentare per il commercio internazionale, spetta a me presentare un’interrogazione orale alla Commissione sul negoziato per un accordo economico e commerciale con il Canada.</p>
      <p sl="pt">Dopo due anni dal loro inizio, avvenuto nel maggio 2009, sembra che tali negoziati possano concludersi entro la fine di quest’anno. Alla luce dello stato di avanzamento dei negoziati, quindi, è il momento opportuno per ottenere informazioni dalla Commissione in merito ad alcuni dei punti più importanti degli stessi.</p>
      <p sl="pt">Il testo dell’interrogazione adottato dalla mia commissione è ben noto e, quindi, signora Presidente, per evitare di leggerlo, mi permetta cortesemente di presumere che ve ne siano delle copie.</p>
      <p sl="pt">Come sappiamo, in seguito al trattato di Lisbona, il Parlamento ha il diritto di essere informato su tutti gli stadi dei negoziati relativi agli accordi internazionali. Questo diritto si applica, ovviamente, agli accordi commerciali internazionali, che sono di competenza esclusiva del Parlamento e per i quali è più opportuno effettuare un esame parlamentare.</p>
      <p sl="pt">È importante ricordare che il Commissario per il commercio de Gucht e la Direzione generale del Commercio hanno adempiuto l’obbligo di fornire informazioni alla commissione parlamentare che presiedo in questo ed in altri frangenti. D’altronde, è importante condividere con il Parlamento e il pubblico le informazioni relative alle questioni più importanti attualmente in gioco, alla luce dei progressi dei negoziati in questo ambito. Le informazioni in questione riguardano, tra l’altro, aspetti molto delicati per il Parlamento ed il pubblico europeo, come ad esempio la problematica delle famose sabbie bituminose e l’opposizione del Canada in seno all’OMC al divieto europeo nei confronti dei prodotti di foca.</p>
      <p sl="pt">Riteniamo, quindi, che questa interrogazione orale e gli sviluppi che ne possono derivare siano di estrema importanza. Resta solo da informare il Parlamento che questa interrogazione orale è accompagnata, come di consueto, da una risoluzione dedicata allo stesso argomento su cui si voterà mercoledì. Entrambe le iniziative dimostrano la grande attenzione che la commissione per il commercio internazionale e, dal nostro punto di vista, il Parlamento, devono prestare a tale questione.</p>
    </intervention>
    <intervention id="1-128-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">membro della Commissione. – Signora Presidente, il Commissario de Gucht attualmente è assente e mi ha pregato di presentare la seguente dichiarazione in risposta all’interrogazione parlamentare dell’onorevole Moreira.</p>
      <p sl="en">Accogliamo con favore la discussione in plenaria di oggi, dedicata ai negoziati per un accordo globale economico e commerciale con il Canada. Sino ad ora, i negoziati sono proseguiti senza complicazioni e dovrebbe essere possibile finalizzare il corpo di un accordo prima della fine dell’anno, concludendosi formalmente all’inizio del 2012.</p>
      <p sl="en">Tuttavia, stiamo per entrare in uno stadio dei negoziati in cui la questione si sta complicando soprattutto perché alcuni dei punti rimasti in sospeso riguardano differenze insite nella nostra organizzazione economica o nei nostri sistemi normativi.</p>
      <p sl="en">L’accordo offre un enorme vantaggio per entrambe le parti, con conseguenze positive per le attività economiche, per gli investitori e per i consumatori, grazie all’ampiezza dell’ambito di applicazione che è stato delineato. In sostanza, ipotizziamo che tale accordo possa rappresentare per entrambe le economie un incremento pari a circa 20 miliardi di euro annui. Ove gli interessi offensivi dell’UE, come ad esempio gli appalti pubblici provinciali, rientrino nell’ambito di competenza provinciale, ci è stato assicurato che le province e le regioni del Canada parteciperanno ai negoziati e all’attuazione dell’accordo.</p>
      <p sl="en">In merito alle preoccupazioni da lei sollevate, gli Stati membri dell’Unione europea hanno raggiunto un’intesa in merito all’utilizzo della cosiddetta impostazione “lista negativa”. Uno dei motivi principali per cui un partner commerciale come il Canada predilige una “lista negativa” consiste nel fatto che un’impostazione del genere garantisce maggiore trasparenza e certezza giuridica, dato che precisa in maniera molto chiara quali servizi sono esclusi dall’apertura del mercato, nonché l’eventuale esistenza di monopoli e diritti esclusivi nel settore pubblico. Pertanto, l’impostazione “lista negativa” non pregiudica in alcun modo la possibilità, per gli Stati membri dell’UE, di mantenere in futuro il diritto di esercitare un monopolio, su di un particolare tipo di servizio.</p>
      <p sl="en">L’Unione europea ed il Canada devono ancora stabilire quali impegni intendano assumersi o meno in ogni settore, anche per quanto riguarda i servizi pubblici o altri servizi in cui sia importante adottare una flessibilità politica in futuro.</p>
      <p sl="en">I governi europei continueranno ad avere la possibilità di imporre obblighi di servizio pubblico universali ad operatori privati e di erogare aiuti ai servizi pubblici laddove necessario. Gli accordi commerciali non impongono alcun obbligo di privatizzazione o liberalizzazione, principio che verrà applicato anche al CETA, nel quale saranno contenute disposizioni sullo sviluppo sostenibile in ambito economico, ambientale e sociale. Queste disposizioni saranno inserite in toto all’interno dell’accordo commerciale.</p>
      <p sl="en">Prendiamo atto delle preoccupazioni espresse nei confronti del quadro formale costituito in seno all’OMC in merito al divieto europeo sui prodotti di foca e sulle sabbie bituminose canadesi. Sebbene queste preoccupazioni siano comprensibili, riteniamo che vi siano dei buoni motivi per tenere separati questi processi dai negoziati CETA. Detto ciò, il negoziato – come nel caso di qualsiasi altro negoziato commerciale – non pregiudica la capacità dell’UE o dei suoi paesi partner di redigere e attuare misure in campo ambientale.</p>
      <p sl="en">Per quanto riguarda, in particolare, la direttiva sulla qualità dei carburanti, vorrei sottolineare nella maniera più chiara possibile che il negoziato ed un futuro accordo non rappresentano e non rappresenteranno un ostacolo all’attuazione di tale direttiva.</p>
      <p sl="en">Onorevoli parlamentari, ci stiamo avvicinando alla conclusione di un accordo che contribuirà a fornire quello slancio di cui avvertono il bisogno sia l’economia europea che quella canadese. Attendiamo con impazienza di conoscere il parere del Parlamento durante la discussione odierna, nonché di sapere quale risoluzione adotterete in seguito.</p>
    </intervention>
    <intervention id="1-130-000" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">a nome del gruppo PPE. – Signora Presidente, la ripresa dei negoziati, su iniziativa del Canada, per potenziare la cooperazione bilaterale nell’ambito di un accordo globale economico e commerciale è un segnale positivo, come ha sottolineato il presidente della commissione per il commercio internazionale, l’onorevole Moreira. C’è tuttavia un aspetto che ci preoccupa, legato alla struttura federale del Canada. Mi riferisco alla necessità che le singole province applichino l’accordo in maniera continua ed uniforme.</p>
      <p sl="el">Nell’ambito delle relazioni commerciali fra i due partner, tra le altre cose, sono a rischio importanti interessi agricoli offensivi e difensivi. Su questo punto mi preme farvi partecipi dell’opinione dell’onorevole Jeggle, oggi assente. Si sta tentando di dare la precedenza alla protezione totale delle indicazioni geografiche, dato l’aumento dei casi di contraffazione di prodotti agricoli europei di qualità. Come tutti noi sappiamo, il Canada, come altri Stati che tutelano le indicazioni geografiche mediante marchi commerciali, si oppone, alle richieste presentate dall’UE in merito, nell’ambito dei negoziati del ciclo di Doha. La diversa normativa delle singole province rappresenta un ulteriore aspetto problematico.</p>
      <p sl="el">Per quanto riguarda la questione degli organismi geneticamente modificati, vorrei ricordare a quest’Aula che l’Unione ed il Canada hanno siglato una soluzione, accettabile da entrambe le parti, per risolvere questa divergenza. Il Canada ha accettato di appianare la divergenza in cambio di un dialogo normativo bilaterale su questioni relative alla biotecnologia. Chiedo che la Commissione, nel corso dei negoziati in atto, tuteli l’elevato grado di protezione previsto dal quadro normativo europeo.</p>
      <p sl="el">Infine, vorrei accennare alle aziende statali canadesi operanti nel settore agricolo, che, come tutti noi sappiamo, hanno ampie competenze e possono detenere un monopolio. Per quanto riguarda tale aspetto, è necessario che il Canada sottoscriva impegni precisi. Anche questa è una richiesta che l’Unione aveva sottolineato nel corso dei negoziati in seno all’OMC.</p>
    </intervention>
    <intervention id="1-131-000" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo S&amp;D. – Signora Presidente, il mio gruppo intravede molti vantaggi in un accordo globale economico e commerciale con il Canada di natura ambiziosa. Tuttavia, desideriamo sottolineare quattro aspetti.</p>
      <p sl="en">Innanzi tutto, per quanto riguarda l’estrazione delle sabbie bituminose, che danneggia la diversità locale, insistiamo sul diritto dell’Unione europea di applicare la direttiva sulla qualità dei carburanti per proibirne l’utilizzo. Sono stato molto lieto di ascoltare il commento del Commissario sull’argomento.</p>
      <p sl="en">In secondo luogo, ci risulta difficile immaginare che il Parlamento possa approvare un accordo commerciale con il Canada, mentre il Canada lancia una sfida, in seno all’OMC, al divieto commerciale imposto dall’UE. Non posso condividere il punto di vista del Commissario a proposito, secondo cui dovremmo tenere separate le due questioni. Ritengo, invece, che siano correlate agli occhi di chi sarà chiamato a votare e lo sono anche per me. Di certo non voterei a favore di un accordo a meno che, prima di arrivare al suo stadio finale, non si riesca a comporre questa divergenza.</p>
      <p sl="en">In terzo luogo, non potremmo accettare alcuna limitazione alla capacità del Canada di utilizzare la flessibilità propria degli accordi TRIPS per esportare medicinali generici a basso costo verso i paesi in via di sviluppo. È una fonte importante di medicinali generici per i paesi in via di sviluppo e non dobbiamo cedere alle pressioni esercitate dal settore farmaceutico, volte a rendere più difficoltosa per il Canada la fornitura di tali medicinali.</p>
      <p sl="en">In quarto luogo, non possiamo accettare un accordo che non affronti le differenze in materia di standard e preferenze relative alle piccole e medie imprese locali e ai monopoli statali canadesi. Si tratta di un aspetto sottolineato anche dall’onorevole Papastamkos, quando ha accennato alle differenze tra la regolamentazione provinciale e quella federale. Questi punti devono essere affrontati prima che l’accordo venga concluso.</p>
      <p sl="en">Detto ciò, se il testo finale affronterà tali questioni e riuscirà a ridurre in maniera soddisfacente i dazi su alcolici, macchinari e automobili dell’UE, nonché in altri settori, saremo lieti di appoggiare l’accordo di libero scambio. Tuttavia, insistiamo sul fatto che le quattro problematiche che ho appena esposto rivestono un’enorme importanza e devono essere affrontate opportunamente durante i negoziati.</p>
    </intervention>
    <intervention id="1-132-000" speaker_id="38613" name="Metin KAZAK" is_mep="True" mode="spoken" nationality="Bulgaria" birth_date="29-07-1972" birth_place="Targovishte" p_group="Group of the Alliance of Liberals and Democrats for Europe" m_state="BG">
      <p sl="bg">a nome del gruppo ALDE. – Signora Presidente, signora Commissario, onorevoli colleghi, la risoluzione presentata dalla commissione per il commercio internazionale manifesta in modo chiaro il sostegno ai negoziati in corso con il Canada per la conclusione dell’accordo globale economico e commerciale. Il Canada è attualmente, in ordine di importanza, l’undicesimo partner commerciale, uno dei più stretti e di più antica data; ed i potenziali vantaggi derivanti dalla liberalizzazione degli scambi bilaterali sono ovvi, come risulta tra l’altro dallo studio realizzato dalla Commissione e dal governo canadese nell’ottobre 2008.</p>
      <p sl="bg">Anche i settori privati dell’Unione europea e del Canada hanno manifestato un forte sostegno a favore della conclusione di un accordo esaustivo, anche se restano da risolvere alcune problematiche, alla luce delle grandi ambizioni dichiarate nel corso dei negoziati.</p>
      <p sl="bg">Ritengo che sia necessario, innanzi tutto, valutare l’impatto dell’accordo, che farà un po’ di chiarezza su vantaggi e svantaggi di tale accordo. In secondo luogo, in che misura sono da ritenersi realistiche le aspettative prospettate dalla Commissione di concludere i negoziati entro la fine del 2011? La Commissione può garantire anche che l’accordo finale comprenderà un capitolo sullo sviluppo sostenibile, che rispetti quanto richiesto dal Parlamento? Comprenderà questo capitolo le norme sul lavoro, gli obblighi associati agli accordi ambientali multilaterali nonché un metodo efficace per la loro applicazione?</p>
      <p sl="bg">È già stato delineato un piano che consenta alla Commissione di risolvere le questioni legate all’accesso al mercato? Nel prossimo futuro, potranno essere superate le attuali differenze in termini di strutture economiche e di sistemi normativi?</p>
      <p sl="bg">La Commissione intende accettare l’applicazione del principio di reciprocità nell’ambito dei meccanismi di tutela legale esistenti da adottare per risolvere le controversie commerciali? La Commissione ritiene che, nel lungo periodo, l’utilizzo dell’impostazione “lista negativa” per la liberalizzazione dei servizi possa costituire un precedente anche per altri negoziati futuri?</p>
      <p sl="bg">Sono domande che ovviamente richiedono una risposta, che conto di ricevere.</p>
    </intervention>
    <intervention id="1-133-000" speaker_id="102931" name="Keith TAYLOR" is_mep="True" mode="spoken" nationality="United Kingdom" birth_date="01-08-1953" birth_place="Rochford" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signora Presidente, come è già stato sottolineato, il Canada è effettivamente un solido partner commerciale per l’Unione europea. L’abolizione dei dazi, che si sta attualmente negoziando nell’ambito del CETA risulta, nel complesso, accettabile da parte del nostro gruppo.</p>
      <p sl="en">Purtroppo, però, il CETA formula una serie di richieste e obiettivi politici che ci preoccupano molto. Ne citerò due tra i più problematici: il primo riguarda la “lista negativa” nei negoziati sulla liberalizzazione degli scambi commerciali. Normalmente, durante i negoziati relativi agli accordi di libero scambio, si elencano i servizi che si intendono liberalizzare. Tuttavia, nell’ambito di tali proposte, tutti i servizi sono potenzialmente liberalizzabili, a parte quelli specificamente esclusi sin dall’inizio. Secondo il nostro gruppo politico ci sono alcuni servizi, in particolare quelli che riguardano l’interesse pubblico generale, che sono troppo delicati e potenzialmente vulnerabili per essere negoziati nell’ambito di un’impostazione “lista negativa”. Abbiamo presentato alcuni emendamenti e attendiamo con impazienza il sostegno dei nostri colleghi parlamentari.</p>
      <p sl="en">L’altro ambito che suscita preoccupazione riguarda gli appalti. Temiamo l’impatto che il CETA avrà sugli appalti. Per fare solo un esempio, l’Ontario Green Energy Act sarebbe illegale ai sensi del CETA. Questa legge promuove la produzione di energie rinnovabili nonché investimenti diretti nelle economie locali. Questo è solo un esempio di come il CETA interferirà con la politica interna canadese.</p>
      <p sl="en">Anche se il Canada è uno dei nostri partner commerciali di più antica data, non possiamo negare che, occasionalmente, le opinioni divergano. Per esempio, il Canada si è opposto alle politiche europee in materia di organismi geneticamente modificati. Sta intraprendendo un’azione in seno all’OMC contro il divieto europeo ad importare prodotti di foca, come se la barbara strage di foche che viene perpetrata annualmente non bastasse. Non dimentichiamoci, poi, che il Canada sta intraprendendo una battaglia nei confronti della direttiva europea sulla qualità dei carburanti, per tutelare le proprie esportazioni di sabbie bituminose nell’Unione europea.</p>
      <p sl="en">Ritengo che sia importante dar voce a tutte queste preoccupazioni ed esorto la Commissione a rimanere ferma di fronte ai principi e alle politiche di questo paese.</p>
    </intervention>
    <intervention id="1-134-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">a nome del gruppo GUE/NGL. – Signora Presidente, i negoziati per l’accordo commerciale UE-Canada sono stati pilotati dalle grandi multinazionali europee e canadesi, che puntano all’accesso al mercato dei servizi pubblici fondamentali per un guadagno personale a spese di lavoratori e consumatori. Questo accordo costituirebbe una base per la privatizzazione, in particolare nei settori dell’acqua, delle telecomunicazioni e dell’energia elettrica. Il capitolo relativo agli investimenti concederebbe, in modo oltraggioso, alle società il diritto di citare in giudizio i governi, qualora le politiche sociali o ambientali ostacolino i loro affari.</p>
      <p sl="en">Le sabbie bituminose canadesi sono diventate il dominio delle grandi compagnie petrolifere, come BP, Total e Shell. Questi depositi di petrolio provocano emissioni di carbonio tre volte superiori rispetto a quelle del petrolio convenzionale. Il loro sfruttamento, inoltre, è estremamente dannoso per l’ambiente circostante e costituisce una minaccia per le comunità delle Prime Nazioni che vivono in quella regione.</p>
      <p sl="en">L’accordo commerciale potrebbe essere potenzialmente d’ostacolo ad iniziative volte a bloccare l’importazione di tale tipo di petrolio in Europa. È necessario che i movimenti sindacali europei e canadesi sviluppino un’azione congiunta, con la partecipazione di attivisti ambientali e locali, per combattere insieme e contrastare l’accordo proposto.</p>
    </intervention>
    <intervention id="1-135-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signora Presidente, non è corretto che la Commissione ed il Parlamento tentino di utilizzare l’accordo commerciale proposto con il Canada per influenzare le politiche interne di questo paese. Se il governo canadese ritiene che sia accettabile dal punto di vista ambientale e vantaggioso dal punto di vista economico sfruttare le proprie sabbie bituminose, è una questione che riguarda solo il Canada. In realtà, dovremmo accogliere con favore questo tipo di potenziamento e di diversificazione delle fonti energetiche globali.</p>
      <p sl="en">Per quanto riguarda l’interesse nazionale del Regno Unito, il governo di coalizione, di norma, trascura le relazioni commerciali con il Commonwealth, di cui il Canada è uno dei membri fondatori. Parafrasando il commentatore Ruth Lea: dato che il Commissario per il commercio negozia accordi commerciali per l’Unione europea nel suo insieme, la dura verità è che l’appartenenza all’UE vincola le prospettive dell’economia inglese.</p>
    </intervention>
    <intervention id="1-136-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, possiamo ritenerci estremamente soddisfatti del fatto che le nostre relazioni di lunga data con il Canada, uno dei nostri partner commerciali più stretti e longevi a livello mondiale, si basino su radici e valori comuni.</p>
      <p sl="de">Come sappiamo, negli ultimi decenni è stato concluso un cospicuo numero di accordi quadro per le relazioni commerciali ed economiche: dagli accordi di settore sino alle proposte commerciali più disparate. L’accordo globale economico e commerciale UE-Canada (CETA), del quale restano probabilmente da definire solo gli ultimi dettagli, di minore importanza, con ogni probabilità entrerà in vigore nell’immediato futuro.</p>
      <p sl="de">Anche se l’accordo precedente non è mai stato effettivamente concluso, in questa occasione tutte le parti coinvolte sembrano essere fiduciose. Il capo della delegazione canadese, all’inizio dell’anno, ha persino ammesso che questo accordo rappresentava una delle maggiori priorità per il Canada. Essendo il secondo maggior partner commerciale del Canada, l’Unione europea è chiaramente intenzionata ad imporsi come alternativa rispetto al mercato americano e, viceversa, per quanto riguarda l’Europa, il Canada rappresenta un ingresso all’area economica del NAFTA.</p>
      <p sl="de">Se le previsioni degli esperti si dimostreranno vere, la conclusione del CETA potrebbe favorire un aumento degli scambi bilaterali tra l’Unione europea ed il Canada pari al 20 per cento entro il 2014. Si tratta di prospettive molto interessanti, in particolare in questo momento difficile dal punto di vista economico. Se consideriamo che, dopo l’Arabia Saudita, il Canada possiede le maggiori riserve di petrolio del mondo, questo accordo probabilmente ha anche un’importanza strategica nell’ambito degli sforzi profusi dall’Unione europea per raggiungere una maggiore sicurezza in campo energetico. Questo è un aspetto che dobbiamo sicuramente tenere in considerazione.</p>
    </intervention>
    <intervention id="1-137-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Signora Presidente, il Canada è uno dei nostri partner commerciali più importanti. Pertanto, anche l’accordo di libero scambio in questione è uno dei più importanti. Implica notevoli vantaggi e tutti gli studi condotti dimostrano che potrebbe aumentare considerevolmente il flusso degli scambi commerciali. Molti colleghi hanno scelto di concentrarsi sulle insidie e sui rischi e di considerarli come un problema, ma ritengo che sia importante fare un passo indietro e concentrarsi sul motivo per cui vogliamo questi negoziati.</p>
      <p sl="sv">Il motivo è che ci rendiamo conto dell’enorme potenziale in termini di crescita, commercio e sviluppo. Questi sono aspetti che tutti noi accogliamo con estremo favore. Nutro grandi speranze nei confronti di tale accordo, perché ha degli obiettivi molto ambiziosi. Diciamo spesso che tutti i nostri accordi di libero scambio dovrebbero essere ambiziosi, ma questo accordo lo è veramente. Consentirebbe, infatti, di potenziare il libero scambio e di rendere i confini più liberi tra l’Europa ed il Canada, più di quanto non lo siano attualmente tra il Canada e gli USA. È importante sottolinearlo. Sarebbe un traguardo storico se riuscissimo a gettare un ponte sull’Atlantico creando un flusso di libero scambio con il Canada.</p>
      <p sl="sv">Vorrei soffermarmi, in particolare, sui servizi. Sono proprio gli scambi in materia di servizi che molti considerano problematici, ma si tratta chiaramente di uno dei settori strategici più importanti di cui disponiamo, in particolare per quanto concerne i servizi finanziari. Vorrei che la Commissione ci informasse su come procede questa parte dei negoziati, dato che so che vi è stato un certo grado di resistenza intorno a questo argomento. Come ho detto, è un ambito di importante interesse strategico per l’Europa.</p>
      <p sl="sv">Infine, vorrei esortare la Commissione a non permettere che questo processo si trascini. Dobbiamo garantire che i negoziati non vengano rallentati. È questa, per me, la minaccia maggiore: che i contrasti su alcuni aspetti secondari possano distogliere l’attenzione dall’obiettivo principale, vale a dire promuovere il libero scambio. Quando abbiamo avviato i negoziati l’atteggiamento da parte di tutti i soggetti coinvolti era molto positivo. Ritengo quindi che sia importante garantire che tali negoziati vengano conclusi con lo stesso atteggiamento e non permettere che si trascinino troppo a lungo.</p>
    </intervention>
    <intervention id="1-138-000" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, signora Commissario, onorevoli colleghi, l’accordo globale economico e commerciale negoziato con il Canada rafforzerà i nostri legami con un paese di grandi dimensioni, partner dell’UE da molto tempo. Ne siamo lieti, ma dobbiamo tenere in considerazione tutte le conseguenze che ne derivano e non solo i vantaggi che ne trarranno alcuni settori dell’economia o alcuni grandi investitori internazionali.</p>
      <p sl="fr">In particolare, l’accordo deve rispettare i modelli sociali ed ambientali di entrambe le parti – sia dell’UE, sia del Canada – e tutelare il loro diritto di continuare a legiferare in quelli che sono considerati settori delicati per le nostre società. Questi non sono meri dettagli o questioni che possono essere affrontate in un secondo momento.</p>
      <p sl="fr">Per quanto riguarda i servizi pubblici, l’impostazione “lista negativa”, scelta dalla Commissione, risulta pericolosa. È troppo ampia e indefinita e non vorremmo che venisse percepita come un precedente. Inoltre, in generale, il capitolo dedicato agli investimenti deve rispettare il diritto di entrambe le parti a legiferare in ambiti quali l’ambiente, la salute pubblica, i diritti dei lavoratori e dei consumatori, la politica industriale e la diversità culturale, tra gli altri. Chiediamo alla Commissione di escludere settori quali la cultura, l’istruzione e la salute pubblica dall’ambito di applicazione degli accordi. A riguardo, come già sottolineato da altri colleghi, la sezione dedicata alla proprietà intellettuale non dovrebbe mettere in discussione le questioni legate alla produzione di medicinali generici.</p>
      <p sl="fr">Siamo preoccupati anche per gli aspetti ambientali e chiediamo degli investimenti. Per quanto concerne l’impatto dell’accordo sull’estrazione delle sabbie bituminose, l’accordo non deve causare l’indebolimento della normativa europea relativa all’applicazione della direttiva sulla qualità dei carburanti, né deve limitare la possibilità, in futuro, per il Canada, di disciplinare l’attività di estrazione delle sabbie bituminose nell’ambito della propria politica ambientale.</p>
      <p sl="fr">Chiediamo inoltre alla Commissione – in ogni caso è una domanda che poniamo – di tenere sotto controllo l’impatto sul settore della pesca in aree quali Saint- Pierre e Miquelon. Si tratta di territori europei che potrebbero risentire notevolmente dalla liberalizzazione totale del settore.</p>
      <p sl="fr">In conclusione, faccio eco a quanto detto dall’onorevole Kazak, ribadendo che il capitolo dedicato allo sviluppo sostenibile debba comprendere impegni dal punto di vista sociale ed ambientale e, in particolare, la previsione di una responsabilità sociale ed ambientale in capo alle grandi multinazionali.</p>
    </intervention>
    <intervention id="1-139-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">L’oratore pone all’onorevole Fjellner un’interrogazione con la procedura del cartellino blu ai sensi dell’articolo 149, paragrafo 8)</p>
      <p sl="de">L’onorevole Fjellner ha presentato l’intera situazione da un punto di vista estremamente positivo ed ha affermato che non dovremmo consentire che il processo in corso subisca un rallentamento. In quest’ottica le chiedo: come può avere una visione positiva del fatto che in Canada, ogni anno, una regione di dimensioni pari ad un ottavo dell’Austria venga distrutta per consentire lo sfruttamento di queste sabbie bituminose e che si stiano privando le comunità delle Prime Nazioni di tutti i loro mezzi di sussistenza? Lo considera davvero così positivo? Non rientra nelle responsabilità dell’Europa imporre condizioni adeguate al riguardo?</p>
    </intervention>
    <intervention id="1-140-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Signora Presidente, desidero rispondere all’interrogazione dell’onorevole Obermayr. Non penso di aver fatto alcun riferimento alle sabbie bituminose nel mio intervento, ma ritengo che sarebbe ingenuo immaginare che l’intero accordo sul libero scambio con il Canada debba ruotare semplicemente intorno a questa questione. Così facendo perderemmo il senso della prospettiva. È ovvio che, nell’ambito degli accordi di libero scambio, si dovranno definire requisiti ambientali chiari. È un aspetto che prevediamo in tutti i nostri accordi di libero scambio, ma non possiamo consentire che l’accordo con il Canada, nella sua globalità, si limiti ai soli negoziati relativi alle sabbie bituminose.</p>
    </intervention>
    <intervention id="1-141-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signora Presidente, è intenzione della Commissione predisporre valori standard per l’utilizzo delle sabbie bituminose –provenienti non solo dal Canada, ma da qualsiasi altro paese, tra cui il Venezuela – nell’intento di ridurre l’impatto dei gas serra generati dai carburanti, come previsto dalla direttiva sulla qualità dei carburanti.</p>
      <p sl="en">Il Canada ha svolto un’intensa attività di lobbying per tentare di impedirci di farlo. Ho incontrato il ministro dell’Energia della provincia di Alberta, che è impegnato nei suoi incontri, come sono certo che lo siano anche altri. Il Canada ha svolto un’attività di lobbying anche sugli Stati membri e c’è il rischio che il Canada ci citi in seno all’OMC qualora venga introdotto un accordo di questo tipo.</p>
      <p sl="en">Dobbiamo convincere il Canada a desistere. Il paese sta guadagnando molto con lo sfruttamento delle sabbie bituminose, ma, allo stesso tempo, ha sottoscritto precisi impegni ai sensi del Protocollo di Kyoto per ridurre le proprie emissioni di CO2 per poi rinnegare questi stessi impegni in considerazione dei vantaggi finanziari offerti dalle sabbie bituminose. Non vogliamo che si venga a creare una controversia con il Canada, ma dobbiamo insistere sul fatto che non rinunceremo ad affrontare scomode verità.</p>
    </intervention>
    <intervention id="1-142-000" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Signora Presidente, signora Commissario, sullo sfondo degli attuali negoziati con il Canada, emerge ancora una volta la questione della caccia alle foche. Anche lei ha citato questo problema. Alcuni anni fa sono stata relatrice per la commissione per l’ambiente, la sanità pubblica e la sicurezza alimentare, ma continuo a sostenere il divieto di commercio dei prodotti di foca. Esorto vivamente, quindi, i colleghi parlamentari e la Commissione a non distogliere l’attenzione da questo argomento.</p>
      <p sl="nl">Circa due anni fa il Parlamento ha approvato a larga maggioranza un divieto commerciale, malgrado la pesante pressione esercitata dal Canada sul Parlamento e sulle istituzioni, volta ad indebolire la normativa. Dal nostro punto di vista, l’elemento cruciale è stato il parere di milioni di cittadini europei, che hanno manifestato il proprio dissenso nei confronti di questa crudele carneficina.</p>
      <p sl="nl">Il divieto non si è dimostrato vano. In seguito all’approvazione di questa normativa, tra le altre cose, il mercato è drasticamente crollato, dato che il numero di animali uccisi è diminuito dai 217 000 esemplari nel 2008 ai 38 000 di quest’anno ed anche il prezzo delle pellicce è calato dai 100 dollari americani del 2006 ai 15 del 2009. Il Canada, ora, sta tentando di conquistare nuovi mercati, come ad esempio la Cina, ma anche in questo paese si dovrà prestare ascolto alle richieste di vietare il commercio di tali prodotti. È pertanto deplorevole che il Canada stia tentando ancora di ostacolare la normativa europea attraverso l’OMC. Per questo motivo è importante che il Parlamento invii ancora al Canada un segnale forte sull’argomento. Non rinunceremo a questa normativa, per la quale abbiamo lavorato a lungo, sia all’interno, sia all’esterno dell’Unione. Mi auguro che, domani, i colleghi parlamentari appoggino numerosi l’emendamento che ho presentato insieme ad altri colleghi.</p>
    </intervention>
    <intervention id="1-143-000" speaker_id="96646" name="Helmut SCHOLZ" is_mep="True" mode="spoken" nationality="Germany" birth_date="21-06-1954" birth_place="Berlin" m_state="DE">
      <p sl="de">Signora Presidente, signora Commissario, i negoziati in corso vengono condotti con un paese, il Canada, caratterizzato da un’economia florida e da sistema giuridico molto sviluppato. Per questo è del tutto incomprensibile che la Commissione voglia inserire, se non addirittura nascondere, all’interno del testo un accordo sugli investimenti, che conferisce alle aziende il diritto di azione diretta avanti ad un tribunale arbitrale speciale. Perché non dovrebbe essere un tribunale ordinario a decidere sul risarcimento danni in caso di dubbi?</p>
      <p sl="de">In quale tribunale la Commissione non ha fiducia? In quelli canadesi oppure in quelli europei? Non vi rendete conto che, con questa parte dell’accordo, verrebbero discriminate le aziende locali?</p>
      <p sl="de">Come è già stato puntualizzato da alcuni colleghi di questo Parlamento, il mio gruppo si oppone fermamente all’approccio della Commissione volto ad utilizzare l’accordo per spingere alla liberalizzazione dei servizi attraverso una “lista negativa”. Questo meccanismo rinnega l’impostazione adottata sino ad ora, secondo cui le parti contraenti definiscono i settori che vogliono liberalizzare in modo attivo. Vogliamo conservare il settore dei servizi pubblici.</p>
      <p sl="de">Vorrei inoltre chiedere alla Commissione di spiegare il motivo per cui ha rigettato le proposte di politica sociale ed occupazionale del Canada, che dovrebbero essere viste in un’ottica positiva per il capitolo dedicato alla sostenibilità. Il Parlamento europeo chiede disposizioni a favore della tutela dei lavoratori, della retribuzione del lavoro straordinario, dei salari minimi, nonché norme atte a contrastare il fenomeno del dumping sociale.</p>
    </intervention>
    <intervention id="1-144-000" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signora Presidente, i potenziali vantaggi derivanti da questo accordo sia per il Canada che per l’Unione europea, sono chiari, come dimostrano le ricerche effettuate e l’incoraggiante sostegno manifestato dal settore privato. Un appoggio degno di lode, tanto che dovremmo incoraggiare un’ulteriore collaborazione in questo senso. Tuttavia, poiché in Europa siamo ben consapevoli delle questioni legate alla tutela dell’ambiente, dovremmo essere severi e chiedere al Canada, per principio, di rispettare i nostri rigorosi standard. Sono molto lieto del fatto che il Commissario abbia fatto riferimento a questo aspetto nella sua presentazione.</p>
      <p sl="pl">Tuttavia, non dobbiamo concentrarci esclusivamente sulla questione dello sviluppo sostenibile. Dobbiamo, infatti, prendere in considerazione anche l’estrazione di risorse che risultano pericolose per la vita e per la salute, come l’amianto, il cui utilizzo e la cui estrazione sono vietati in Europa. Inoltre, non dobbiamo trascurare le differenze esistenti tra le normative relative agli organismi geneticamente modificati. Questo è un tema molto delicato nel mio paese, ma l’intero capitolo dedicato al settore agricolo è sicuramente importante per entrambe le parti. Non dimentichiamo, inoltre, che l’Unione europea ha l’obbligo di ridurre le emissioni di CO2 .</p>
      <p sl="pl">Da ultimo, ma non per questo meno importante, il commercio dei prodotti di foca. Si tratta di un ambito in cui dovremmo essere inflessibili nel pretendere che i nostri divieti vengano rispettati. Se si saprà tener conto di tutti questi importanti aspetti, a mio avviso le nostre relazioni economiche potranno sviluppare appieno il proprio potenziale, essendo appoggiate da entrambe le parti. Anche il nostro Parlamento dovrebbe fornire il proprio appoggio.</p>
    </intervention>
    <intervention id="1-145-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, onorevoli colleghi, mi ero riproposto di affrontare svariati argomenti nel mio intervento, ma non lo farò, perché vorrei dire qualcos’altro.</p>
      <p sl="de">Semplicemente non capisco l’atteggiamento della Commissione. Dovrebbe essere il custode del diritto comunitario, vegliando quindi anche sulla normativa che abbiamo adottato, ma in merito all’accordo commerciale con il Canada, sostiene sia importante che alcuni ne traggano un considerevole vantaggio finanziario e che non sia fondamentale che il diritto comunitario mantenga la propria validità. Non capisco come la Commissione possa dire che non è necessario discutere del divieto alle importazioni di prodotti di foca nell’ambito dei negoziati in corso. Si sta parlando di partner e ogni partner deve avere rispetto per i valori, i punti di vista e gli interessi dell’altro senza trascinarlo in un tribunale dell’OMC solo perché non rinuncia ai suoi valori. Per quanto mi riguarda, questo non è l’atteggiamento proprio a un partner commerciale. È chiaro che se non vi è rispetto reciproco e ogni parte non condivide il punto di vista dell’altra, non si può collaborare in ambito commerciale. Se il Canada non interrompe la sua azione nei confronti del divieto di importazione dei prodotti di foca prima della conclusione dell’accordo, ritengo che non dovremmo dare il nostro consenso all’accordo stesso. Come ho affermato in precedenza, un vero partner non trascina l’altro nei tribunali dell’OMC per le proprie convinzioni. I veri partner collaborano.</p>
    </intervention>
    <intervention id="1-146-000" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Signora Presidente, durante i negoziati sugli accordi in seno all’Organizzazione della pesca nell’Atlantico nord-occidentale (NAFO), in particolare con il Canada, il capo della delegazione europea ha promesso di cedere ai pescatori di Saint-Pierre e Miquelon la quota francese di pesca al merluzzo. La promessa non è stata mantenuta e i pescatori, così come l’economia di Saint-Pierre e Miquelon, ne stanno subendo le conseguenze.</p>
      <p sl="fr">I negoziati attualmente in corso per un accordo economico e commerciale tra UE e Canada non devono sacrificare ciò che resta dell’economia di Saint-Pierre e Miquelon. Questo è il motivo che mi ha indotto a presentare un emendamento a riguardo.</p>
      <p sl="fr">Chiedo alla Commissione di garantire che gli interessi commerciali strategici di Saint-Pierre e Miquelon vengano costantemente tutelati nel corso dei negoziati. Signora Commissario, ce lo può assicurare?</p>
    </intervention>
    <intervention id="1-147-000" speaker_id="36396" name="Gianluca SUSTA" is_mep="True" mode="spoken" nationality="Italy" birth_date="10-04-1956" birth_place="Biella" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signora Presidente, devo constatare che in alcuni di noi in quest'Aula prevale ancora il senso di paura e di difesa dell'interesse europeo, stanno insomma sulla difensiva.</p>
      <p sl="it">Per quanto mi riguarda, ritengo che questo accordo con un paese con il quale abbiamo un antico legame di amicizia, sia importante purché avvenga sulle basi giuste, di vera reciprocità e sia un accordo equilibrato e ambizioso, non limitato soltanto all'eliminazione delle barriere tariffarie o non tariffarie, ma rappresenti l'occasione per un salto di qualità nell'eliminazione delle divergenze in materia ambientale e sanitaria, in particolare riferite al settore agricolo, alla tutela di specie animali a rischio di estinzione o a particolari attività economiche estrattive ad alto impatto ambientale – mi riferisco all'amianto o alle sabbie bituminose – o che penalizzino l'accesso ai farmaci dei paesi più poveri.</p>
      <p sl="it">Il nostro, però, deve essere un atteggiamento in positivo e non di difesa, come abbiamo già fatto col Giappone.</p>
      <p sl="it">Quindi evidenzio la necessità di migliorare la reciprocità nella tutela della proprietà intellettuale, compresi i marchi, le indicazioni geografiche e le politiche di promozione reciproca degli investimenti bilaterali, principalmente orientati all'innovazione e alle tecnologie e ispirati alle posizioni già assunte in questo campo dal Parlamento europeo.</p>
      <p sl="it">Signora Presidente, ritengo che i molteplici accordi bilaterali esistenti tra il Canada e gli Stati membri siano il miglior presupposto su cui poggiare una solida base di un accordo di libero scambio in campo commerciale, grazie a un'amicizia che abbiamo già sperimentato in sede ONU, G8, NATO e Forza internazionale di assistenza e sicurezza in Afghanistan, un'amicizia fondata sugli ideali democratici e di libertà tipici delle nostre due realtà: Canada e Unione europea.</p>
    </intervention>
    <intervention id="1-148-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, vorrei sollevare anch’io la questione delle sabbie bituminose. Si tratta di una questione importante, dal momento che rappresenta il motivo per cui un accordo simile che abbiamo già con il Canada, un accordo internazionale di impegni stipulato ai sensi del Protocollo di Kyoto, non viene rispettato. Confidiamo che il Canada adotti una diversa posizione nell’accordo oggi oggetto della discussione odierna.</p>
      <p sl="el">In ogni caso, il Canada sta lottando per assicurarsi, nell’ambito dell’accordo, un sistema di libero scambio ed un meccanismo liberalizzato di investimenti applicabili al petrolio estratto dalle sabbie bituminose. Lo studio di impatto ambientale condotto ai fini di questo accordo, che abbiamo dovuto finanziare, non comprende una valutazione dell’impatto della liberalizzazione sulle sabbie bituminose. In altre parole, da una parte abbiamo un accordo commerciale che prevede determinate misure per la commercializzazione di petrolio estratto dalle sabbie bituminose e, dall’altra, abbiamo uno studio di impatto ambientale, condotto ai fini di questo accordo, che non prevede una valutazione dell’impatto di questa particolare attività.</p>
      <p sl="el">A fronte di questa situazione risulta difficile per il Parlamento approvare qualsiasi accordo che possa essere raggiunto. E questo perché stiamo parlando delle foreste boreali, che rappresentano circa un quarto delle foreste vergini mondiali: quest’attività mineraria metterà a repentaglio le foreste, nonché la biodiversità locale e le Prime Nazioni.</p>
    </intervention>
    <intervention id="1-149-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, ritengo che le relazioni commerciali UE-Canada, al momento, siano ad un crocevia. La firma dell’accordo economico è ancora oggetto di negoziati e nella stesura del documento finale si dovranno tenere in considerazione le priorità di entrambe le parti.</p>
      <p sl="ro">A questo proposito, devo sottolineare le differenze negli standard sanitari. Raggiungere un consenso permetterebbe di evitare un impatto negativo sul settore agricolo europeo. Inoltre, l’accordo deve tenere conto anche del risultato della riforma della politica agricola comune. È importante fornire alcune precisazioni sul capitolo dedicato allo sviluppo sostenibile. L’UE ha adottato i propri standard ambientali in linea con i criteri degli Stati membri. È fondamentale confrontare la loro compatibilità con gli standard proposti dal Canada, in modo tale da garantire l’efficacia dell’accordo finale. Ritengo si debba prestare particolare attenzione all’impatto sui negoziati in merito alle questioni legate alle trivellazioni e ai sondaggi petroliferi. Questo è il motivo per cui è necessario che la Commissione chiarisca in che modo la direttiva sulla qualità dei carburanti si inserisce nel documento.</p>
    </intervention>
    <intervention id="1-150-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, diversamente dalla discussione precedente, praticamente unanime nel suo approccio, questa è l’esatto opposto. Molti sono estremamente preoccupati nei confronti dell’accordo di libero scambio proposto. In questo momento gli accordi di libero scambio, bilaterali, sono la norma e ritengo che i punti in comune tra l’Unione europea ed il Canada superino le differenze. Il Canada è un paese democratico. Rispetta i diritti umani. Le lingue che prevalgono sono l’inglese e il francese, cioè lingue europee, ed è uno Stato pronto ad accogliere molte persone, anche provenienti dal mio paese, che non riescono a trovare lavoro in Irlanda.</p>
      <p sl="en">Vi sono aspetti problematici, che riguardano in gran parte le foche e le sabbie bituminose. Si tratta ovviamente di argomenti importanti, ma in ultima analisi ritengo che alcuni punti sollevati in quest’Aula verrebbero contestati dai canadesi – faccio parte della delegazione UE-Canada: questi aspetti sono già stati oggetto di discussione e i canadesi avrebbero un punto di vista diverso – e per questo motivo è importante proseguire con i negoziati in materia. Tuttavia, la questione fondamentale – e nessuno, se non il Commissario, lo ha sottolineato – è che, se riusciamo a concludere l’accordo di libero scambio, entrambe le economie potrebbero contare su entrate pari a 20 miliardi di euro. Vale la pena tentare.</p>
      <p sl="ga">La ringrazio, signora Presidente.</p>
    </intervention>
    <intervention id="1-152-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signora Presidente, vorrei congratularmi con la Commissione per aver condotto questi negoziati con così tanta determinazione. In ultima analisi parliamo di relazioni commerciali e ritengo che le questioni ambientali e sociali debbano essere disciplinate, senza dubbio, nell’ambito di accordi distinti. Kyoto è un ottimo esempio in tal senso, mirando a migliorare gli standard a livello internazionale. Pertanto, dovremmo essere specifici nei negoziati in corso.</p>
      <p sl="de">Proprio come la politica energetica e la produzione di energia rientrano nella sfera di competenza degli Stati membri dell’Unione europea, così dobbiamo permettere che siano i canadesi ed il governo canadese a decidere in che modo debba essere prodotta l’energia nel loro paese e quale sia l’impatto ambientale da prendere in considerazione in ultima analisi. Dovremmo impegnarci a garantire che venga istituito un programma di ricerca in materia, cosicché queste risorse possano essere utilizzate nel modo più ecocompatibile e sostenibile possibile. Signora Commissario, forse potrebbe spingere affinché, insieme a quest’accordo commerciale, venga elaborato un programma di ricerca sulle sabbie bituminose.</p>
    </intervention>
    <intervention id="1-153-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signora Presidente, signora Commissario, appoggio ampiamente le riserve espresse dai miei colleghi della commissione per il mercato interno e la protezione dei consumatori. Il punto è capire se tali problematiche possano essere risolte nell’ambito di questo accordo oppure, come ha sottolineato l’onorevole Rübig, se siano necessari ulteriori accordi. A questo punto, tuttavia, vorrei sottolineare un altro problema rilevante in merito alla ratifica di questo accordo. Il parlamento della Repubblica ceca, ad esempio, ha già bloccato il procedimento di ratifica di un accordo di trasporto, a causa delle reiterate controversie con il Canada in merito all’abolizione del visto per i cittadini cechi. È una questione di estrema importanza e vi è il rischio che il procedimento di ratifica dell’accordo venga bloccato sino a quando la Commissione non riesca a risolvere il problema in modo adeguato. Chiedo che tale questione venga tenuta in debita considerazione.</p>
    </intervention>
    <intervention id="1-154-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, il Canada è attualmente, in ordine di importanza, l'undicesimo partner commerciale dell'Unione e nel 2010 le relazioni commerciali tra l’Unione europea ed il Canada hanno rappresentato l’1,6 per cento del totale degli scambi commerciali con l’estero dell’UE.</p>
      <p sl="ro">Nel 2010, il 26 per cento delle importazioni europee dal Canada ed il 37 per cento delle esportazioni europee verso il Canada hanno riguardato il commercio di materiali ed attrezzature per il trasporto. Vorrei sapere che impatto sta avendo questo accordo sulla strategia europea in materia di politica industriale e sulla strategia europea relativa alle materie prime e alle terre rare. Per quanto riguarda la liberalizzazione dei servizi, dato che la questione è stata affrontata in questa sede, vorrei chiederle, signora Commissario, quale sarà il legame tra questo accordo e l’accordo sulla sicurezza dell’aviazione civile e l’accordo sui servizi di trasporto aereo tra l’Unione europea ed il Canada. Lo scopo di entrambi i testi è di potenziare la competitività dei mercati europeo e canadese in quest’ambito, dato che sono molto importanti per il settore del trasporto aereo. Vorrei quindi chiedere quale sarà l’impatto dell’accordo commerciale su altri accordi già sottoscritti tra l’Unione europea ed il Canada.</p>
    </intervention>
    <intervention id="1-155-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, vorrei sottolineare anch’io l’importanza della conclusione dei negoziati sull’accordo economico e commerciale UE-Canada, che consentirà di rafforzare i nostri legami commerciali ed economici, già di considerevole portata, e che produrrà altri effetti positivi. Tuttavia, durante i negoziati, l’esecutivo dell’Unione europea deve impegnarsi a promuovere un accordo commerciale ambizioso, in grado di supportare pratiche commerciali leali e che preveda disposizioni di tutela sociale ed ambientale legalmente vincolanti.</p>
      <p sl="ro">L’accordo non deve compromettere la capacità dell’Unione di rivedere la direttiva sulla qualità dei carburanti e di rifiutarsi di importare petrolio estratto dalle sabbie bituminose, il cui sfruttamento genera un quantitativo di diossido di carbonio maggiore rispetto al metodo di estrazione del petrolio convenzionale, danneggiando gravemente l’ambiente. Rifiutando di importare questo tipo di petrolio, l’Unione europea manterrebbe la propria credibilità in merito alla volontà di proteggere l’ambiente e di confermare gli obiettivi del Protocollo di Kyoto.</p>
    </intervention>
    <intervention id="1-156-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, l’accordo CETA rappresenta un passo molto importante verso un futuro fruttuoso sia per l’Unione europea che per il Canada. Appoggio questo progetto e sono molto lieto dei progressi compiuti sino ad ora. Ritengo che siamo sulla strada giusta per concludere i negoziati entro l’anno. Vorrei precisare, tuttavia, che due delle questioni trattate devono essere risolte al fine di evitare l’insorgenza di problemi al momento della ratifica da parte di alcuni Stati membri, nel caso in cui rimanessero irrisolte. Mi riferisco all’estrazione del petrolio dagli scisti bituminosi, che può costituire un rischio per l’ambiente e per le comunità locali che vivono nelle zone interessate, e alla mancanza di reciprocità in materia di visti obbligatori per i cittadini bulgari, rumeni e cechi.</p>
    </intervention>
    <intervention id="1-157-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signora Presidente, ecco un altro pezzo di quell’edificio che si chiama politica commerciale dell’Unione europea, un edificio che si sta sviluppando giorno dopo giorno, con effetti che interessano i vari Stati membri in maniera profonda, ma diversificata. Gli accordi che danno voce a questa politica sono essenzialmente basati sul libero scambio, i cui obiettivi ed effetti sono dimostrati in modo evidente dalla retorica ad essi associata: quella degli “interessi offensivi”, come se stessimo parlando di una guerra. Sono accordi privi di legittimità democratica, tanto più che vengono negoziati quasi sempre nella più grande segretezza, alle spalle del pubblico, cercando di nascondere il loro impatto economico, sociale ed ambientale, evitando una discussione consapevole che possa chiarire i vari aspetti. E questo è un altro esempio di tale atteggiamento.</p>
      <p sl="pt">Sebbene i negoziati si possano considerare a un livello piuttosto avanzato e la loro conclusione sia prevista entro il 2011, l’impatto dell’accordo sui vari settori e nei diversi Stati non è ancora stato discusso in modo approfondito. Il suo contenuto non è per nulla nuovo: prevede l’apertura dei mercati e la liberalizzazione dei servizi, tra cui servizi pubblici gestiti sempre più in un’ottica commerciale, alla mercé delle multinazionali, rendendo più difficile per gli Stati membri esercitare la propria funzione sociale in questi settori. Anche le conseguenze sono ben note: il controllo dei mercati da parte di pochi, l’impatto sui sistemi produttivi più deboli ed un aumento dei pretesti per attacchi ai diritti e alle condizioni di lavoro e di vita.</p>
    </intervention>
    <intervention id="1-158-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, l’Unione europea partecipa a negoziati per accordi commerciali ed economici con tutti i paesi più importanti, entro i limiti della sfera di competenza.</p>
      <p sl="sk">Anche se il Canada ha una solida presenza sulla scena commerciale internazionale ed è uno dei partner commerciali europei di più lunga data, dobbiamo procedere con estrema cautela e in modo costruttivo nel momento in cui ci apprestiamo a concludere l’accordo globale economico e commerciale tra l’Unione europea ed il Canada. È necessario che nell’accordo vengano appianate le nostre divergenze in ambiti quali la politica antidroga, la politica della pesca e la produzione di petrolio da sabbie bituminose, in modo tale da rappresentare la politica europea rispettando, al contempo, il punto di vista del nostro partner commerciale. La reciprocità è alla base di relazioni commerciali ed economiche equilibrate. Tuttavia, il CETA non dovrebbe per nessun motivo abbassare i parametri di certificazione consolidati e adottati in Europa. Mi auguro che, avvicinandoci alla conclusione dei negoziati, la Commissione europea sarà in grado di trovare la soluzione adeguata ai problemi che ancora non sono stati risolti.</p>
    </intervention>
    <intervention id="1-159-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signora Presidente, il Canada – vorrei dirlo sin da subito – è un paese meraviglioso. Persone meravigliose, risultati sorprendenti – un partner importante per l’UE. Tuttavia, in veste di buon partner, dobbiamo avere la possibilità di porre domande. Molti colleghi parlamentari sbagliano, oggi, a ridurre il tutto alle questioni relative alla sabbia ed alle foche. Le sabbie bituminose non sono che un esempio dell’imponente distruzione ambientale in atto in Canada. Chiunque abbia visitato il Canada sa che il livello di distruzione ambientale visibile in questo paese è pari a quello che si può riscontrare in Brasile.</p>
      <p sl="de">Si tratta di un fenomeno che ha un impatto anche sulle comunità indigene, la Prime Nazioni, costrette ad assistere alla distruzione del loro ambiente. Chiunque abbia una minima conoscenza del Canada, che abbia visitato la provincia della Columbia britannica e sappia come le multinazionali hanno esercitato la propria influenza per costringere le popolazioni indigene ad abbandonare gli insediamenti in cui abitano da sempre, in modo da poterne acquistare i territori, non può semplicemente ignorare tutto questo.</p>
      <p sl="de">Abbiamo parlato molto della necessità di adottare un linguaggio chiaro e di tutelare le minoranze in paesi vicini all’UE. È molto importante, tuttavia, far sentire la nostra voce anche a favore della tutela delle popolazioni aborigene canadesi.</p>
    </intervention>
    <intervention id="1-160-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">membro della Commissione. – Signora Presidente, onorevoli parlamentari, innanzi tutto vorrei ringraziare tutti coloro che hanno preso parte a questa discussione e l’onorevole Moreira per aver formulato l’interrogazione al Parlamento.</p>
      <p sl="en">La Commissione ha preso debitamente nota del contenuto delle vostre interrogazioni e mi auguro che le risposte risolvano le eventuali preoccupazioni che avete sollevato.</p>
      <p sl="en">Come sapete, i negoziati stanno compiendo notevoli progressi. La Commissione vuole garantire un accordo equilibrato, ambizioso e di qualità e, al contempo, punta ad un accordo ambizioso anche in termini di sviluppo sostenibile. Il Canada è un partner molto sviluppato, orientato su posizioni analoghe alle nostre, con legami strategici che si spingono oltre il libero scambio e gli investimenti. L’UE ed il Canada condividono obiettivi ambiziosi nell’ambito dei negoziati, in grado di offrire vantaggi ad entrambi, creando così il potenziale per nuove opportunità.</p>
      <p sl="en">Permettetemi di sottolineare due aspetti in particolare. Con riferimento alle sabbie bituminose ed alle vostre preoccupazioni circa i negoziati in materia, affinché la direttiva sulla qualità dei carburanti possa rientrare nell’oggetto delle disposizioni di cooperazione regolamentare del CETA, sarebbe necessario il consenso di entrambe le parti. Tali disposizioni non imporrebbero alcun obbligo di intraprendere simili discussioni. Inoltre, la Commissione non propone di sottoscrivere alcun impegno che possa limitare la libertà normativa dell’UE, in merito a questioni di natura ambientale, come la qualità dei carburanti, o a qualsiasi altro obiettivo politico essenziale .</p>
      <p sl="en">Come ho accennato nell’introduzione, questo accordo sarà di enorme vantaggio per entrambe le economie e non solo dal punto di vista pratico. In entrambi i paesi si verranno a creare opportunità per le aziende ed il settore manifatturiero, grazie all’eliminazione di praticamente tutti i dazi sui beni d’importazione e al miglioramento dell’accesso al mercato per i servizi e gli investitori. Non mancheranno i vantaggi per i consumatori, che potranno effettuare acquisti a prezzi più convenienti e accedere con maggiore facilità a servizi di alta qualità. Al contempo, l’aumento dei flussi di investimenti diretti provenienti dall’estero agirà da catalizzatore per la creazione di posti di lavoro e l’aumento degli stipendi.</p>
      <p sl="en">L’accordo CETA coprirà anche ambiti quali le barriere regolamentari, tra cui quelle relative alle misure sanitarie e fitosanitarie, le procedure doganali e le norme in materia di concorrenza. Il livello di tutela dei diritti europei di proprietà intellettuale aumenterà. Il reciproco accesso ai rispettivi mercati degli appalti non solo consentirà un risparmio per i bilanci pubblici, ma si tradurrà anche in notevoli opportunità commerciali.</p>
      <p sl="en">Questo è il motivo per cui la Commissione è convinta che sarà un accordo valido ed equilibrato. Proprio la discussione di stasera consente di formulare importanti chiarimenti. In quest’ottica, la Commissione prende debitamente nota delle osservazioni, accoglie positivamente la risoluzione che dev’essere adottata dal Parlamento sulle relazioni commerciali UE-Canada ed è riconoscente per l’appoggio generale.</p>
      <p sl="en">Il mio collega, il Commissario De Gucht, continuerà, ovviamente, a tenervi informati sugli ulteriori sviluppi del processo CETA.</p>
    </intervention>
    <intervention id="1-162-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Comunico di aver ricevuto una proposta di risoluzione a norma dell'articolo 115, paragrafo 5, del regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì alle 12.00.</p>
      <p sl="unknown">Dichiarazioni scritte (articolo 149)</p>
    </intervention>
    <intervention id="1-162-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">L’Unione europea e il Canada vantano da molti anni relazioni commerciali efficaci e solide. Il Canada è addirittura uno dei partner commerciali europei di più lunga data. A metà degli anni settanta del secolo scorso l’Unione europea ha sottoscritto il primo accordo economico e commerciale con il Canada. Sono poi seguiti ulteriori accordi nei settori del bestiame, dei vini e degli alcolici. L’accordo globale economico e commerciale UE-Canada (CETA) potrebbe rivelarsi molto vantaggioso per entrambi i partner commerciali. Tuttavia, è necessario prendere in considerazione e discutere ancora alcuni aspetti. Chiaramente, la finalità dell’accordo deve essere garantire una concorrenza leale. L’unico modo per raggiungere questo obiettivo è rimuovere non solo gli ostacoli tariffari, ma anche gli ostacoli non tariffari e tecnici al libero scambio. Si deve rispettare il principio di reciprocità, essendo l’unico modo per concludere i negoziati in maniera equilibrata. Questo principio si applica anche ad alcuni elementi che riguardano specificamente il paese o la cultura propri di ogni partner. Le discussioni su questioni complesse come l’estrazione dalle sabbie bituminose ed il conseguente impatto ambientale, gli standard ILO, nonché il riconoscimento di standard tecnici e la tracciabilità dei prodotti alimentari, devono proseguire negli stessi termini, in modo da raggiungere un consenso. Rivestano un particolare interesse, dal mio punto di vista, i negoziati nel settore lattiero-caseario, l’accesso al mercato canadese e l’etichettatura sull’origine degli animali da macello canadesi. La Commissione può fornire maggiori informazioni su questi aspetti? Quali risultati possiamo aspettarci in proposito?</p>
    </intervention>
    <intervention id="1-163-000" speaker_id="96931" name="Maurice PONGA" is_mep="True" mode="written" nationality="France" birth_date="05-06-1947" birth_place="Kouaoua " p_group="Group of the European People's Party (Christian Democrats)" m_state="FR">
      <p sl="fr">Sono lieto che il Parlamento stia formulando il suo parere sugli attuali negoziati commerciali UE-Canada e stia delineando le priorità a riguardo. Il Canada è senza dubbio un partner commerciale dell’Unione europea, ma qui in Parlamento abbiamo il dovere di riferire le preoccupazioni dei nostri cittadini, che vivono sia in territorio europeo, sia in aree che fanno parte della famiglia europea, in particolare per quanto concerne la tutela e la difesa dei loro interessi. Per “famiglia europea” intendo i paesi e i territori d’oltremare (PTOM) che, pur non essendo territori europei in senso stretto, hanno un rapporto speciale con l’Unione europea e, in particolare, con gli Stati membri di cui fanno parte. È soprattutto l’arcipelago di Saint-Pierre e Miquelon, situato vicino al Canada, a subire le conseguenze dei negoziati commerciali attualmente in corso. Chiedo quindi alla Commissione, nel corso dei negoziati, di difendere e proteggere gli interessi di questi paesi e territori d’oltremare situati nell’Oceano Atlantico settentrionale.</p>
    </intervention>
    <intervention id="1-164-000" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Il Canada è uno dei partner commerciali europei di più lunga data. È del tutto naturale, quindi, che questo rapporto sia formalizzato tramite un accordo commerciale globale. Mi interrogo, tuttavia, in merito al contenuto di parecchi capitoli che si stanno negoziando.</p>
      <p sl="fr">Innanzi tutto, l’Unione europea e il Canada hanno dei sistemi diversi per quanto attiene alle regole in materia di origine. Dato che il Canada è membro dell’Accordo di libero scambio nordamericano (NAFTA), la Commissione si deve impegnare a trovare una soluzione soddisfacente sia per i prodotti industriali, sia per i prodotti agricoli e della pesca, in modo tale che il Canada non si trasformi in un portale d’ingresso in Europa per beni provenienti da altri paesi membri del NAFTA.</p>
      <p sl="fr">La Commissione dovrà anche negoziare una soluzione applicabile a due diversi sistemi di indicazione geografica: in Canada, il concetto di “indicazione geografica” è un mero aggettivo; in Europa, è un marchio di autenticità. Se vogliamo davvero proteggere le indicazioni geografiche europee, le autorità canadesi dovranno riconoscere il concetto di derivazione europea.</p>
      <p sl="fr">Per quanto riguarda il capitolo relativo agli appalti pubblici, infine, il Canada deve concedere all’UE lo stesso accesso concesso agli USA ai sensi del loro accordo commerciale; in altre parole, le imprese europee devono poter partecipare agli appalti pubblici nelle province, nelle regioni ed in alcuni comuni.</p>
    </intervention>
  </section>
  <section id="creitem20" title="20.  Interventi di un minuto (articolo 150 del regolamento)">
    <intervention id="1-166-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-167-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signora Presidente, nelle ultime due settimane, decine, se non migliaia di cittadini si sono riuniti spontaneamente nelle strade e nelle piazze di Atene e di altre città. I greci, esasperati, hanno preso il testimone dagli spagnoli. Nel mezzo di una crisi profonda, in recessione, disoccupati, chiedono in modo pacifico, ma con fermezza, la speranza di una vita dignitosa per sé stessi, le loro famiglie e i loro figli. Il numero dei manifestanti e le loro rivendicazioni sono senza precedenti, anche per un paese con uno stile di vita politica e una tradizione come quelli della Grecia. Si tratta di un’evoluzione politica preoccupante, dalla portata e dai risvolti imprevedibili.</p>
      <p sl="el">In un periodo in cui le diverse nazioni non si trovano in compartimenti stagni, dobbiamo ascoltare con molta attenzione il clamore degli eventi. Dobbiamo ascoltare il ministro delle Finanze belga Reynders quando afferma che non dovremmo andare oltre le misure che la società greca può sopportare, poiché in tal modo distruggeremmo la crescita e il paese non si riprenderebbe. Nessuna politica è attuabile se non è appoggiata o, come minimo, tollerata dalla società, specialmente se si tratta di una politica che si può riassumere essenzialmente in una scelta tra un’austerità fiaccante e il fallimento. È necessario apportare urgentemente modifiche radicali e correzioni a tale politica, non solo per renderla più equa, ma anche perché sia più efficace, nell’interesse di tutti.</p>
    </intervention>
    <intervention id="1-168-000" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signora Presidente, la capitale europea della cultura è una delle iniziative culturali più note dell’Unione europea. Secondo ricerche condotte dalla Commissione, costituisce un motivo di orgoglio nazionale e di condivisione della responsabilità tra gli abitanti delle città candidate. Per il 2016, le nazioni in gara saranno Polonia e Spagna. Due città selezionate in ciascun paese saranno candidate a diventare la capitale europea della cultura 2016.</p>
      <p sl="pl">La mia città natale, Gdańsk, rientra nel ristretto gruppo tra le città in testa alla gara in Polonia e , i vincitori verranno resi noti questo mese. Sostengo con convinzione questa candidatura, il cui motto è “Libertà culturale - cultura della libertà”. La storia di Gdańsk è legata al porto anseatico e alla nascita del Solidarność, che è sinonimo di libertà. Ora, vogliamo creare un programma moderno fondato su queste radici. Ci battiamo per la libertà di accesso al nostro patrimonio culturale e per una quotidiana solidarietà tra le generazioni e tra vicini. Sono convinto che la mia città abbia molto da offrire alla società europea e la sua vittoria in una gara così prestigiosa contribuirebbe a una prosperità ancora maggiore.</p>
    </intervention>
    <intervention id="1-169-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, la siccità che stiamo affrontando in tutta l’Europa e le previsioni per il prossimo futuro suscitano preoccupazione non solo per una nuova impennata nei prezzi del cibo, ma anche per la sicurezza alimentare. In circostanze simili, ritengo che la Commissione europea debba versare i sussidi europei in anticipo per sostenere gli agricoltori che hanno bisogno di usare i sistemi di irrigazione esistenti, evitando, così, la perdita totale dei raccolti di quest’anno. Parallelamente a questa misura, dobbiamo prendere in considerazione soluzioni a sostegno della realizzazione dei sistemi di irrigazione laddove necessario. Il trenta per cento della superficie della Romania è costituito da campi irrigati, per il resto, la mancanza d’acqua e la prevalente siccità causano problemi simili a quelli degli altri Stati membri, ma senza la possibilità di fornire sostegno agli agricoltori con la misura salvavita nel caso si verifichino circostanze del genere.</p>
    </intervention>
    <intervention id="1-170-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, desidero parlare del ruolo che lo sport può avere nel migliorare la prosperità economica delle nostre regioni. In Galles, noto che il rugby e altri importanti eventi sportivi danno uno slancio all’economia di Cardiff. Un’altra spinta verrà dal magnifico risultato dello Swansea City Football Club – e lo dico a beneficio del mio collega, l’onorevole Howitt – che è appena stata meritatamente promossa alla Premier Football League dopo una stagione favolosa. Mi congratulo con il direttore tecnico, i giocatori, gli amministratori, il personale e i tifosi che hanno reso possibile tale promozione. Faranno onore alla Premier League e al Galles e daranno all’economia locale la spinta di cui aveva bisogno attirando nella regione tifosi, turisti e, speriamo, anche imprese.</p>
      <p sl="en">Infine, mi auguro che l’Unione europea riconosca l’importanza, sia economica, sia sociale dello sport e che destini fondi per la promozione dello sport a tutti i livelli, in particolare considerando che, dall’entrata in vigore del trattato di Lisbona, l’Unione europea, per la prima volta, è competente in materia di sport.</p>
    </intervention>
    <intervention id="1-171-000" speaker_id="97018" name="Theodoros SKYLAKAKIS" is_mep="True" mode="spoken" nationality="Greece" birth_date="18-10-1959" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signora Presidente, ho sostenuto con convinzione il programma di ristrutturazione del mio paese, pertanto, mi trovo nella posizione di poterne indicare i difetti. In primo luogo, il programma fa troppo affidamento sulla tassazione, piuttosto che sui tagli alla spesa pubblica, soffocando, quindi, il settore privato in Grecia, che costituisce l’unico settore in grado di ripagare gli ingenti debiti. In secondo luogo, al momento non esiste un piano razionale per l’utilizzo dei beni pubblici greci. In terzo luogo, il programma procede molto lentamente e tale lentezza, associata a messaggi specifici indirizzati alla popolazione greca dall’Europa, sta riducendo il sostegno politico alle riforme. La situazione è la stessa giorno dopo giorno. Pertanto, abbiamo bisogno di un programma più coraggioso, che preveda un adeguamento più rapido e fornisca aiuti veri allo sviluppo nella forma di un piano Marshall europeo. Un piano simile avrebbe maggiori possibilità di conseguire quel successo di cui tutti abbiamo bisogno.</p>
    </intervention>
    <intervention id="1-172-000" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Signora Presidente, desidero parlare dei recenti avvenimenti nel mondo del calcio e, in particolare l’elezione di Sepp Blatter a capo della FIFA. Considero deplorevole tale rielezione dal momento che alla FIFA sono state rivolte gravi accuse di corruzione relative, in particolare, allo svolgimento della coppa del mondo del 2022 in Qatar. Ritengo che i governi degli Stati membri debbano chiedere la riorganizzazione della FIFA e la regolamentazione delle sue attività, creando, in tal modo, maggiore trasparenza, contribuendo a evitare episodi così deprecabili e, quindi, ristabilendo la fiducia nella FIFA.</p>
      <p sl="ro">Il calcio sta diventando sempre più simile a un’attività economica. Anche il calcio romeno non è immune da mancanza di trasparenza e accuse di corruzione. Recentemente, il Politehnica Timişoara, che ha chiuso il campionato rumeno al secondo posto e avrebbe dovuto giocare nella Champions League, è stato relegato nella terza divisione romena con una decisione del tutto arbitraria. Una simile, ingiusta decisione colpirà centinaia di migliaia di tifosi della squadra di Timişoara.</p>
      <p sl="ro">Faccio anche appello, da quest’Aula, alle autorità calcistiche romene affinché revochino tale decisione e permettano al Politehnica Timişoara di rimanere ai massimi livelli del calcio romeno ed europeo.</p>
    </intervention>
    <intervention id="1-173-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Signora Presidente, il 2 giugno 2011 ha segnato l’inizio della storica maratona di auto elettriche Montecarlo-Tallinn e oggi le auto arriveranno a Copenhagen.</p>
      <p sl="en">Io e l’onorevole Meissner, in qualità di liberali nel Parlamento europeo, sponsorizziamo un’auto elettrica nella corsa per promuovere il trasporto sostenibile. Con il crescente aumento dei consumi, l’esaurimento dei combustibili fossili sta diventando inevitabile, pertanto, dovremmo investire di più nella ricerca e nello sviluppo del trasporto sostenibile. Inoltre, la crescente mobilità sta iniziando a gravare in termini di impronta di carbonio, il che potrebbe accelerare il cambiamento climatico globale.</p>
      <p sl="en">L’Unione europea e i suoi Stati membri hanno la possibilità di diventare pionieri del trasporto ecocompatibile, introducendo incentivi per coloro che si servono di mezzi di trasporto sostenibili e promuovendo il passaggio a un’Unione a zero emissioni.</p>
    </intervention>
    <intervention id="1-174-000" speaker_id="96708" name="Oriol JUNQUERAS I VIES" is_mep="True" mode="spoken" nationality="Spain" birth_date="11-04-1969" birth_place="Barcelona" p_group="Non" m_state="ES">
      <p sl="es">Signora Presidente, la causa dell’infezione che la settimana scorsa ha provocato la morte di ventuno persone in Germania è ancora sconosciuta. Ciò sottolinea in modo ancora più evidente la superficialità con cui le autorità tedesche hanno agito.</p>
      <p sl="es">Le accuse sono particolarmente gravi considerato che il mercato tedesco è uno dei principali acquirenti di prodotti agricoli, motivo per cui si è investito molto nella promozione di tali prodotti.</p>
      <p sl="es">Le autorità europee, pertanto, devono agire su due fronti. Nel breve termine, si dovrà garantire la realizzazione di un meccanismo volto a compensare gli agricoltori europei più colpiti, mentre, nel medio termine, sarà necessario riorganizzare il sistema di allarme rapido per gli alimenti non sicuri al fine di evitare altri allarmi infondati in futuro. Tali misure dovranno tener conto della diversità del settore agricolo europeo.</p>
      <p sl="es">La proposta della Commissione di finanziare un meccanismo per ritirare prodotti dal mercato utilizzando i fondi assegnati alle organizzazioni degli orticoltori è quindi inaccettabile. In molte regioni d’Europa, come la Catalogna, ad esempio, tali organizzazioni non esistono e di conseguenza il sistema non può essere usato per compensare gli agricoltori.</p>
    </intervention>
    <intervention id="1-175-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signora Presidente, indifferenti alle devastazioni economiche e sociali provocate dai cambiamenti strutturali approvati dal Fondo monetario internazionale (FMI) in paesi come la Grecia, i leader dell’Unione europea stanno estendendo l’offensiva lanciandosi sul Portogallo con lo stesso atteggiamento e con la stessa, incontenibile arroganza coloniale. In cambio di un prestito da 78 miliardi di euro, un paese, in cui il minimo salariale non raggiunge nemmeno i 500 euro, dovrà affrontare tagli ai salari e alle pensioni e la chiusura di servizi pubblici, oltre a essere costretto a cedere imprese e risorse pubbliche. Dovrà far fronte anche a un aumento dei prezzi di beni e servizi di prima necessità e a 30 miliardi di interessi, pari a circa il 40 per cento del prestito totale, più dei due terzi dei quali andranno all’Unione europea stessa. È questo il significato della tanto decantata solidarietà europea.</p>
      <p sl="pt">Insistere in una simile linea d’azione porterà inevitabilmente a un’intensificazione della lotta sociale che sta infuriando in tutta l’Europa, compreso il Portogallo. Noi siamo qui e continueremo ad esserci per sostenerla e incoraggiarla, certi che solo grazie a tale lotta si possa ottenere un cambiamento e realizzare in Europa un’alternativa, della quale si sente sempre più urgentemente il bisogno.</p>
    </intervention>
    <intervention id="1-176-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, dopo tutti gli slogan sentiti durante l’anno europeo della lotta alla povertà e all’esclusione sociale, la Commissione europea continua a dare prova della più completa indifferenza di fronte alla povertà crescente, in particolare la povertà infantile, alla disoccupazione e al massiccio aumento di lavoratori in difficoltà economiche a causa di lavori precari e sottopagati. In ogni caso, il fenomeno non si limita alle tendenze neoliberali, ma ha gravi ripercussioni nei paesi con le economie più fragili, dove è fondamentale rafforzare le politiche di sostegno al servizio pubblico, creare un’occupazione associata ai diritti e sradicare la povertà.</p>
      <p sl="pt">Memorandum come quello redatto dal Fondo monetario internazionale (FMI), dalla Banca centrale europea (BCE) e dalla Commissione insieme ai funzionari portoghesi hanno creato politiche antisociali, tra cui emendamenti alle leggi sul licenziamento e sulle privatizzazioni ed hanno attaccato il sistema pubblico di sicurezza sociale, attacchi che possono solo provocare regresso sociale e condannare i lavoratori e il popolo a disoccupazione, povertà, sottosviluppo e forte dipendenza. Il Portogallo diverrà niente altro che un protettorato dei grandi poteri dell’Unione europea e tutto in cambio di un prestito che i portoghesi dovranno ripagare a un alto tasso d’interesse per aumentare i profitti del capitalismo finanziario internazionale, pur sapendo fin troppo bene che tali misure non risolveranno nulla, come dimostra chiaramente il caso della Grecia.</p>
      <p sl="pt">Per questo motivo, protesto in questa sede contro tali misure e la protesta continuerà sia in Portogallo, sia nell’Unione europea.</p>
    </intervention>
    <intervention id="1-177-000" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signora Presidente, innanzitutto, voglio esprimere le mie condoglianze per tutte le vittime dell’E. coli , ma anche la mia indignazione per l’incompetenza con cui il governo tedesco ha gestito la questione, che ha provocato danni irreparabili a tutti i prodotti agricoli spagnoli.</p>
      <p sl="es">Mi auguro in primo luogo che domani, durante la riunione straordinaria dei ministri dell’Agricoltura dell’Unione europea, si risarciscano senza esclusioni i danni procurati agli agricoltori spagnoli e, in secondo luogo, che si impari cosa non si debba fare in una situazione che ha provocato delle vittime, ma anche dei danni alla produzione di molti paesi compreso il mio, la Spagna. Dobbiamo imparare da questa crisi.</p>
      <p sl="es">Naturalmente, mi auguro che l’esito della riunione straordinaria di domani sia il risarcimento senza esclusioni e il ritorno alla normalità, affinché i prodotti in perfette condizioni possano circolare in tutta l’Unione europea e nel mondo.</p>
    </intervention>
    <intervention id="1-178-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, l’annuncio che il Fondo monetario internazionale avrebbe concesso altri 12 miliardi di credito alla Grecia diffuso venerdì dai rappresentanti dell’Unione europea è stato accolto in modo incoraggiante dai mercati.</p>
      <p sl="sk">Oggi, però, il quotidiano spagnolo El País riferisce che la regione autonoma di Castiglia-La Mancia non ha più disponibilità di denaro. Non soltanto l’amministrazione regionale non è in grado di pagare gli stipendi di 76 000 impiegati, ma ha debiti per circa 2 miliardi di euro con diversi fornitori. Riceviamo ancora cattive notizie, dunque, questa volta dalla Spagna, un paese che ha lottato a lungo per preservare la fiducia degli investitori.</p>
      <p sl="sk">Ma la politica di assistenza ai governi tramite l’acquisto dei debiti da parte della Banca centrale europea non può continuare molto a lungo e sta raggiungendo i limiti. La Banca centrale europea ha già 360 miliardi di euro di strumenti finanziari non liberamente negoziabili iscritti in bilancio e possiede altri 480 miliardi di titoli rischiosi. Funge, poi, da mediatore per i detentori di prodotti finanziari tossici. Continuando così, onorevoli colleghi, ben presto la zona euro dovrà salvare la Banca centrale europea o, semplicemente, crollare.</p>
    </intervention>
    <intervention id="1-179-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, desidero fare alcuni commenti sull’integrazione della Serbia in Europa, se è possibile. Per troppo tempo, a mio avviso, gli Stati della ex Jugoslavia hanno ricevuto trattamenti diversi. La Slovenia, per esempio, è riuscita ad aderire all’Unione europea senza problemi nel 2004, nonostante ancora oggi si punti il dito contro i residui delle strutture di potere comunista nella politica, nella comunicazione e nell’industria. Inoltre, la Bulgaria e la Romania non farebbero parte dell’Unione se avessimo applicato loro gli stessi, rigorosi criteri che stiamo imponendo ora alla Croazia.</p>
      <p sl="de">Si applicano due parametri diversi anche per quanto riguarda i crimini di guerra e la restituzione. A Bruxelles non importa nulla del genocidio degli armeni in Turchia, mentre la Croazia e la Serbia devono portare i loro criminali di guerra davanti al Tribunale penale internazionale dell’Aia per la ex Jugoslavia prima ancora che entrino in gioco i criteri di Copenhagen. Se è vero che la regolamentazione illegittima del consiglio antifascista di liberazione popolare della Jugoslavia (AVNOJ) e Beneš non costituiscono motivi validi per bloccare l’adesione all’Unione europea, è vero anche che la politica di restituzione serba deve sicuramente conformarsi alle condizioni poste dall’Unione europea.</p>
      <p sl="de">La Serbia, caratterizzata da una tradizione cristiana, ha dato prova in più occasioni delle proprie buone intenzioni. Con l’estradizione di Mladič si è abbattuto un ostacolo, ma il Kosovo non deve diventare il prossimo. Non appena le riforme in programma saranno completate, non dovrebbe esserci, a mio avviso, nulla che impedisca l’adesione della Serbia all’Unione europea.</p>
    </intervention>
    <intervention id="1-180-000" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">Signora Presidente, mi unisco ai miei onorevoli colleghi nell’esprimere le mie condoglianze alle ventuno vittime dell’E. coli , ma esprimo anche la mia indignazione, che va oltre la semplice preoccupazione per gli episodi di risposta priva di coordinamento che hanno provocato gravi danni finanziari ai produttori e ai lavoratori di settori fondamentali per l’agricoltura degli Stati membri dell’Unione europea e in particolare per i produttori spagnoli di cetrioli. Tali episodi hanno danneggiato l’immagine stessa dell’Europa, della coesione in Europa e della coesione tra europei al punto che, ancora una volta, pregiudizi o dicerie, prive di adeguati riscontri, hanno gravemente compromesso la coesione necessaria per generare una risposta soddisfacente, tempestiva e adeguata.</p>
      <p sl="es">Mi auguro pertanto che impareremo davvero dagli insegnamenti che inevitabilmente emergono e spero che il Consiglio dei ministri dell’Agricoltura riuscirà non soltanto a stabilire un risarcimento per le parti colpite, ma anche a mettere a punto un protocollo di risposta che tenga conto degli insegnamenti tratti da questa spiacevole esperienza.</p>
    </intervention>
    <intervention id="1-181-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, tornando allo sport, si è parlato della FIFA, alla quale vorrei anch’io fare riferimento, in particolare per la mancanza di trasparenza e di una gestione adeguata ai più alti livelli dell’organizzazione.</p>
      <p sl="en">È incredibile che un uomo di 75 anni, Sepp Blatter, venga riconfermato presidente di una delle organizzazioni sportive più importanti al mondo e che ne sia rimasto a capo dal 1998, in particolar modo se si considera che la stragrande maggioranza dei giocatori (probabilmente il 99 per cento di questi) ha meno di 30 anni. Non dev’esserci solo un divario generazionale, ma un divario di molte generazioni tra lui e i giocatori.</p>
      <p sl="en">In secondo luogo, non sorprende lo scarso sostegno accordato all’Inghilterra per l’assegnazione della sede della coppa del mondo, nonostante le sue eccezionali infrastrutture. È stato scelto il Qatar e, in seguito, abbiamo assistito alla sospensione di diverse persone che hanno cercato di vendere il proprio voto. Mi domando se questa non sia la punta di un iceberg. Va considerata anche la questione della mancata introduzione da parte della FIFA della “goal line technology” , che è stata già adottata in altri sport. È abbastanza chiaro che serve una riforma vera, nell’interesse dello sport e della FIFA.</p>
    </intervention>
    <intervention id="1-182-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Signora Presidente, onorevoli colleghi, sappiamo tutti che l’assunzione di droghe è vietata nelle gare sportive, dal momento che garantisce vantaggi immeritati agli sportivi che ne fanno uso rispetto agli altri. Ciononostante, onorevoli colleghi, nell’Unione europea abbiamo un tipo di droga che non è usata dagli sportivi, bensì dagli agricoltori, vale a dire livelli diseguali di aiuti. Per fare un esempio, gli agricoltori lettoni ricevono aiuti tre volte minori rispetto agli agricoltori tedeschi e ben sei volte meno degli agricoltori greci. Un sostegno così disomogeneo crea una concorrenza sleale. Onorevoli deputati, vi chiedo, nella valutazione e nella pianificazione del prossimo periodo finanziario europeo, di eliminare tali droghe, di sopprimere gli aiuti sleali affinché tutti gli agricoltori europei possano essere ugualmente concorrenziali. Grazie dell’attenzione.</p>
    </intervention>
    <intervention id="1-183-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signora Presidente, nelle ultime due settimane, centinaia di migliaia di cittadini greci di tutte le età e di tutte le classi sociali hanno protestato pacificamente, ripeto: pacificamente, nelle piazze di tutto il paese.</p>
      <p sl="el">Vorrei focalizzarmi su due punti: in primo luogo, dobbiamo ascoltarli e tenere conto delle loro preoccupazioni, non soltanto a livello nazionale, ma anche a livello europeo. I concittadini nelle città di tutta la Grecia gridano per essere sentiti a Bruxelles, a Strasburgo, ovunque.</p>
      <p sl="el">In secondo luogo, al di là di qualsiasi dibattito sugli errori e sull’incauta condotta del governo greco, dobbiamo ricordarci che, dopo aver valutato le politiche proposte e applicate dall’Europa per risolvere la crisi, i nostri concittadini ci ricordano che hanno dei limiti e che non dobbiamo spingerli oltre. Dobbiamo dare risposte chiare e precise a questi messaggi: solo allora l’aiuto dell’Europa nella risoluzione della crisi creerà consapevolezza e speranza nei greci.</p>
    </intervention>
    <intervention id="1-184-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Signora Presidente, la multiculturalità presuppone che le nazioni vicine conoscano reciprocamente il passato, la cultura e, a volte, anche la lingua l’una dell’altra. Il clamore sollevato in Romania pochi giorni fa, però, si spiega solo con la mancanza di tale reciprocità. Due contee romene hanno aperto un ufficio di rappresentanza a Bruxelles, ma, secondo un giornalista che lavora nella capitale, il problema di tale apertura è che la maggioranza della popolazione delle contee interessate non appartiene allo stesso gruppo etnico della maggioranza della popolazione rumena. Ciò costituisce un problema oggi in Europa? Il modo di pensare che impedirebbe a un vicino di commemorare il giorno in cui ha perso la prosperità, la terra e, forse, persino la famiglia è ugualmente malato. Nei giorni scorsi si è presentato un esempio simile, in occasione della commemorazione del trattato di pace di Trianon che ha messo fine alla Prima guerra mondiale il 4 giugno. Esiste un rimedio per il modo di pensare che esclude e azzittisce le persone, nega il passato e vuole impedire lo sviluppo e l’esistenza di una regione: un’Europa forte, aperta e inclusiva, che riconosca i valori culturali e rispetti i diritti delle minoranze.</p>
    </intervention>
    <intervention id="1-185-000" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signora Presidente, la crisi economica e le difficoltà che tutti gli Stati membri stanno affrontando, pur con intensità diverse, hanno dato impeto ai gruppi nazionalisti e populisti che non si limitano a cercare maggiore sostegno pubblico, ma mettono anche costantemente alla prova la sopportazione dei cittadini europei, agendo apertamente contro una maggiore integrazione in Europa.</p>
      <p sl="bg">Un recente esempio è rappresentato dalle vicende che hanno avuto luogo in Bulgaria il 20 maggio, quando i rappresentanti del partito nazionalista Attacco sono stati coinvolti in scontri con i fedeli musulmani fuori dall’unica moschea di Sofia. Durante gli scontri si è ricorso all’uso della forza e a incendi dolosi, causando diversi feriti, tra i quali agenti di polizia. Dal momento che esistono riprese video degli scontri, le agenzie investigative e il sistema giudiziario in Bulgaria saranno giudicati sulla misura in cui gli istigatori e i partecipanti a tale episodio verranno giustamente puniti.</p>
      <p sl="bg">In quest’Aula dichiaro apertamente che l’istigazione all’intolleranza etnica o religiosa costituisce una condotta che contraddice apertamente i valori europei e i diritti umani fondamentali, così come le tradizioni della società bulgara.</p>
      <p sl="bg">Dobbiamo contrastare fermamente qualsiasi tentativo di simili episodi in Europa e prendere chiaramente le distanze dalle forze politiche europee che incitano tali azioni.</p>
    </intervention>
    <intervention id="1-186-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, nell’ambito della pubblicazione della classifica 2010 sulla libertà di stampa nel mondo, l’organizzazione Reporters sans frontières ha richiamato l’attenzione sulla diminuzione della libertà di espressione nell’Unione europea. La Romania, cinquantaduesima in classifica, scende di 10 posizioni rispetto al 2007. La situazione è preoccupante e suscita dubbi in merito al reale rispetto della libertà di espressione e di informazione garantite dalla Carta dei diritti fondamentali dell’Unione europea.</p>
      <p sl="ro">In Romania, secondo il Presidente del paese la stampa rientra tra le minacce per la sicurezza nazionale. Inoltre, i politici denigrano continuamente i media. Tali deviazioni dai principi democratici logorano l’immagine dell’Unione europea nel suo insieme. A causa delle nostre carenze interne, rischiamo di perdere credibilità in qualità di difensori del rispetto per i diritti umani al di fuori dell’Unione europea. Pertanto, esorto a una protezione vera, a livello europeo, della libertà di espressione e del pluralismo dell’informazione.</p>
    </intervention>
    <intervention id="1-187-000" speaker_id="96847" name="Claudiu Ciprian TĂNĂSESCU" is_mep="True" mode="spoken" nationality="Romania" birth_date="19-07-1965" birth_place="Bucureşti" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, per la seconda volta, presento al Parlamento europeo la disastrosa situazione del sistema di assistenza sanitaria in Romania. Purtroppo, le trattative tra le associazioni di categoria dei medici generici, il ministero della Salute e il servizio sanitario nazionale sono attualmente giunte a un punto morto. Di conseguenza, il sistema sanitario è bloccato e ai pazienti viene negato un diritto legittimo che, nonostante stiano ancora versando i contributi per l’assistenza sanitaria, non possono utilizzare le relative strutture. Tale situazione deriva dal continuo rifiuto da parte del servizio sanitario nazionale di condurre con i medici generici trattative realistiche volte a redigere un contratto quadro operativo a beneficio di tutte le parti in causa. Se tale situazione durasse ancora a lungo, il servizio sanitario in Romania, già molto indebolito, rischierebbe di disintegrarsi.</p>
      <p sl="ro">Le istituzioni europee interessate dovrebbero prendere nota di tale situazione, controllarla e agire per porvi rimedio il prima possibile.</p>
    </intervention>
    <intervention id="1-188-000" speaker_id="96857" name="Cătălin Sorin IVAN" is_mep="True" mode="spoken" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, al Parlamento europeo, ogni giorno, dalla mattina alla sera, non parliamo che di integrazione europea, solidarietà, cultura comune e di tutto ciò che ci unisce e dovrebbe continuare a motivarci nel costruire un futuro comune per tutti i 27 Stati membri dell’Unione europea.</p>
      <p sl="ro">Mentre noi discutiamo di progetti europei, un Vicepresidente del Parlamento europeo stesso si occupa di questi temi quotidianamente, dalla mattina alla sera. Ma le questioni di cui si occupa riguardano la segregazione basata su criteri etnici, la riduzione dell’influenza e l’indebolimento dell’autorità di uno Stato all’interno dei suoi stessi confini a favore di un altro Stato confinante o la disgregazione dei territori di uno Stato membro dell’Unione europea per annetterli a un altro Stato membro della stessa Unione. Non soltanto a titolo personale, ma anche a nome dei parlamentari europei socialdemocratici rumeni, chiedo che László Tőkés sia destituito dalla posizione di Vicepresidente.</p>
    </intervention>
    <intervention id="1-189-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, desidero esprimere la mia profonda preoccupazione per i medici arrestati nel Bahrein. Molti di loro sono stati accusati di aver tentato di rovesciare la monarchia e devono affrontare un processo davanti a procuratori militari e rischiano la pena di morte. Ma i medici e gli infermieri avevano soltanto curato i dimostranti feriti che erano stati portati nei loro ospedali. Anche Amnesty International e Médecins sans Frontières hanno espresso grande preoccupazione per la sicurezza delle persone coinvolte e ovviamente per i motivi che ne hanno determinato l’arresto. Sostengo pienamente l’Associazione delle infermiere e ostetriche irlandesi, il Consiglio internazionale delle infermiere e i numerosi medici irlandesi che hanno unito le proprie voci nel condannare tali terribili fatti.</p>
      <p sl="en">Negli ultimi giorni ho ricevuto informazioni da diverse fonti che evidenziano torture e trattamenti inumani: alcuni dei medici e degli infermieri sono stati picchiati violentemente ed è stato negata loro la possibilità di vedere e parlare con le proprie famiglie e con i consulenti legali. Una condotta del genere è del tutto inaccettabile.</p>
      <p sl="en">Mi rivolgo pubblicamente all’Alto rappresentante, Catherine Ashton. Le ho già scritto per chiederle di fare il possibile per intervenire a favore del personale sanitario che ha semplicemente fatto quello che farebbe normalmente – cercare di salvare vite umane.</p>
    </intervention>
    <intervention id="1-190-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Signora Presidente, il nuovo pacchetto di austerità per la Grecia, che prevede 28 miliardi di euro di tagli e di tasse e la privatizzazione di beni pubblici per l’incredibile importo di 50 miliardi di euro, conferma ancora una volta il ruolo svolto dell’Unione europea e dal Fondo monetario internazionale nell’attuazione di politiche di austerità ostili ai lavoratori.</p>
      <p sl="en">I giovani hanno subito i loro spietati attacchi e ora rispondono occupando in centinaia di migliaia le piazze d’Europa e affrontando con coraggio una repressione brutale. Chiedono giustamente una vera democrazia che, a mio parere, si può davvero ottenere solo interrompendo la dittatura dei mercati e costruendo una società democratica e socialista dove i bisogni delle persone vengano prima dei profitti.</p>
      <p sl="en">Il 15 giugno si prospetta una giornata importante di lotta in tutta Europa. In Grecia ci sarà uno sciopero generale ed è in programma una grande dimostrazione a Barcellona. Si prevede che, in questa giornata, in tutta Europa verranno organizzate grandi proteste contro l’austerità . Per reagire all’offensiva conto i lavoratori e i giovani d’Europa è necessario mobilitare la classe operaia organizzata. Una giornata di sciopero generale in tutti i paesi europei invierebbe un segnale molto forte di opposizione alla classe dirigente europea.</p>
    </intervention>
    <intervention id="1-191-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signora Presidente, una settimana fa, i Presidenti Buzek, Barroso e Van Rompuy hanno incontrato i rappresentanti delle comunità religiose per discutere dei diritti democratici e delle libertà civili. Desidero congratularmi con il Presidente Barroso per aver preso l’iniziativa di inaugurare tale dialogo con i leader religiosi nel 2005. Mi congratulo anche con i Presidenti del Parlamento e con il Consiglio per aver perseverato in tale dialogo con cadenza annuale.</p>
      <p sl="el">Nel contempo, però, voglio unirmi ai rappresentanti delle comunità religiose nel richiedere che l’Unione europea eserciti la propria influenza per porre fine alle persecuzione dei cristiani in paesi quali l’Egitto e l’Iraq e, all’interno dell’Unione europea, nella parte europea di Cipro dove le forze occupanti negano ai cristiani l’ingresso nelle chiese occupate e impediscono a preti e vescovi di celebrare la santa messa. Dia loro prova, signora Presidente, che i profughi cristiani a Cipro hanno il diritto di celebrare la messa nelle proprie chiese.</p>
    </intervention>
    <intervention id="1-192-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signora Presidente, subito dopo l’incontro del 6 maggio in Lussemburgo, di cui è stata data notizia in un articolo di Der Spiegel , la Grecia è stata bersaglio di una nuova ondata di raccomandazioni sull’opportunità di uscire dalla zona euro e ritornare alla dracma. Naturalmente, la posizione ufficiale dell’Unione europea è stata espressa dal Commissario Rehn, che ha negato le voci e le raccomandazioni.</p>
      <p sl="el">Al di là dei pareri contrari degli economisti e delle numerose opinioni degli onorevoli colleghi in quest’Aula, va chiarito che la Grecia non può lasciare l’euro per motivi giuridici. In primo luogo, perché i trattati non prevedono l’uscita, volontaria o involontaria dalla moneta comune. In secondo luogo, perché se tornassimo alla dracma senza abolire la zona euro e l’euro, non ci sarebbero i mezzi giuridici per convertire automaticamente in dracme i depositi in euro delle banche greche, sia in Grecia che all'estero, senza il consenso del depositante. Quando la Grecia è entrata nella zona euro i depositi in dracme potevano essere convertiti perché la dracma era stata abolita come valuta e non esiste più da allora. Ora, però, l’euro non è stato abolito e continuerà a esistere. Pertanto, le voci e le raccomandazioni, dal punto di vista giuridico, sono errate.</p>
    </intervention>
    <intervention id="1-193-000" speaker_id="39769" name="Martin EHRENHAUSER" is_mep="True" mode="spoken" nationality="Austria" birth_date="18-09-1978" birth_place="Linz" p_group="Non" m_state="AT">
      <p sl="de">Signora Presidente, gli informatori sono persone che non intendo più continuare a tacere azioni illegali o situazioni deprecabili, ma vogliono esporle, principalmente nell’interesse pubblico. Gli informatori normalmente creano anche valore aggiunto: ad esempio, nel 2005 hanno fatto rientrare nelle casse del Tesoro statunitense una somma pari a circa 10 miliardi di euro di restituzioni.</p>
      <p sl="de">Per la lotta alla corruzione, è essenziale che esistano leggi chiare sul processo di denuncia degli informatori. Nell’Unione europea, la base giuridica di tale processo è rappresentata dagli articoli 22A e 22B dello statuto che, purtroppo, sono molto frammentati e lacunosi. Mancano alcuni elementi fondamentali: c’è bisogno, ad esempio, di una definizione chiara di informatore ed è necessario che gli informatori abbiano il diritto di essere ascoltati. Servono punti di contatto indipendenti che possano fornire informazioni sui diritti, gli obblighi e le possibilità e, non da ultimo, ci servono anche scadenze precise per la gestione da parte delle istituzioni europee competenti. L’aspetto positivo della questione è che lo statuto dei funzionari dell’Unione europea sta per essere riformato. È previsto che la Commissione invii al Parlamento una prima proposta questo autunno. Ritengo sia un’opportunità di miglioramento unica a riguardo e chiederei ai miei colleghi parlamentari il sostegno e l’impegno per realizzare la riforma.</p>
    </intervention>
    <intervention id="1-194-000" speaker_id="96845" name="Corneliu VADIM TUDOR" is_mep="True" mode="spoken" nationality="Romania" birth_date="28-11-1949" birth_place="Bucureşti" p_group="Non" m_state="RO">
      <p sl="ro">Signora Presidente, il calcio è in effetti una religione, ma una religione in cui è pesantemente coinvolto il diavolo. Il motivo? C’è in gioco molto denaro, che rappresenta il prezzo della noia e della solitudine per miliardi di abitanti del pianeta. Nel corso dell’estate, la Romania è sprofondata nel dramma che ha coinvolto una squadra di calcio molto popolare, il Politehnica Timişoara. La squadra si è guadagnata onestamente, con i propri sforzi, il diritto di partecipare a una partita del campionato europeo. Assistiamo ora, però, alla trasformazione della vittoria sul campo in una sconfitta a causa di una decisione arbitraria. Per essere più specifici, la mafia del calcio in Romania ha stretto la mano alla mafia del calcio internazionale decidendo di imporre due penalità drastiche: escludere la squadra in questione dal campionato europeo e relegarla a una divisione inferiore, non professionale. Indipendentemente dalle scuse finanziarie e legali addotte, si tratta di una punizione draconiana che colpisce duramente non solo un’ottima squadra, ma anche una splendida città con più di 300 000 abitanti che non hanno molte altre fonti di felicità.</p>
      <p sl="ro">In qualità di membro della commissione per la cultura e l’istruzione del Parlamento europeo, lancio un segnale di avvertimento al fine di far cessare questa terribile ingiustizia che potrebbe avere gravi conseguenze sociali.</p>
    </intervention>
    <intervention id="1-195-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
    </intervention>
  </section>
  <section id="creitem21" title="21.  Agenzie di rating del credito (breve presentazione)">
    <intervention id="1-197-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la relazione di Wolf Klinz, a nome della commissione per i problemi economici e monetari, sulle agenzie di rating del credito: prospettive future (2010/2302(INI) (A7-0081/2011)</p>
    </intervention>
    <intervention id="1-198-000" speaker_id="28244" name="Wolf KLINZ" is_mep="True" mode="spoken" role="relatore" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, onorevoli colleghi, le agenzie di rating del credito non hanno di certo provocato la crisi finanziaria globale, ma, a mio parere, sono state responsabili in larga parte della sua gravità. Quando in America sono stati creati i cosiddetti prodotti finanziari strutturati, basati su mutui di qualità non primaria, le agenzie di rating del credito hanno sostenuto il processo valutando decine, se non centinaia di prodotti al giorno con un processo quasi industriale. Così facendo, hanno accettato anche i conflitti d’interesse, giacché assistevano le emittenti consigliandole e aiutandole nella progettazione di tali prodotti.</p>
      <p sl="de">Hanno continuato ad affermare di aver espresso soltanto un’opinione, malgrado sapessero molto bene che le loro valutazioni venivano usate, in effetti, come un marchio di approvazione. La mia relazione analizza numerosi punti deboli e presenta proposte nella speranza che la Commissione possa includerne alcune nella proposta legislativa che presenterà in autunno.</p>
      <p sl="de">Ho presentato cinque proposte. La prima è che si riduca la dipendenza dalle valutazioni del credito. In pratica, abbiamo scoperto che l’ambiente normativo ha reso l’uso dei rating assolutamente indispensabile per i soggetti che investono i propri fondi come banche, compagnie di assicurazione, fondi pensione eccetera. Basilea II lo ha puntualizzato e, infatti, le agenzie di rating del credito sono diventate organismi di certificazione normativa.</p>
      <p sl="de">Dobbiamo fare in modo che gli operatori di mercato, in particolare gli investitori istituzionali che ne hanno la capacità, siano nuovamente responsabili in prima persona invece di trasferire ad altri la responsabilità per le decisioni di investimento. È necessario chiarire che gli investitori devono investire solo se sono realmente in grado di capire il prodotto e non possono servirsi della scusa che si può, fino a un certo punto, prendere automaticamente un prodotto tripla A come obiettivo della propria strategia di investimento.</p>
      <p sl="de">In secondo luogo, dobbiamo garantire che le informazioni sulle quali le agenzie di rating del credito basano le proprie decisioni siano di dominio pubblico, chiaramente, e che i modelli utilizzati siano anch’essi noti. In questo modo si otterrà trasparenza e sarà anche più facile per gli investitori istituzionali, che intendono investire, prendere le proprie decisioni. Sarà utile anche consentire i rating non richiesti. A tale proposito, dovremmo anche valutare se sia ragionevole la proposta che stanno considerando gli Stati Uniti, ossia che, nel caso in cui gli emittenti scelgano una sola agenzia di rating del credito, si potrebbe incoraggiare un secondo organismo indipendente a esprimere una valutazione e a tale organismo dovrebbe essere consentito di lavorare sulla base delle informazioni di pubblico dominio.</p>
      <p sl="de">In terzo luogo, è necessaria più concorrenza. Esiste di fatto un oligopolio: le tre agenzie di rating del credito che operano su scala mondiale controllano il 95 per cento del settore a livello globale e hanno un cosiddetto reddito monopolistico che equivale a una redditività del 40 per cento sul fatturato. Pertanto, propongo di costituire un’agenzia di rating del credito europea sul modello di una fondazione, finanziata nella fase iniziale dal settore finanziario per mezzo di finanziamenti fruttiferi. Dopo cinque anni sapremo se avrà funzionato e, a quel punto, la fondazione di rating del credito sarà chiamata a ripagare gli importi ricevuti.</p>
      <p sl="de">Sono certo, però, che ci siano anche altre possibilità. Potremmo, forse, fare in modo che le agenzie di rating del credito nazionali e regionali operino in una rete europea.</p>
      <p sl="de">In quarto luogo, il modello di pagamento rimane una questione in sospeso. In base al modello attuale è l’emittente a pagare ed è il modello essenzialmente applicato in tutto il mondo. Dunque, l’emittente paga, ma ovviamente c’è un conflitto di interessi che potremmo ridurre eliminando la consulenza agli emittenti e rendendo realmente indipendente il personale delle autorità di controllo . Un altro possibile modello prevede il pagamento da parte dell’investitore. Anche in questo caso, naturalmente, del potrebbe esserci un conflitto d’interesse e tale modello, inoltre, potrebbe essere considerato un invito per gli approfittatori: è necessario, pertanto, rifletterci. La terza possibilità sarebbe un modello di pagamento basato sui risultati che prevede, in altre parole, un versamento anticipato e poi il saldo finale solo quando sarà nota la qualità del rating.</p>
      <p sl="de">L’ultimo punto, molto importante, riguarda la necessità di introdurre il concetto di responsabilità. Le agenzie di rating del credito devono accettare di rispondere delle proprie azioni, pertanto ritengo che dovremmo far sì che siano responsabili, non della valutazione in quanto tale, ovviamente, ma delle mancanze e delle negligenze nel proprio lavoro.</p>
    </intervention>
    <intervention id="1-200-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, il settore del rating del credito ha molte carenze, tra cui le più importanti sono la mancanza di concorrenza e di trasparenza e le strutture oligopolistiche. Sarebbe possibile incrementare la concorrenza creando un ambiente normativo che faciliti l’entrata nel mercato e che permetta, dunque, di eseguire un’analisi approfondita degli ostacoli esistenti. Desidero sottolineare quanto sia importante controllare l’andamento del sistema Basilea III e il processo relativo al capitolo 4 della direttiva sui requisiti patrimoniali. È necessario aumentare la responsabilità e l’autorità di controllare i modelli interni e imporre misure preventive. Tutte le agenzie di rating devono conformarsi agli standard più elevati per quanto riguarda la pubblicazione di informazioni, la trasparenza e la gestione dei conflitti d’interesse.</p>
      <p sl="ro">Il rating della Romania si prospetta attualmente stabile e potrebbe migliorare se verrà mantenuto il ritmo delle riforme strutturali e la stabilità del settore finanziario.</p>
    </intervention>
    <intervention id="1-201-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, le agenzie di rating del credito hanno perso credibilità già da molto tempo. Il nostro relatore ha assolutamente ragione a riguardo. Promuovono e declassano di tutto: paesi, banche, comuni, persino enti pubblici, qualsiasi cosa. Ma le loro valutazioni si basano, per la maggior parte, su informazioni confidenziali, non pubblicate e, dunque, non trasparenti.</p>
      <p sl="el">La questione della mancanza di trasparenza e, quindi, dell’affidabilità dei dati utilizzati dalle agenzie di rating del credito pone un interrogativo importante: è giusto, è logico, è moralmente corretto che valutazioni che influenzano l’economia e sconvolgono da un giorno all’altro la vita di milioni di nostri concittadini manchino di trasparenza e possano essere inaffidabili? Naturalmente no.</p>
    </intervention>
    <intervention id="1-202-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, a seguito del tracollo finanziario, le agenzie di rating del credito, che valutano la sicurezza dei prodotti finanziari, sono state criticate per le loro valutazioni opportuniste e poco professionali dei prodotti finanziari.</p>
      <p sl="sk">Sono sorti dubbi sull’imparzialità e sulla professionalità delle loro valutazioni dopo aver constatato le carenze nella trasparenza dei meccanismi operativi. È giunto, pertanto, il momento di considerare in che modo si possa migliorare il sistema di valutazione permanente e di rating dei prodotti finanziari.</p>
      <p sl="sk">Alla luce di ciò, considero molto importante la relazione presentata e ritengo che i processi delineati dal relatore ci permetteranno di modificare gli strumenti utilizzati per la valutazione dei prodotti finanziari affinché le conclusioni esposte dalle agenzie di rating o da altre strutture portino a rating dei prodotti finanziari più obiettivi.</p>
    </intervention>
    <intervention id="1-203-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, l’esperienza ci ha dimostrato in modo chiaro che le agenzie di rating del credito non sono credibili e che la loro attività continua a essere dannosa per alcuni paesi, che si tratti dell’economia o del debito sovrano. Oggi tale attività colpisce in particolare i paesi che hanno economie relativamente deboli. Per questo l’intervento delle agenzie di rating del credito, che continua a essere molto dannoso nonostante abbiano perso ogni credibilità, deve essere adeguatamente controllato. Il controllo non si deve limitare alle regole di trasparenza, ma deve andare oltre, esercitando un controllo completo sul sistema finanziario internazionale e mettendo fine, nel contempo, ai paradisi fiscali attraverso un’adeguata regolamentazione del settore finanziario che tassi il movimento dei capitali speculativi e impedisca che i capitali finanziari continuino a …</p>
      <a text="(Il Presidente interrompe l’oratore)"/>
    </intervention>
    <intervention id="1-204-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, sono assolutamente d’accordo con il relatore su tutti e cinque i punti delle sue proposte relative alle cosiddette agenzie di rating del credito e al loro sproporzionato impatto sull’economia globale e sull’economia europea. Tali aziende non possono svolgere contemporaneamente ruoli di vigilanza o di valutazione e attività commerciali che siano simili o collegate ai ruoli suddetti.</p>
      <p sl="el">Chiediamo controlli sulle relazioni di tali agenzie, l’adozione di alcuni principi fondamentali e l’introduzione dell’obbligo di risarcire le perdite provocate a paesi valutati in modo negativo o fuorviante. Propongo anche l’introduzione e l’applicazione in tutti gli Stati membri dell’Unione europea dei principi contabili di base al fine di evidenziare il valore, la valutazione ufficiale del patrimonio di tali Stati, in modo da avere attività e passività e non lasciare che tali Stati siano vittime dei capricci delle agenzie di rating e delle fazioni che queste rappresentano.</p>
    </intervention>
    <intervention id="1-205-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signor Presidente, il Commissario Barnier si trova al momento negli Stati Uniti per incontrare i suoi omologhi e mi ha chiesto di trasmettervi la seguente dichiarazione in risposta alla relazione di iniziativa dell’onorevole Klinz sulle agenzie di rating, adottata a marzo dalla commissione per i problemi economici e monetari.</p>
      <p sl="en">Il Commissario conviene che oggi è generalmente riconosciuto come le anomalie nei metodi di lavoro delle agenzie di rating del credito abbiano contribuito alla crisi finanziaria. Al fine di affrontare tali timori e in conformità con gli impegni assunti nell’ambito del G20, l’Unione europea ha reagito molto rapidamente adottando, già nel 2009, un regolamento sulle agenzie di rating del credito, che introduce precisi requisiti per le agenzie al fine di eliminare possibili conflitti d’interesse e migliorare la qualità, le metodologie e la trasparenza dei rating.</p>
      <p sl="en">Il passo successivo, dopo l’istituzione delle tre nuove agenzie di vigilanza finanziaria europea, è il rafforzamento della regolamentazione sulle agenzie di rating del credito, introducendo una vigilanza centralizzata da parte dell’autorità europea di vigilanza sui mercati. L’atto modificativo è entrato in vigore il 1° giugno 2011. Controlleremo molto accuratamente la corretta applicazione di tale normativa.</p>
      <p sl="en">Oggi il quadro normativo europeo costituisce un modello per gli altri ordinamenti, ma gli sviluppi dei mercati europei a seguito della crisi del debito sovrano nella primavera 2010 dimostrano che è necessario rivedere e rafforzare ulteriormente tale quadro. Per tale motivo, nel giugno 2010, la Commissione si è impegnata ad analizzare attentamente questi temi. Si è svolta una consultazione pubblica, i servizi della Commissione hanno valutato le risposte e stanno lavorando a una valutazione d’impatto in vista della presentazione delle proposte legislative entro quest’anno. In tali circostanze, la Commissione esaminerà alcune misure volte a ridurre l’eccessiva dipendenza dai rating esterni, aumentare la trasparenza, promuovere la concorrenza, introdurre il principio di responsabilità e ridurre il rischio di possibili conflitti d’interesse causati dal modello che prevede il pagamento da parte dell’emittente.</p>
      <p sl="en">Ci rendiamo conto della grande complessità dei temi e vogliamo essere sicuri di affrontarli nel modo corretto. A tal proposito, abbiamo letto con molto interesse la relazione di iniziativa dell’onorevole Klinz, che prende in considerazione gli argomenti che stiamo attualmente riesaminando e apporta un contributo importante alla nostra iniziativa legislativa.</p>
      <p sl="en">Ultimo punto, ma non meno importante, a livello globale, nell’ottobre 2010 il Consiglio per la stabilità finanziaria ha emanato una serie di principi volti a ridurre la dipendenza degli istituti finanziari di rating del credito. In conformità a tali principi, prevediamo di introdurre misure contro l’eccessiva dipendenza dai rating nella prossima proposta legislativa per il settore bancario, la cosiddetta CRD4.</p>
    </intervention>
    <intervention id="1-206-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 7 giugno alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-207-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Prima della bancarotta, la banca d’affari Lehman Brothers aveva ottenuto il rating più alto da parte delle principali agenzie di rating del credito. Anche che le tre maggiori banche commerciali islandesi erano state valutate solide pochi giorni prima che fallissero. Oltre a ciò, nel declassamento del rating della Grecia, non si è tenuto conto dell’avvio del programma di ripresa economica. La crisi finanziaria ed economica ha messo in evidenza la struttura oligopolistica delle agenzie di rating del credito e la mancanza di concorrenza, trasparenza e responsabilità. In un mondo dominato da tre di tali istituti, è necessaria una maggiore diversità e un nuovo metodo di lavoro. Sostengo, pertanto, l’idea di creare un’agenzia pubblica di rating del credito europea come alternativa alle istituzioni private del settore. Il rating dell’agenzia europea diventerebbe obbligatorio e integrerebbe i rating forniti dalle agenzie tradizionali, incoraggiando così la competizione per il rating più accurato.</p>
    </intervention>
  </section>
  <section id="creitem22" title="22. Garantire valutazioni d’impatto indipendenti (brevi presentazioni).">
    <intervention id="1-209-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione presentata dall’onorevole Niebler, a nome della commissione giuridica, concernente il modo in cui è possibile garantire valutazioni d’impatto indipendenti (2010/2016(INI)) (A7-0159/2011).</p>
    </intervention>
    <intervention id="1-210-000" speaker_id="4289" name="Angelika NIEBLER" is_mep="True" mode="spoken" role="relatore" nationality="Germany" birth_date="18-02-1963" birth_place="München" m_state="DE">
      <p sl="de">Signor Presidente, onorevole Reding, onorevoli colleghi, permettetemi di introdurre l’argomento con alcuni esempi. La Grecia e altri paesi sono fortemente indebitati, nonostante abbiano ricevuto per molti anni miliardi di fondi strutturali. Come possiamo migliorare l’utilizzo di queste risorse, e come possiamo migliorare il controllo dell’utilizzo di queste risorse?</p>
      <p sl="de">Il secondo esempio riguarda gli Euro Bond. Che conseguenze hanno sul bilancio europeo?</p>
      <p sl="de">In terzo luogo, se si dovesse introdurre una tassa sulle operazioni finanziarie in Europa, quali conseguenze si otterrebbero? Per rispondere a tutti questi interrogativi, il Parlamento chiede, nelle sue relazioni, che venga svolta una valutazione d’impatto normativo. Dopotutto, abbiamo bisogno di fatti per potere prendere decisioni efficaci sul piano politico. Questo è esattamente l’argomento della mia relazione su come migliorare il modo di garantire valutazioni d’impatto indipendenti.</p>
      <p sl="de">La questione non è nuova. Ce ne siamo occupati per più di dieci anni, insieme ad altre questioni sul miglioramento del modo di legiferare. Tuttavia, nonostante tutti gli sforzi fatti della Commissione per migliorare la sua valutazione d’impatto e quelli fatti dal Parlamento europeo con lo stesso obiettivo, la qualità della valutazione d’impatto deve essere ancora migliorata. La mia relazione presenta proposte allo scopo di ottenere tale miglioramento, tenendo in considerazione sia la Commissione europea e le valutazioni d’impatto che essa realizza, sia gli studi di valutazione d’impatto del Parlamento.</p>
      <p sl="de">Per quanto riguarda il contenuto, la relazione è divisa in quattro sezioni. Nella prima sono presentati i requisiti generali per le valutazioni d’impatto a livello europeo. La seconda sezione contiene proposte indirizzate alla Commissione europea ed elenca le potenziali aree in cui possono essere effettuati miglioramenti. Nella terza sezione spiego come noi, all’interno del Parlamento europeo, possiamo ottimizzare lo strumento di valutazione d’impatto normativo. Nella sezione finale propongo quindi che nel Parlamento venga istituita una struttura autonoma per la valutazione d’impatto.</p>
      <p sl="de">Per quanto concerne i requisiti generali per le valutazioni d’impatto a livello europeo, è importante sottolineare come ci sia bisogno di abbandonare una pura analisi dei costi per eseguire invece un’analisi dell’impatto economico, sociale e sanitario della legislazione a livello europeo. In secondo luogo, ritengo sia importante effettuare un test delle piccole e medie imprese, in relazione a tutte le valutazioni d’impatto normativo, ed esaminarne le conseguenze sulla competitività del lavoro in Europa. In terzo luogo, in questa relazione proponiamo che la Commissione pubblichi con anticipo le road map delle proposte di legge, in modo da offrire al Parlamento e ai soggetti interessati l’opportunità di esprimere la propria opinione durante il periodo delle consultazioni.</p>
      <p sl="de">Per quanto riguarda la Commissione europea, chiediamo in particolare ai membri del Comitato per la valutazione d’impatto, istituito tempo fa nell’ambito della Commissione, di mantenersi indipendenti, e alle commissioni parlamentari di partecipare ai lavori fin dalle fasi iniziali. Per quanto riguarda il Parlamento, riteniamo sia effettivamente importante utilizzare lo strumento di valutazione d’impatto normativo. Fino ad ora, poche commissioni l’hanno utilizzato, ma credo sia necessario fare un uso più ampio di questo strumento durante le discussioni in Parlamento. Se riusciamo ad acquisire le risorse stesse del Parlamento, e a istituire una struttura autonoma sotto la guida dei membri di questo Parlamento, in modo da sviluppare un metodo che ci permetta di effettuare valutazioni professionali d’impatto normativo all’interno del Parlamento europeo, allora credo che avremo raggiunto un buon obiettivo con questa relazione. Spero che la relazione riceva il vostro sostegno domani durante la votazione.</p>
    </intervention>
    <intervention id="1-211-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Signor Presidente, Baronessa Ashton, le valutazioni d’impatto ci permettono di svolgere il nostro ruolo di legislatori. La loro cattiva reputazione è parzialmente giustificabile a causa dei rischi di manipolazione. Potremmo richiederle in funzione dell’opinione pubblica. Possono essere affidabili, e scientificamente corrette. Prendiamo, ad esempio, la valutazione d’impatto che la Commissione per i diritti della donna e l’uguaglianza di genere ha commissionato nell’ambito della direttiva sul congedo di maternità. Era talmente inutilizzabile da farci pentire di avere speso il denaro dei contribuenti.</p>
      <p sl="fr">La ringrazio, onorevole Niebler, per il lavoro svolto al fine di preparare la risoluzione. I suoi sforzi ci aiutano a legiferare meglio, a beneficio dei cittadini degli Stati membri.</p>
    </intervention>
    <intervention id="1-212-000" speaker_id="23840" name="Richard FALBR" is_mep="True" mode="spoken" nationality="Czechia" birth_date="29-09-1940" birth_place="Chester" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Signor Presidente, sto preparando una relazione sulla dimensione esterna dell’Unione Europea e sulla responsabilità sociale delle imprese. Ho adottato un approccio estremamente critico durante la redazione della relazione, poiché molto spesso vengono adottate posizioni ipocrite durante i negoziati con paesi che non sono membri dell’Unione europea. Se vogliamo chiedere a questi paesi di rispettare gli stessi principi che rispettiamo noi all’interno dell’Unione europea, allora è necessario che noi facciamo lo stesso. Non possiamo chiedere l’osservanza delle convenzioni fondamentali dell’Organizzazione Internazionale del Lavoro e poi permettere che queste convenzioni vengano violate da alcuni Stati membri. Nella relazione, dichiaro anche che …</p>
      <a text="(Il Presidente interrompe l’oratore)"/>
    </intervention>
    <intervention id="1-213-000" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">Signor Presidente, ringrazio sentitamente il relatore, l’onorevole Falbr, per il lavoro svolto; nonostante le sue preoccupazioni iniziali, la relazione rimane molto valida. A nome del gruppo Verdi/ALE, vorrei sottolineare ancora una volta quanto il ruolo dell’Organizzazione Internazionale del Lavoro debba essere rafforzato. La responsabilità sociale volontaria delle imprese è un fatto positivo, ma il ruolo fondamentale nella promozione e difesa dei diritti umani spetta agli Stati e alle organizzazioni internazionali.</p>
      <p sl="en">Non riteniamo che le norme giuridicamente vincolanti debbano essere evitate nell’ambito della responsabilità delle imprese: in Europa, dovremmo creare ulteriori norme per il reporting delle aziende. D’altra parte, la violazione dei principi e dei diritti fondamentali al lavoro non può essere utilizzata come legittimo vantaggio comparativo. L’Europa dovrebbe promuovere il suo modello sociale e migliorare, invece di ridurre, le norme sociali, sia al proprio interno che all’esterno.</p>
    </intervention>
    <intervention id="1-214-000" speaker_id="4289" name="Angelika NIEBLER" is_mep="True" mode="spoken" nationality="Germany" birth_date="18-02-1963" birth_place="München" m_state="DE">
      <p sl="de">Signor Presidente, mi perdoni se prendo la parola di nuovo, ma credo si sia creata un po’ di confusione, poiché i miei onorevoli colleghi non stanno discutendo della mia relazione, ma della relazione sulla responsabilità sociale, che verrà invece discussa più tardi.</p>
      <p sl="de">Potremmo intanto concludere il dibattito sull’argomento della valutazione d’impatto (credo che l’onorevole Baldassarre abbia chiesto di prendere la parola in merito alla mia relazione), e poi proseguire la discussione sulla prossima relazione.</p>
    </intervention>
    <intervention id="1-215-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La ringrazio, onorevole Niebler. Il problema è diventato gradualmente più chiaro anche per me. Abbiamo un piccolo problema con Internet. Non possiedo nemmeno la lista corretta degli oratori. Il display inoltre indica ancora la relazione Klinz. Questo è probabilmente il motivo per cui alcuni onorevoli parlamentari si sono irritati. Dunque, al momento stiamo discutendo la relazione dell’onorevole Niebler sul modo in cui garantire valutazioni d’impatto indipendenti.</p>
    </intervention>
    <intervention id="1-216-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, sono d’accordo, è molto importante disporre di valutazioni indipendenti dell’impatto economico dei regolamenti europei. Queste valutazioni pesano in maniera significativa sulle aziende, sull’economia e, ovviamente, anche sulle tasche dei cittadini.</p>
      <p sl="en">Recentemente ho pubblicato l’ultimo aggiornamento del mio studio periodico, How Much Does the European Union Cost Britain? (Quanto costa l’Unione europea al Regno Unito?), che è disponibile sul mio sito internet. Uno di questi costi è costituito, ovviamente, dall’inflazione normativa dell’Unione europea. Ora, utilizzando le cifre ufficiali del governo (le cifre ufficiali del governo del Regno Unito), il gruppo di riflessione Open Europe calcola che soltanto i costi delle prime 99 direttive attualmente in vigore si attesta a più di 20 miliardi di sterline l’anno.</p>
      <p sl="en">Nel 2006, il Commissario Günter Verheugen ha stimato il costo dell’Unione Europea mediamente pari al 3,5 per cento del PIL; il 3,5 per cento del PIL del Regno Unito è pari a quasi 49 miliardi di sterline l’anno. Questo è un peso notevole che grava sulle aziende e sui consumatori. E’ necessario, ovviamente, eseguire una valutazione d’impatto indipendente a livello nazionale; ma, al di fuori dell’Unione europea, il Regno Unito sarebbe libero di decidere il suo livello di regolamentazione normativa, e questo non sarebbe di certo pari a 49 miliardi di sterline l’anno.</p>
    </intervention>
    <intervention id="1-217-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, sarò breve. In primo luogo, ritengo che questa sia una proposta importante. La valutazione d’impatto è di grande interesse per noi per due motivi. Innanzitutto, per assicurarci di stare promulgando norme necessarie ed efficaci, ma anche per smettere di incolpare Bruxelles per tutto ciò che non funziona a dovere. I governi ed i parlamenti nazionali si assumono la responsabilità di tutto ciò che funziona bene, ma quando qualcosa va male danno la colpa a Bruxelles. Ritengo che le valutazioni d’impatto dovrebbero indicare soltanto chi è responsabile e dove risiede l’errore, perché è fin troppo comodo comportarsi in questo modo. Inoltre, considerando ciò che succedeva prima della nascita dell’Unione europea, ci si rende conto che i costi erano assolutamente smisurati.</p>
    </intervention>
    <intervention id="1-218-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vice-Presidente della Commissione. – Signor Presidente, la Commissione accoglie con favore la relazione, poiché favorisce il nostro programma di legiferazione intelligente, e mira a rafforzare la responsabilità condivisa delle istituzioni europee in quest’ambito.</p>
      <p sl="en">La Commissione accoglie inoltre con favore il sostegno dato dalla relazione ad alcune delle raccomandazioni indirizzate al Parlamento europeo attraverso la comunicazione “Legiferare con intelligenza nell’Unione europea”; tuttavia, siamo anche consapevoli delle poche proposte che presentano numerose problematiche. La Commissione ha già reso noto, nella comunicazione “Legiferare con intelligenza nell’Unione europea”, che non può e non acconsentirà all’accettazione di richieste che pregiudicherebbero la sua autonomia nello svolgimento di valutazioni d’impatto (ad esempio, l’esternalizzazione del Comitato per la valutazione d’impatto), o che potrebbero in altro modo pregiudicare il suo diritto d’iniziativa.</p>
      <p sl="en">Vorrei ricordare che la Corte dei conti europea, in una recente relazione speciale sulle valutazioni d’impatto nelle istituzioni europee, ha confermato che il sistema di valutazione d’impatto “è stato efficace nell’agevolare il processo decisionale all’interno delle Istituzioni europee” e nel migliorare la qualità delle nostre proposte. La Corte dei conti europea ha inoltre rilevato che la Commissione possiede già le strutture necessarie a legiferare con intelligenza, ed ha evidenziato come il Comitato per la valutazione d’impatto chiaramente faciliti il miglioramento della qualità delle valutazioni d’impatto da noi effettuate.</p>
      <p sl="en">La Commissione si esprimerà sulla relazione dopo che la risoluzione sarà stata adottata.</p>
    </intervention>
    <intervention id="1-219-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 7 giugno alle ore 12.00.</p>
      <p sl="unknown">Chiedo a tutti gli onorevoli parlamentari di voler perdonare i disguidi di oggi, dato che il display non funziona.</p>
      <p sl="unknown">Comunicazioni scritte (articolo 149 del Regolamento)</p>
    </intervention>
    <intervention id="1-219-002" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Le valutazioni d’impatto hanno conseguenze significative sull’attività legislativa; questo è il motivo per cui sono necessarie alcune modifiche, come l’istituzione di un meccanismo indipendente di valutazione. Quindi, le valutazioni non devono giustificare una proposta di legge, ma piuttosto permettere una verifica oggettiva dei fatti. Questo riguarda altresì i pareri scientifici dell’Autorità europea per la sicurezza alimentare (EFSA), di cui spesso è stata criticata la metodologia, ed anche le consultazioni pubbliche, il cui modo di enunciare le domande può indurre ad aspettarsi le risposte che i servizi della Commissione vorrebbero sentire. Per combattere tali abusi nell’ambito dell’iter legislativo, chiediamo una chiara metodologia, un’analisi delle alternative e la possibilità di non intraprendere alcuna azione, così come la massima trasparenza e un maggiore coinvolgimento del Parlamento.</p>
    </intervention>
  </section>
  <section id="creitem23" title="23. ENDimensione esterna della politica sociale (breve presentazione)">
    <intervention id="1-221-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione (A7-0172/2011), presentata dall’onorevole Falbr a nome della commissione per l’occupazione e gli affari sociali sulla dimensione esterna dalla politica sociale, la promozione delle norme sociali e del lavoro e la responsabilità sociale delle imprese europee. [2010/2205(INI) ].</p>
    </intervention>
    <intervention id="1-222-000" speaker_id="23840" name="Richard FALBR" is_mep="True" mode="spoken" role="relatore" nationality="Czechia" birth_date="29-09-1940" birth_place="Chester" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Signor Presidente, come ho detto nel mio intervento poco fa, la dimensione esterna della politica sociale include misure e iniziative a livello dell’Unione europea volte alla promozione degli standard sociali e del lavoro nei paesi terzi. Sebbene la strategia di Lisbona e la strategia Europa 2020 pongano un accento più che mai marcato sulla politica sociale, la competitività e i fattori economici sono ancora al centro dell’attenzione. Per questo motivo ho seguito una linea molto critica nel redigere la relazione. Se vogliamo che i paesi terzi con cui negoziamo accordi rispettino i principi e le basi del modello sociale europeo, dobbiamo rispettare questo stesso modello all’interno dell’Unione europea. Se vogliamo che i paesi con cui negoziamo accordi internazionali rispettino le convenzioni fondamentali dell’Organizzazione internazionale del lavoro, dobbiamo rispettarle noi per primi. È tuttavia evidente che le convenzioni dell’OIL in alcuni Stati membri sono violate.</p>
      <p sl="cs">Per quanto riguarda la responsabilità sociale delle imprese, si tratta indubbiamente di una buona idea che è oggetto di discussione dall’inizio degli anni ’70, ma il problema è che non può essere applicata. Quando discutevamo delle osservazioni e degli emendamenti alla relazione, una delle idee espresse prevedeva l’elaborazione di una direttiva poiché alcune imprese non hanno un comportamento socialmente responsabile. Sono stati presentati oltre 150 emendamenti, ma a mio avviso la relazione continua ad avere un taglio critico. L’Unione europea deve fare di più per appoggiare l’Organizzazione internazionale del lavoro perché è assurdo che, mentre professiamo questo sostegno, sempre meno paesi ratificano e rispettano le convenzioni. Durante l’ultima legislatura la Commissione aveva addirittura presentato alcune proposte, ad esempio in merito alla direttiva orario di lavoro, che erano in aperta contraddizione con la Convenzione n. 1 del’OIL sulle ore di lavoro adottata nel 1919, che istituiva una settimana lavorativa di 48 ore. Sono lieto che il Parlamento abbia respinto tale direttiva.</p>
      <p sl="cs">E così giungo al termine della motivazione. Non devo aggiungere nulla perché tutti comprendono la questione. Più di tutto voglio il rispetto dei diritti sociali e il rispetto di ciò che definiamo come uno dei principali successi dell’Unione europea.</p>
    </intervention>
    <intervention id="1-223-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, secondo le statistiche europee ben oltre la metà dei lavoratori nell’Unione europea, soprattutto immigrati, non ha protezione sociale. Per questo motivo ritengo che, quando si parla di protezione sociale dei lavoratori nell’Unione europea, dobbiamo promuovere standard fondamentali comuni e prevedere sanzioni in caso di violazione delle normative. La ratifica della Carta sociale europea riveduta incoraggerebbe le riforme sociali a livello degli Stati membri, agevolando al contempo il processo di armonizzazione delle normative nazionali ai regolamenti comunitari. Questo è un importante impegno politico per promuovere e garantire gli standard sociali e per adattare i meccanismi giuridici e tecnici alle norme e ai valori specifici delle democrazie europee. I diritti sociali sanciti da questo accordo sono conformi al diritto sociale comunitario e alle relative misure negli Stati membri dell’Unione europea.</p>
    </intervention>
    <intervention id="1-224-000" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">Signor Presidente, in qualità di relatore ombra del gruppo Verts/ALE vorrei che la nostra posizione in merito alla relazione fosse chiara. Innanzi tutto, pur capendo che il testo definitivo potrebbe essere migliorato dal voto di domani, questo è sufficientemente forte e vorremmo semplicemente sottolineare che il ruolo dell’Organizzazione internazionale del lavoro deve essere potenziato. Su questo siamo d’accordo con il relatore.</p>
      <p sl="en">La responsabilità sociale delle imprese su base volontaria è una buona idea, ma il ruolo primario nella promozione e protezione dei diritti umani spetta agli Stati e alle organizzazioni internazionali. Riteniamo che non si debbano evitare norme giuridiche vincolanti nell’ambito della responsabilità sociale delle imprese.</p>
      <p sl="en">La violazione dei principi e dei diritti fondamentali sul posto di lavoro non possono essere usati come un legittimo vantaggio comparativo e dobbiamo insistere, nelle relazioni bilaterali e multilaterali con i nostri partner, sul rispetto delle norme sul lavoro dignitoso.</p>
    </intervention>
    <intervention id="1-225-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, considerando che secondo il rapporto dell'OIL 2010 sulla sicurezza sociale nel mondo oltre il 50 per cento di tutti i lavoratori non gode di protezione sociale, è semplice giungere alla conclusione che nella maggior parte dei casi la responsabilità sociale delle imprese non esiste.</p>
      <p sl="pt">Ciononostante, la Commissione continua a negoziare accordi di libero scambio che solitamente perseguono solo gli interessi delle grandi imprese e delle istituzioni finanziarie, non prestano sufficiente attenzione ai diritti del lavoro e non promuovono la libertà di associazione e il diritto alla contrattazione collettiva. Tali accordi non adottano le misure necessarie per eliminare in modo efficace la discriminazione sul posto di lavoro o nell’esercizio della professione né il lavoro coatto, insicuro o scarsamente retribuito, incluso il lavoro minorile.</p>
      <p sl="pt">Questa relazione dovrebbe denunciare tutti questi problemi, ma non dispone dei mezzi necessari, e noi speriamo che domani la Commissione vada oltre, consolidando la sua linea in proposito …</p>
      <a text="(Il Presidente interrompe l’oratore)"/>
    </intervention>
    <intervention id="1-226-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, è vero che la protezione sociale dei lavoratori spesso è molto più debole del necessario, anche nell’Unione europea.</p>
      <p sl="sk">Questo è particolarmente vero per i gruppi di immigrati all’interno della popolazione, che si recano all’estero per lavorare in luoghi di cui spesso non conoscono la lingua né le norme e, di conseguenza, dal punto di vista professionale non sono in grado di tenere il passo con i lavoratori locali.</p>
      <p sl="sk">Ciononostante, è importante che l’Unione europea, nei trattati internazionali con paesi terzi, chieda l’applicazione delle norme e degli accordi dell’Organizzazione internazionale del lavoro, perché, alla luce di quanto apprendiamo a proposito del mercato del lavoro e delle condizioni di lavoro in Asia, Africa e altri angoli del mondo, credo dovremmo impegnarci per garantire miglioramenti significativi nella situazione dei lavoratori anche in queste regioni.</p>
      <p sl="sk">Personalmente, appoggio la relazione dell’onorevole Falbr. Sono certo che porterà a miglioramenti a queste regole anche in Europa.</p>
    </intervention>
    <intervention id="1-227-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, anch’io vorrei congratularmi con il relatore e rivolgere un appello alla Commissione europea affinché adotti le misure necessarie perché le imprese europee rispettino i principi e i valori europei anche quando operano in altri paesi.</p>
      <p sl="ro">L’Unione europea deve promuovere il modello sociale europeo. Ecco perché è fondamentale aderire ai principi e ai valori dell’Unione europea. È un peccato che l’Unione non disponga di una formula omogenea per inserire una clausola sociale in tutti gli accordi commerciali bilaterali. Vorrei sottolineare, signora Commissario, che recentemente è stato votato un accordo orizzontale di aviazione civile tra l’Unione europea e il Canada. È l’accordo più ambizioso di questo tipo mai firmato dall’Unione europea, sebbene non preveda clausole sociali. Entrambe le parti si sono impegnate a elaborare questo aspetto, ma devo purtroppo esprimere il nostro rammarico per il fatto che l’Unione europea non abbia una formula omogenea per inserire una clausola sociale negli accordi internazionali.</p>
    </intervention>
    <intervention id="1-228-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, vorrei congratularmi con l’onorevole Falbr per la prospettiva ampia con cui tratta le norme internazionali del lavoro nella sua relazione. Ho avuto il piacere di contribuire al suo lavoro sulla questione specifica della responsabilità sociale delle imprese.</p>
      <p sl="en">Stasera abbiamo l’opportunità di influenzare la Commissione prima che pubblichi la comunicazione sulla responsabilità sociale delle imprese (RSI), chiedendole, innanzi tutto, di mantenere la definizione aperta di RSI adottata ultimamente dal Forum multilaterale europeo sulla responsabilità sociale delle imprese; di ritornare al principio della convergenza nelle iniziative private e volontarie in materia di RSI contenuto nella politica precedente; di avanzare proposte concrete per l’applicazione di standard globali in materia di RSI, in particolare le linee guida dell’OCSE sulle imprese multinazionali e il nuovo quadro Ruggie sulle imprese e i diritti umani; di sottoscrivere il principio di una relazione integrata finanziaria, ambientale, sociale e sui diritti umani da parte delle imprese, spianando la strada a una futura normativa in questo ambito; e di aumentare la responsabilità delle imprese europee nella catena di fornitura globale, colmando così le lacune normative recentemente identificate dalla Commissione nello studio di Edimburgo.</p>
      <p sl="en">Al Parlamento piace sempre aiutare la Commissione, signora Commissario. Spero che i suggerimenti di stasera siano di aiuto.</p>
    </intervention>
    <intervention id="1-229-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signor Presidente, a nome del collega László Andor vorrei esprimere la nostra soddisfazione per il fatto che la proposta di risoluzione di cui stiamo discutendo affronti numerosi aspetti fondamentali della dimensione esterna della politica sociale.</p>
      <p sl="en">La Commissione appoggia con determinazione una collaborazione più stretta a livello globale, con obiettivi occupazionali e sociali che procedano di pari passo con quelli economici. In particolare, siamo favorevoli a continuare il dibattito e a coordinare gli sforzi all’interno del G20. In tale contesto, i preparativi per la riunione dei ministri del Lavoro e dell’Occupazione del G20 sono un buon esempio della maggiore coesione che sta emergendo a livello mondiale.</p>
      <p sl="en">La Commissione è anche favorevole a una stretta collaborazione con e tra le organizzazioni internazionali, che (e cito l’OCSE e l’Organizzazione internazionale del lavoro) è fondamentale per creare un quadro internazionale omogeneo e, in particolare, per fissare norme del lavoro internazionali.</p>
      <p sl="en">La settimana scorsa si è aperta la centesima sessione dell’OIL: si concentrerà su una nuova convenzione sui lavoratori domestici, una questione recentemente discussa in quest’Aula. La protezione sociale, incluso lo sviluppo dell’iniziativa concernente la piattaforma in materia di protezione sociale di base, è un altro ambito di interesse della conferenza OIL di quest’anno. Seguiremo da vicino il dibattito sull’applicazione delle norme del lavoro sancite dalla convenzione dell’Organizzazione internazionale del lavoro e desidero sottolineare che la Commissione accoglie con favore l’accento che la proposta di risoluzione pone sulla necessità di promuovere le principali norme sul lavoro dell’OIL e l’agenda per il lavoro dignitoso a livello globale, inclusa la parità tra i generi e la politica contro la discriminazione come questione trasversale.</p>
      <p sl="en">La Commissione continuerà anche a promuovere lo sviluppo sostenibile, il lavoro dignitoso, le norme del lavoro e la responsabilità sociale delle imprese in altri ambiti, quali la politica per lo sviluppo e commerciale. La Commissione intende presentare nel 2011 una comunicazione sulla responsabilità sociale delle imprese proponendo ulteriori azioni a livello internazionale, tra cui la promozione della responsabilità sociale delle imprese nei rapporti con i paesi partner.</p>
      <p sl="en">A nostro avviso il coinvolgimento delle imprese è essenziale anche per affrontare questioni quali l’occupazione giovanile, la formazione, le competenze dei lavoratori, la salute e la diversità, la ristrutturazione responsabile e lo sviluppo locale, in particolare alla luce delle attuali difficoltà economiche e sociali dell’Europa.</p>
    </intervention>
    <intervention id="1-230-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="en">La discussione è chiusa.</p>
      <p sl="en">La votazione si svolgerà martedì 7 giugno alle 12.00.</p>
      <p sl="en">Dichiarazioni scritte (articolo 149 del regolamento)</p>
    </intervention>
    <intervention id="1-230-004" speaker_id="26829" name="Siiri OVIIR" is_mep="True" mode="written" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Attribuisco molta importanza alle attività e alle iniziative che riguardano la dimensione esterna della politica sociale dell’Unione europea, il cui obiettivo è la promozione di standard sociali nei paesi terzi al fine di prevenire, tra l’altro, la schiavitù attuale che vede le persone trattate come “macchine da produzione” e non come individui di valore.</p>
      <p sl="et">In seguito alla prevalente concorrenza economica in crescita a livello mondiale le condizioni dei lavoratori continuano a peggiorare, le retribuzioni vittima preferita dei tagli e l’età lavorativa viene innalzata, nel tentativo di ottenere profitti. Per cambiare questa tendenza, dobbiamo passare dalle parole ai fatti e attuare l’agenda per il lavoro dignitoso dell’Organizzazione internazionale del lavoro e le relative convenzioni. Se necessario, dobbiamo applicare misure estreme (tra cui sanzioni e restrizioni economiche) contro paesi e imprese che ignorano costantemente queste norme. Ovviamente le sanzioni non vanno applicate con superficialità o per eliminare la concorrenza economica.</p>
      <p sl="et">Le violazioni alle leggi sul lavoro da parte di paesi terzi sono uno dei fattori che determinano dazi eccessivamente alti nei paesi sviluppati e sul mercato unico dell’Unione europea, motivo per cui dobbiamo rispettare le condizioni dell’OIL se vogliamo essere competitivi. L’Unione europea non deve puntare il dito su questo aspetto, ma piuttosto proporre soluzioni proprie e compromessi per migliorare la situazione</p>
      <p sl="et">Accolgo con favore l’aumento della responsabilità sociale delle imprese e un atteggiamento rispettoso verso i lavoratori, ma non possiamo accettare una situazione in cui i paesi e i governi locali fanno ricadere i propri obblighi sulle imprese. Questa politica ricorda l’ex Unione sovietica e i paesi dell’attuale Comunità degli Stati indipendenti, dove le autorità non fanno altro che convogliare il denaro delle imprese.</p>
    </intervention>
    <intervention id="1-230-003" speaker_id="40599" name="Sirpa PIETIKÄINEN" is_mep="True" mode="written" nationality="Finland" birth_date="19-04-1959" birth_place="Parikkala" m_state="FI">
      <p sl="fi">Vorrei congratularmi con l’onorevole Falbr per l’eccellente lavoro svolto nella relazione sulla dimensione esterna della politica sociale, la promozione delle norme sociali e del lavoro e la responsabilità sociale delle imprese europee. Un’Unione europea integrata sul piano politico ed economico ha urgente bisogno anche di una dimensione sociale, oggi più che mai. È importante garantire l’esistenza di servizi di base, la sicurezza di base e condizioni di lavoro dignitose per tutti i cittadini dell’Unione europea, soprattutto nel corso dell’attuale crisi economica. Come afferma il relatore, la linea che l’Europa sceglie di seguire nella politica sociale dovrebbe essere ugualmente valida anche nelle relazioni con i paesi terzi. L’Unione deve insistere con più forza sulla ratifica, l’attuazione e il controllo degli accordi internazionali come condizione per futuri accordi di scambio commerciale e di investimento. Dal canto loro, le imprese europee dovrebbero essere più aperte in materia di contabilità e subappalti, affinché i forti valori socio-politici dell’Unione europea non restino una mera illusione.</p>
    </intervention>
  </section>
  <section id="creitem24" title="24. Regolamento (CE) n. 1905/2006 che istituisce uno strumento per il finanziamento della cooperazione allo sviluppo (breve presentazione)">
    <intervention id="1-232-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione presentata dall’onorevole Mitchell a nome della commissione per lo sviluppo, concernente il regolamento (CE) n. 1905/2006 che istituisce uno strumento per il finanziamento della cooperazione allo sviluppo: esperienza acquisita e prospettive future (2009/2149(INI)) (A7-0187/2011).</p>
    </intervention>
    <intervention id="1-233-000" speaker_id="28112" name="Gay MITCHELL" is_mep="True" mode="spoken" role="relatore" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, il DCI, lo strumento dell’Unione europea per il finanziamento della cooperazione allo sviluppo, è un strumento efficace. Per il periodo 2007 - 2013 l’Unione europea dispone di un bilancio di quasi 17 miliardi di euro per la lotta alla povertà, il conseguimento degli obiettivi di sviluppo del Millennio e la promozione della governance democratica nei paesi in via di sviluppo. Il Parlamento ha seguito da vicino il funzionamento e l’impatto dello strumento per assicurarsi che i fondi siano impiegati in conformità a tali obiettivi.</p>
      <p sl="en">A fine anno, la Commissione presenterà le proprie proposte per la prossima generazione di strumenti per il finanziamento dell’azione esterna, che dovranno coprire il quadro finanziario pluriennale post-2013. Pertanto, la commissione per lo sviluppo ha preso l’iniziativa di analizzare l’esperienza acquisita con il DCI e di definire le nostre aspettative rispetto allo strumento futuro.</p>
      <p sl="en">La commissione per lo sviluppo è stata unanime nel sostenere i seguenti principi chiave.</p>
      <p sl="en">È necessario uno strumento di finanziamento volto esclusivamente a conseguire gli obiettivi dell’eliminazione della povertà definiti nel trattato di Lisbona e riguardante soltanto i paesi in via di sviluppo. Il nuovo strumento deve finanziare, in primo luogo, misure che soddisfino i criteri dell’APS (aiuto pubblico allo sviluppo) definiti dal comitato per l’assistenza allo sviluppo dell’OCSE.</p>
      <p sl="en">Le quote dell’APS devono essere ancora più rigorose di quelle dell’attuale DCI. Desidero affermare con chiarezza che noi non mettiamo in discussione l’importanza della cooperazione esterna all’APS con i paesi in via di sviluppo, soprattutto con i mercati emergenti e con i paesi strategici a reddito medio, ma tale forma di cooperazione deve essere convogliata attraverso strumenti a sé stanti che rafforzino la trasparenza e tutelino la specificità della cooperazione allo sviluppo.</p>
      <p sl="en">I finanziamenti volti a migliorare l’accesso delle persone ai servizi sanitari e all’istruzione di base devono essere già stanziati in bilancio, includendo un chiaro parametro di riferimento. Almeno il 20per cento dei finanziamenti previsti dai programmi geografici deve essere rivolto ai suddetti settori salvavita, cure sanitarie di base e istruzione primaria.</p>
      <p sl="en">Lo strumento futuro deve garantire una migliore integrazione dei temi dei mutamenti ambientali e climatici nella cooperazione allo sviluppo. Aiutare i paesi in via di sviluppo a istituire regimi fiscali equi ed efficaci è un altro punto su cui occorre lavorare. Soprattutto per i paesi a medio reddito, la mobilitazione del reddito interno è di importanza cruciale per ridurre la povertà e la dipendenza dagli aiuti.</p>
      <p sl="en">Gli stanziamenti finanziari per il nuovo strumento devono essere sufficienti. Il bilancio per lo sviluppo dell’Unione europea del prossimo quadro finanziario dovrebbe crescere in termini reali e contribuire in tal modo al conseguimento dell’obiettivo collettivo di destinare lo 0,7per cento dell’RNL per l’APS.</p>
      <p sl="en">Le limitate risorse per lo sviluppo devono essere sfruttate nel modo più efficace ed efficiente possibile. È necessaria una cooperazione più intensa tra Commissione e Stati membri; il Parlamento sostiene perciò l’elaborazione di documenti strategici congiunti. La Commissione stessa ha affermato che questo potrebbe portare a maggiori risparmi, di circa 6 miliardi di euro all’anno. Pensate a quello che si potrebbe ottenere in tal modo nei paesi in via di sviluppo.</p>
      <p sl="en">Infine, una parola in merito alle procedure. Quando la Commissione adotta decisioni strategiche di programma in merito al nuovo strumento, il Parlamento deve poter esprimere la propria opinione in condizioni paritetiche con il Consiglio. Questo è quanto prevede l’articolo 290 del trattato di Lisbona, che deve essere pienamente rispettato.</p>
      <p sl="en">La risoluzione che voteremo questa settimana rappresenterà la linea guida per i prossimi negoziati relativi allo strumento di sviluppo di prossima generazione. Spero che quest’Assemblea dimostri ampio sostegno per le proposte della commissione per lo sviluppo che sono state formulate e dibattute in tranquillità, sulla base dell’esperienza maturata nei negoziati a cui abbiamo partecipato e ricordo a quest’Aula che nel DCI abbiamo accorpato 14 regolamenti in uno solo. Vogliamo far sì che il DCI funzioni e che il programma che lo sostituirà sia efficace nel conseguimento di tali obiettivi.</p>
    </intervention>
    <intervention id="1-234-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, eliminare la povertà è uno dei principali obiettivi internazionali dell’Unione europea. L’attuazione di questo strumento contribuisce a definire la presenza dell’Unione europea nell’ONU e a conseguire gli obiettivi di sviluppo del Millennio. Inoltre, ora che il trattato di Lisbona è in vigore, l’Unione europea dispone dei poteri esterni necessari per conseguire questo obiettivo.</p>
      <p sl="ro">In futuro, occorrerà chiarire quali sono le priorità geografiche e tematiche del nuovo fondo affinché possa funzionare con maggiore efficienza. Ciò significa che occorrerà includere nell’elenco degli obiettivi di sviluppo finanziati i gruppi sociali più vulnerabili, i paesi in via di sviluppo e quelli emergenti. Il rafforzamento del settore delle PMI e del settore privato nazionale sarà incoraggiato al fine di migliorare i livelli di vita nei paesi inclusi nel programma.</p>
      <p sl="ro">Ciò contribuirà a ridurre la dipendenza dagli aiuti esterni e a stimolare la loro crescita economica.</p>
    </intervention>
    <intervention id="1-235-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, l’Unione europea può aiutare i paesi in via di sviluppo nei loro sforzi per contrastare la povertà. Per conseguire gli obiettivi di sviluppo del Millennio, penso sia fondamentale adottare altresì iniziative che aiutino i paesi in via di sviluppo a lottare contro i mutamenti climatici.</p>
      <p sl="ro">L’Unione europea ha adottato iniziative in questo ambito, rivolte al settore agricolo, all’adattamento ai mutamenti climatici, al rimboschimento, alla gestione delle risorse marine e delle zone costiere, nonché alla gestione idrica.</p>
      <p sl="ro">Il Fondo globale per l'efficienza energetica e le energie rinnovabili è stato creato nel 2006 con l’obiettivo di mobilitare investimenti privati per progetti che sostengano l’efficienza energetica e promuovano le fonti energetiche rinnovabili nei paesi in via di sviluppo e nei paesi con economie in transizione.</p>
      <p sl="ro">Il pacchetto integrato sull’energia e i cambiamenti climatici prevede inoltre l’introduzione del meccanismo di sviluppo ecologico, che permette agli Stati membri di effettuare investimenti ad alta efficienza energetica e di utilizzare i crediti di carbonio nei paesi in via di sviluppo.</p>
    </intervention>
    <intervention id="1-236-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Signor Presidente, Baronessa Ashton, il nostro collega, l’onorevole Mitchell, è un noto esperto della commissione per lo sviluppo. È per questo che la sua relazione è così ben formulata e lo ringrazio per questo.</p>
      <p sl="fr">Vorrei soltanto insistere su un punto: il rispetto del principio di sussidiarietà. Il più grande regalo che possiamo fare non è il denaro. È noto a molti che l’Unione utilizza il suo bilancio per imporre i propri valori e norme occidentali ai paesi in via di sviluppo. Noi abbiamo il dovere di chiedere il rispetto dei diritti umani, ma il futuro dipende dal rispetto del diritto all’autodeterminazione delle nazioni. Noi occidentali dobbiamo rispettare i loro valori e le loro culture nell’offrire il nostro aiuto finanziario.</p>
    </intervention>
    <intervention id="1-237-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, come ha sottolineato anche il relatore, l’eliminazione della povertà è uno dei principali obiettivi dello strumento di finanziamento della cooperazione allo sviluppo fissato dall’Unione europea per aiutare i paesi in via di sviluppo.</p>
      <p sl="ro">Al momento, nell’ordine del giorno della discussione sullo strumento per il finanziamento della cooperazione allo sviluppo occorre includere un’altra sfida : la crisi dei prezzi dei generi alimentari, provocata dalla siccità e dalle speculazioni sul mercato agro-alimentare mondiale. L’Unione europea deve reagire in modo flessibile e rapido non soltanto nell’affrontare gli improvvisi cambiamenti in termini di requisiti e priorità, ma anche per garantire coerenza con i nuovi obiettivi internazionali ancora da definire. Il Parlamento europeo deve continuare, nel quadro di questo processo, a coadiuvare gli sforzi della Commissione nel programmare politiche di cooperazione allo sviluppo e nell’intensificare il proprio ruolo nell’ambito della procedura di controllo democratico e di bilancio.</p>
    </intervention>
    <intervention id="1-238-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signor Presidente, la Commissione accoglie positivamente i commenti e i suggerimenti del Parlamento. Sono lieta di notare che concordiamo sulla maggior parte delle questioni. In particolare, la Commissione apprezza il fatto che il continuo dialogo nel quadro del controllo democratico abbia prodotto ottimi risultati. Ci rincresce unicamente che il Parlamento non ritenga che alcune delle sue risoluzioni sulla programmazione siano state rispettate in ogni dettaglio, benché la Commissione abbia tenuto debito conto dell’opinione del Parlamento, laddove possibile.</p>
      <p sl="en">Per quanto riguarda la cooperazione sui beni pubblici globali, la Commissione intende sottolineare che, in generale, potrebbe soddisfare i criteri dell’aiuto pubblico allo sviluppo (APS); l’Unione europea, pertanto, dovrebbe continuare a finanziare la cooperazione in ambito APS con riferimento ai beni pubblici globali nel quadro dello strumento per il finanziamento della cooperazione allo sviluppo (DCI). Ad ogni modo, uno strumento di partenariato a sé stante verrà incentrato sulla cooperazione di interesse per l’Unione europea e sarà integrato da un programma tematico rivolto alle organizzazioni della società civile e alle autorità locali. Parimenti, i progetti finanziati nell’ambito del programma tematico per la migrazione e l’asilo sono generalmente considerati parte dell’APS. I programmi per la cooperazione tematica, come “Investire nelle persone”, continueranno ad essere mirati a tutti gli obiettivi di sviluppo del Millennio, perché non dobbiamo trascurare le correlazioni tra loro.</p>
      <p sl="en">Mentre l’iscrizione in bilancio del Fondo europeo di sviluppo non sembra al momento fattibile, la Commissione intende comunque continuare a dedicarsi alla tematica insieme agli Stati membri, tenendo conto, in primo luogo, degli obiettivi e dei principi dell’accordo di Cotonou.</p>
      <p sl="en">Per quanto riguarda l’utilizzo degli atti delegati, la Commissione fa riferimento alla lettera del Presidente Barroso del 7 marzo 2011, nella quale egli prevede che una nuova architettura rispecchierà il nuovo contesto istituzionale. Un importante elemento sarà costituito dalla flessibilità nel processo di programmazione, che consentirà di adattare i finanziamenti e le priorità al mondo d’oggi, in costante e rapido mutamento. Ciò sarebbe possibile introducendo significativi elementi tratti dalla procedura degli atti delegati, rispettando pienamente i criteri fissati nell’articolo 290.</p>
      <p sl="en">In conclusione, la Commissione accoglie con favore la relazione del Parlamento. Essa costituisce un utile contributo alla preparazione dello strumento successivo al DCI nell’ambito del prossimo quadro finanziario pluriennale.</p>
    </intervention>
    <intervention id="1-239-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si terrà martedì 7 giugno alle ore 12:00.</p>
    </intervention>
  </section>
  <section id="creitem25" title="25. Opzioni possibili in vista di un diritto europeo dei contratti per i consumatori e le imprese (breve presentazione)">
    <intervention id="1-241-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione presentata dall’onorevole Wallis, a nome della commissione giuridica, sulle opzioni possibili in vista di un diritto europeo dei contratti per i consumatori e le imprese (2011/2013(INI) (A7-0164/2011).</p>
    </intervention>
    <intervention id="1-242-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">relatrice. – Signor Presidente, da oltre un decennio discutiamo di diritto europeo dei contratti; è giunto ora il momento di agire e se mai vi è stato un momento in cui il mercato interno aveva bisogno di uno stimolo per aumentare il numero di transazioni, quel momento è proprio ora.</p>
      <p sl="en">La commissione giuridica auspica uno strumento opzionale, un secondo diritto europeo dei contratti per tutti i cittadini e tutte le imprese. Noi crediamo che possa essere d’aiuto, ma abbiamo detto che i criteri per la fase successiva saranno severi. Occorre garantire un elevato livello di tutela dei consumatori, superiore a quello vigente in molti dei nostri Stati membri. Deve essere semplice e agevole per le PMI; deve offrire loro un punto d’onore se conducono la propria attività in conformità a tale contratto opzionale e non deve essere di svantaggio per il diritto nazionale.</p>
      <p sl="en">La procedura deve fondarsi su riscontri oggettivi, occorre valutarne l’impatto e coinvolgere il Parlamento durante tutto l’iter e, date le circostanze, come ho detto, il tempo per le parole è terminato, ora dobbiamo andare avanti. Ci sono persone nervose che dicono: bè, basta usare l’idea di un “strumentario”. A coloro che nutrono questa idea dico: state molto attenti, perché sospetto che uno strumentario privo di uno strumento opzionale possa essere in realtà più invasivo del diritto nazionale rispetto a uno strumentario che preveda uno strumento opzionale su base volontaria, che rispetti l’autonomia delle parti e che non danneggi il diritto nazionale.</p>
      <p sl="en">Nel procedere, cerchiamo di prevedere una soluzione che offra giustizia preventiva ai cittadini e alle piccole imprese dell’Unione europea; uno strumento che davvero garantisca giustizia in un’ottica di crescita. Basta parlare, ora passiamo all’azione.</p>
    </intervention>
    <intervention id="1-243-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Signor Presidente, signora Commissario, mi congratulo anzitutto con la relatrice Wallis per il lavoro svolto e per il contenuto della sua relazione, che condivido pienamente.</p>
      <p sl="it">Ritengo infatti che solo uno strumento opzionale da adottare mediante regolamento possa adeguatamente adempiere agli obiettivi dell'intera riforma sul diritto dei contratti europei. Uno strumento opzionale, inoltre, non andrebbe né ad armonizzare né a sostituire il diritto contrattuale degli Stati membri, bensì ad affiancarsi a questi offrendo uno strumento alternativo e di libera scelta per le parti contraenti.</p>
      <p sl="it">Non condivido quindi le proposte avanzate da chi preferirebbe limitare l'ambito di applicazione di questo strumento solo ai contratti del commercio elettronico, in quanto ciò creerebbe una differenziazione artificiale e soprattutto inutile fra transazioni online e transazioni dirette.</p>
      <p sl="it">Il nostro compito non è quello di limitare la natura giuridica del regolamento in base a speculazioni o proiezioni di mercato, ma, in qualità di legislatori, di garantire certezza giuridica e porre le basi per un linguaggio giuridico comune in materia commerciale.</p>
    </intervention>
    <intervention id="1-244-000" speaker_id="96998" name="Evelyn REGNER" is_mep="True" mode="spoken" nationality="Austria" birth_date="24-01-1966" birth_place="Wien" m_state="AT">
      <p sl="de">Signor Presidente, Commissario Reding, il progetto di un diritto europeo dei contratti ovviamente è stupendo. In ultima analisi, tuttavia, deve offrire qualcosa di positivo ai cittadini europei, altrimenti quest’idea non sarebbe che l’art pour l’art . Per quale motivo la relazione inizia dalle parti in causa più vulnerabili, ossia i consumatori? L’elemento chiave della relazione dell’onorevole Wallis, la raccomandazione dello strumento opzionale, è una richiesta a dir poco irragionevole per i consumatori. È fuorviante per loro e, in termini pratici, non saranno mai i consumatori a poter decidere se ricorrere al diritto contrattuale di uno Stato piuttosto che a quello di un altro, ma saranno le rispettive controparti, soprattutto le grandi imprese.</p>
      <p sl="de">Ad ogni modo, non è il caso ora di dire che lo strumento opzionale mette la parola fine alla questione, occorrerebbe, invece, esaminare più attentamente anche le altre opzioni: lo strumentario di cui si è parlato e i modelli contrattuali.</p>
    </intervention>
    <intervention id="1-245-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, desidero ringraziare l’onorevole Wallis per la sua mossa coraggiosa. Se da un lato non ho idea di come agirà in seguito, dobbiamo ovviamente cercare di far sì che i cittadini, i rivenditori e i consumatori europei siano i beneficiari di quelle che definirei norme eque, in modo che possano acquistare, vendere e quindi dedicarsi ad attività commerciali in base a queste stesse norme.</p>
      <p sl="sk">Alla luce della complessità dello strumentario del diritto europeo e della legislazione nazionale, un solo sistema opzionale da poter dispiegare nell’intera Unione europea è una prospettiva allettante, ma è probabilmente una fatica di Sisifo, perché saremo ovviamente ostacolati da apparati giuridici diversi, dalle proteste delle professioni legali e da questioni di giurisdizione. Temo che sarebbe estremamente difficile da attuare, ma facciamo un tentativo e vediamo che succede.</p>
    </intervention>
    <intervention id="1-246-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, signora Commissario, benché una legislazione contrattuale su base volontaria possa dar adito a problematiche giuridiche relative alla sua attuazione, essa rappresenta un modo per liberarsi dei diversi sistemi di diritto contrattuale, che costituiscono una delle cause dell’alto tasso di inadempienza negli acquisti transfrontalieri dei consumatori, stimato al 60per cento. Gli imprenditori, purtroppo, si trovano di fronte a una serie di altre insidie. Non è soltanto il diritto contrattuale a non essere completamente armonizzato, lo è anche il diritto dei consumatori. Esistono profonde differenze nei regimi fiscali e nei principi contabili. I pagamenti spesso comportano spese bancarie supplementari e l’utilizzo transfrontaliero dei contenuti digitali spesso è bloccato da difficoltà legate alle licenze. Inoltre, i consumatori di 10 Stati membri non sono riusciti a trovare offerte nel proprio paese per almeno la metà dei 100 prodotti testati, mentre i consumatori in 13 Stati membri hanno trovato un'offerta transfrontaliera più economica di almeno il 10per cento rispetto a quella nazionale. Appoggio quindi la proposta di adottare contratti volontari standardizzati, giuridicamente vincolanti, tradotti in tutte le lingue. Al contempo, chiederei alla Commissione di svolgere un ruolo più attivo nella risoluzione delle problematiche più urgenti ancora in sospeso, al fine di porre fine alla frammentazione del mercato interno.</p>
    </intervention>
    <intervention id="1-247-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signor Presidente, desidero ringraziare la relatrice Diana Wallis, oltre agli onorevoli Mayer e Pietikäinen, per l’eccellente lavoro svolto per questa relazione.</p>
      <p sl="en">È palese che, in seguito alla crisi economica mondiale, il mercato interno sia da potenziare. Esso è necessario per ottenere una maggiore crescita, nuovi posti di lavoro e maggiore innovazione. Qual è la situazione al momento? Soltanto un’impresa su quattro intrattiene scambi transfrontalieri e quelle che lo fanno limitano le proprie transazioni a pochi Stati membri. Ciò significa che si lasciano sfuggire la possibilità di sfruttare il mercato interno.</p>
      <p sl="en">Quali sono le conseguenze per i consumatori? Neanche loro colgono i benefici del mercato interno. Molti degli ordini transfrontalieri (fino al 61per cento degli ordini sul mercato online) non vengono finalizzati per questo motivo. Ciò significa che siamo in presenza di un malfunzionamento del mercato interno, sia per le imprese che per i consumatori. È per questo che la Commissione ha avviato una consultazione in merito alle possibili opzioni nel campo del diritto contrattuale, in risposta alla quale il Parlamento offre la propria opinione oggi.</p>
      <p sl="en">Abbiamo visto che le disfunzioni nel mercato interno sono dovute, in parte, alle discrepanze tra i diritti contrattuali nazionali. Anche noi riteniamo che esistano altri motivi alla base di tali inadempimenti, ma i nostri ultimi sondaggi dell’Eurobarometro dimostrano che gli ostacoli legati al diritto contrattuale sono al primo posto su undici ostacoli alle transazioni tra imprese e consumatori. È per questo che dobbiamo eliminare quegli ostacoli, uno dopo l’altro, partendo dal diritto contrattuale.</p>
      <p sl="en">A proposito, questo Parlamento ne discute da dieci anni, ma gli esperti là fuori ne dibattono da 30. Perciò tutto il lavoro svolto per analizzare e presentare proposte ora è terminato. Non abbiamo mai sfruttato questa possibilità. Per questo motivo concordo con il relatore che sia venuto il momento di agire e di capire quale azione positiva intraprendere.</p>
      <p sl="en">Ho preso atto della valutazione della relazione circa le possibili opzioni delineate nel Libro verde e il sostegno alla soluzione innovativa rappresentata da uno strumento opzionale, il che non significa armonizzazione, ma dare ai consumatori e alle imprese la possibilità di scegliere un sistema su scala europea. Ho notato inoltre un ampio sostegno nei confronti di uno strumento applicabile alle transazioni tra imprese o tra imprese e consumatori, che favorisce un ambito di applicazione che comprende contratti di vendita, contratti per la fornitura di contenuti digitali e alcuni contratti di assistenza. Ho preso atto di quello che ha detto il Parlamento, cioè che un eventuale strumento futuro, qualunque esso sia, dovrebbe offrire ai consumatori un alto livello di tutela per non privarli della protezione di cui godrebbero altrimenti per effetto del diritto nazionale. Questa è una conditio sine qua non . Se non sarà soddisfatta, tutte le nostre attività sono destinate al fallimento.</p>
      <p sl="en">Ma qual è la situazione attuale? Il 3 maggio 2011, la Commissione ha pubblicato i risultati di uno studio di fattibilità condotto dal gruppo di esperti sul diritto contrattuale europeo e abbiamo invitato tutte le parti coinvolte a esprimere le proprie osservazioni. La Commissione sta analizzando i risultati della consultazione pubblica e in seguito preparerà una dettagliata valutazione di impatto per capire quale sarà la prossima mossa opportuna che, in tempi di crisi, potrà dare impulso al mercato interno e creare crescita e posti di lavoro, espandendo i mercati, soprattutto per le PMI, e offrendo ai consumatori la possibilità di una scelta più ampia e di affari più convenienti.</p>
    </intervention>
    <intervention id="1-248-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione avrà luogo mercoledì 8 giugno alle 12.</p>
      <p sl="unknown">Dichiarazioni scritte (articolo 149)</p>
    </intervention>
    <intervention id="1-248-002" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Nonostante disponiamo di un mercato interno, le imprese e i consumatori non sfruttano abbastanza le opportunità che offre, dato che la percentuale di transazioni transfrontaliere resta piuttosto bassa. Il mercato interno può essere rilanciato incoraggiando le transazioni transfrontaliere e credo che questa relazione contribuirà a raggiungere l’obiettivo.</p>
      <p sl="ro">Dobbiamo ovviamente rispettare le differenze tra gli apparati giuridici degli Stati membri e il principio di sussidiarietà ed è per questo che non ritengo che una totale armonizzazione sia l’opzione più adatta. D’altro canto, penso che l’applicazione facoltativa di regole comuni ai contratti transfrontalieri sia un’alternativa percorribile. Inoltre, se uno Stato membro volesse estendere l’ambito di applicazione del diritto europeo anche alle transazioni interne, dovrebbe essere libero di poterlo fare. È vero che questa non è la soluzione a tutti i problemi. Oltre alle differenze nel diritto contrattuale, esistono altri ostacoli alle transazioni transfrontaliere, come quelli in materia di fiscalità, di proprietà intellettuale o la disponibilità di mezzi di pagamento elettronici. Tuttavia, ritengo che questo strumento opzionale meriti di essere sperimentato perché potrebbe eliminare alcuni degli oneri amministrativi che oggi impediscono alle PMI di espandere la propria attività in Stati membri diversi dal proprio.</p>
    </intervention>
  </section>
  <section id="creitem26" title="26. Cooperazione europea in materia di istruzione e formazione professionale a sostegno della strategia Europa 2020 (breve presentazione)">
    <intervention id="1-250-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione presentata dall’onorevole Hirsch, a nome della commissione per l’occupazione e gli affari sociali, sulla cooperazione europea in materia di istruzione e formazione professionale a sostegno della strategia Europa 2020 [2010/2234(INI) ] (A7-0082/2011).</p>
    </intervention>
    <intervention id="1-251-000" speaker_id="96872" name="Nadja HIRSCH" is_mep="True" mode="spoken" role="relatore" nationality="Germany" birth_date="13-07-1978" birth_place="München" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signora Commissario, domani voteremo in merito al ruolo dell’istruzione e della formazione professionale nella strategia Europa 2020. A questo proposito, vale la pena dare un breve sguardo alla situazione odierna: il tasso di disoccupazione giovanile è ora del 21per cento, ovvero quasi il doppio rispetto alla normale media. Il tasso di abbandono scolastico a livello comunitario è di oltre il 14per cento. La partecipazione delle donne alla vita lavorativa retribuita è ancora molto bassa. Molti disabili e molti migranti sono disoccupati.</p>
      <p sl="de">L’obiettivo della strategia Europa 2020 è proprio quello di attingere a tale potenziale di lavoratori e farli entrare nel mondo del lavoro, così che anche l’Unione possa approfittare della globalizzazione. Il nostro compito, pertanto, è anche quello di far sì che la prima formazione professionale, in particolare, sia di alta qualità. La discussione è iniziata sulla scia del processo di Copenaghen, seguito dal comunicato di Bruges, e ora è compito nostro esaminare in che misura sia possibile integrare questo settore nella strategia Europa 2020.</p>
      <p sl="de">Un elemento assolutamente prioritario risiede nel fatto che i giovani devono avere l’opportunità, non solo durante gli studi, ma anche nel corso della formazione professionale, di completare parte del loro percorso in un altro Stato membro dell’Unione europea. È un elemento chiave perché qualcuno che ha già lavorato in un altro Stato membro coglierà l’opportunità, in un secondo momento, di guardare al mercato del lavoro europeo come al proprio mercato del lavoro, con tutte le sue opportunità. Pertanto si tratta di un aspetto assolutamente fondamentale che occorre perseguire.</p>
      <p sl="de">Il secondo ambito principale è, ovviamente, quello del perfezionamento professionale. A causa dei cambiamenti demografici, si dovrà lavorare sempre più a lungo, oppure si potrà lavorare più a lungo, ma ognuno dovrà decidere per sé. Le persone vivono più a lungo e proseguiranno la loro carriera per più tempo e, per essere in grado di continuare a svolgere il loro lavoro qualificato fino in tarda età, dovranno anche aggiornarsi dal punto di vista professionale.</p>
      <p sl="de">Attualmente il livello di partecipazione alle iniziative di perfezionamento è bassissimo. Anche in questo campo serve la disponibilità sia dei datori di lavoro, sia dei lavoratori, soprattutto in un’ottica di aggiornamento professionale e di formazione continua grazie alle opportunità di apprendimento permanente. Per questo, naturalmente, anche le opzioni offerte devono essere flessibili. Dobbiamo tutti considerare che l’aggiornamento professionale deve inserirsi negli impegni della vita quotidiana e deve essere conciliabile con il lavoro e con la vita familiare. Per questo abbiamo ovviamente bisogno di creare opportunità flessibili in futuro.</p>
      <p sl="de">L’ambito delle università ha riscosso grande attenzione – per esempio, anche in relazione al Processo di Bologna – e la situazione che ci troviamo di fronte nell’ambito della formazione professionale è simile, ivi compreso il tema della mobilità. Potremmo quasi dire che nessuno l’ha notato. Tuttavia, assieme alle università, l’ambito dell’istruzione e della formazione professionale è particolarmente importante, perciò non va ignorato. A questo punto desidero ringraziare ancora una volta i miei colleghi deputati degli altri gruppi per il loro impegno e la loro collaborazione.</p>
    </intervention>
    <intervention id="1-252-000" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Signor Presidente, in qualità di relatore ombra, sono favorevole alla relazione Hirsch, perché mette in evidenza quanto sia importante la capacità di studiare e di lavorare, oltre alla mobilità e alla flessibilità, nel difficile mercato internazionale del lavoro odierno. È vero che la crisi economica ha portato disoccupazione e insicurezza a tutti, soprattutto ai giovani, alle donne e ai disabili.</p>
      <p sl="el">Per conseguire gli obiettivi della strategia UE 2020 è necessaria una costante e corretta istruzione e formazione professionale sia a livello di Unione europea, sia a livello di Stati membri. Sono necessarie politiche e strategie mirate, volte a ridurre il tasso di abbandono scolastico prematuro, una corretta pianificazione delle esigenze di formazione dei singoli e legami più saldi tra l’istruzione offerta e le richieste del mercato del lavoro.</p>
      <p sl="el">Sono certo che il Quadro europeo delle qualifiche, il sistema europeo di crediti per l’istruzione e la formazione professionale, la trasparenza e la cooperazione e la comparabilità dei vari sistemi di istruzione andrà incontro alle esigenze …</p>
      <a text="(Il Presidente interrompe l’oratore)"/>
    </intervention>
    <intervention id="1-253-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, investire nell’istruzione è fondamentale per garantire un futuro migliore agli europei. Oggi il tasso di disoccupazione giovanile nell’UE ha raggiunto quota 20per cento, mentre il tasso di abbandono scolastico medio è pari al 16per cento, e in alcuni paesi, come il Portogallo, è arrivato al 40per cento.</p>
      <p sl="ro">L’apprendimento permanente è un fattore essenziale per prevenire la disoccupazione. Occorre tenere in debito conto i diversi percorsi di carriera. I lavoratori devono essere molto più consapevoli della necessità di un aggiornamento professionale continuo.</p>
      <p sl="ro">Riteniamo che l’istruzione e la formazione professionale debbano essere disponibili, accessibili ed economicamente sostenibili nelle diverse fasi delle vita, a prescindere dallo status delle persone sul mercato del lavoro o dal loro reddito. L’istruzione e la formazione professionale devono creare le condizioni più favorevoli per la mobilità dei lavoratori, sia nel corso degli studi iniziali, sia nel quadro del processo di apprendimento permanente.</p>
      <p sl="ro">Invitiamo gli Stati membri a semplificare le procedure di riconoscimento delle qualifiche.</p>
    </intervention>
    <intervention id="1-254-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, una delle maggiori sfide che deve affrontare l’Europa è rappresentata dal tasso di disoccupazione giovanile. A livello europeo, l’accento è posto sulla riduzione del tassi di abbandono scolastico al di sotto del 10per cento e su iniziative come “Nuove competenze per nuovi lavori”, che hanno l’obiettivo di avvicinare il mondo dell’istruzione e della formazione al mercato del lavoro. La distinzione tra istruzione e formazione, a parte il loro contesto nel luogo di lavoro, diventerà ancora meno netta in futuro. Per conseguire un maggior livello di integrazione, occorrerà cambiare radicalmente il modo in cui l’offerta di istruzione e di formazione è concepita, non soltanto da un punto di vista individuale, ma anche a livello istituzionale e a ogni livello dell’amministrazione.</p>
      <p sl="ro">Perciò penso che gli ostacoli legati al sistema e quelli legati all’atteggiamento che impedisce l’integrazione dovranno essere rimossi se gli europei intendono imparare a progredire nelle proprie competenze e nei propri valori e dare un efficace contributo al raggiungimento degli obiettivi strategici di Europa 2020.</p>
    </intervention>
    <intervention id="1-255-000" speaker_id="96703" name="Emilie TURUNEN" is_mep="True" mode="spoken" nationality="Denmark" birth_date="13-05-1984" birth_place="København" p_group="Group of the Greens/European Free Alliance - Vice" m_state="DK">
      <p sl="da">Signor Presidente, in primo luogo desidero esprimere i miei più sinceri ringraziamenti alla relatrice, per la sua eccellente relazione. Come chiunque altro, ritengo anch’io che occorrerà tenere presente il contesto in cui si inserisce questa relazione e, naturalmente, esso è segnato dalla crisi dei giovani a cui assistiamo in Europa. Concordiamo in merito al quadro generale di crisi: disoccupazione giovanile alle stelle e giovani che abbandonano l’Europa in cerca di lavoro, e questo, a mio parere, costituirà una seria minaccia per la nostra economia e la nostra coesione negli anni a venire.</p>
      <p sl="da">Il secondo contesto della relazione è costituito dagli obiettivi comuni che abbiamo fissato per il 2020 per la formazione, l’occupazione e la riduzione del tasso di abbandono scolastico. Ne va della competitività dell’Europa. Si tratta di disporre di una forza lavoro qualificata, qualcosa di cui sentiamo veramente bisogno. Inoltre è importante far sì che le nuove generazioni abbiano l’opportunità di lavorare e di formarsi. È assolutamente cruciale. Può darsi che l’Unione europea non abbia una grande competenza in questo ambito, ma può fare comunque qualcosa al riguardo. In ogni caso, si tratta di un interesse comune, pertanto dobbiamo cercare di offrire una formazione di alta qualità e di rendere disponibili servizi di consulenza. Dobbiamo ridurre il tasso di abbandono scolastico e fare in modo che vi sia uno stretto legame tra formazione e lavoro, per esempio, attraverso sistemi di scambio, come quelli presenti in Germania e in Danimarca. Dobbiamo inoltre far sì che tutti i giovani abbiano il diritto di seguire corsi di formazione.</p>
    </intervention>
    <intervention id="1-256-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signor Presidente, desidero ringraziare la relatrice Hirsch per il suo approccio molto costruttivo. L’ho ascoltata con grande interesse perché in realtà questa era la mia relazione 12 anni fa. Iniziai introducendo la mobilità nella formazione, una tematica che all’epoca non era all’ordine del giorno, e sono molto lieta di sapere che il Parlamento è decisamente favorevole allo sviluppo di questo elemento essenziale nella strategia Europa 2020. Vorrei anche dire che accogliamo molto positivamente la relazione, che rafforza e integra la comunicazione della Commissione del giugno 2010.</p>
      <p sl="en">Tale comunicazione era un contributo all’ultima revisione del processo di Copenaghen e il comunicato di Bruges oggi, ovviamente, è diventato l’ordine del giorno europeo per eccellenza nel campo della formazione professionale per il periodo 2011-2020. Molte delle proposte del Parlamento coincidono con le azioni proposte nel comunicato di Bruges. La Commissione condivide il parere del Parlamento, perché occorre modernizzare l’istruzione e la formazione professionale in Europa per renderla allettante, al fine di reperire insegnanti e formatori qualificati, introdurre metodi di apprendimento innovativi e acquisire infrastrutture e attrezzature di qualità, inoltre, naturalmente, vi è il tema della mobilità. Dobbiamo infondere nei giovani (e nei meno giovani) la voglia di uscire dal proprio Stato membro per fare esperienza, un fattore importante per creare un’istruzione e una formazione veramente europea.</p>
      <p sl="en">La Commissione inoltre punta a conseguire l’equilibrio di genere e ad aiutare i gruppi svantaggiati grazie al programma di apprendimento permanente, principalmente attraverso il programma Leonardo da Vinci, che è incluso. Perciò tutto l’aiuto che la Commissione potrà ricevere dal Parlamento è ben accetto.</p>
    </intervention>
    <intervention id="1-257-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si terrà martedì 7 giugno 2011 alle ore 12:00.</p>
      <p sl="unknown">Dichiarazioni scritte (articolo 149)</p>
    </intervention>
    <intervention id="1-257-500" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Nell’attuale crisi economica e finanziaria, nella quale il tasso di disoccupazione, soprattutto tra i giovani, ha superato quota 20per cento a livello comunitario, arrivando addirittura al 30per cento in alcuni degli Stati membri, migliorare l’istruzione e la formazione professionale deve divenire una priorità per l’Unione europea. In questo contesto, la mobilità dei giovani all’interno dell’Unione europea, unita a una maggiore flessibilità del mercato del lavoro e dell’offerta di istruzione e formazione, costituiscono elementi fondamentali che vanno sviluppati a livello comunitario e nazionale.</p>
      <p sl="ro">Un dialogo continuo e ben strutturato tra le università, i centri di ricerca e le imprese può permettere di instaurare un concreto legame tra i requisiti dei datori di lavoro e le competenze acquisite durante i cicli di istruzione e formazione. Inoltre, intensificare la mobilità a livello di Unione europea espandendo programmi come Erasmus, Leonardo da Vinci o Youth on the Move può anche aiutare a migliorare la capacità dell’UE di rispondere alle esigenze del mercato del lavoro europeo e a ottenere un maggior potenziale di sviluppo in questo ambito. Occorre dedicare inoltre particolare attenzione ai gruppi socialmente svantaggiati, a cui bisogna garantire equo accesso alle opportunità di istruzione e di formazione professionale.</p>
    </intervention>
    <intervention id="1-258-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Il passaggio dal mondo dell’istruzione a quello del lavoro rappresenta una sfida strutturale per i dipendenti di tutta l’Unione europea. Purtroppo, la disoccupazione precoce ha ripercussioni negative durature. Per questo motivo, gli Stati membri dovrebbero far sì che l’istruzione e la formazione professionale siano meglio adeguate alle esigenze del mercato del lavoro e che l’istruzione professionale fornisca ai lavoratori le competenze di cui hanno bisogno per svolgere i nuovi lavori sostenibili che saranno creati nella futura economia sostenibile. Ritengo che il ruolo delle autorità locali, dei partenariati tra imprese e delle istituzioni educative sia importante per soddisfare le esigenze dal mercato del lavoro in termini di istruzione e di formazione professionale . L’opportunità della mobilità rappresenta una parte significativa dell’istruzione e della formazione professionale, ma occorre porre l’accento su una migliore armonizzazione dei diversi sistemi di istruzione degli Stati membri (compreso il reciproco riconoscimento dei certificati e dei diplomi) al fine di migliorare la collaborazione e sostenere la mobilità. Un’istruzione e formazione professionale di qualità offrono un contributo fondamentale allo sviluppo sostenibile. Occorre creare migliori possibilità di qualifica per i formatori, soprattutto a livello regionale e locale, al fine di assicurare l’efficacia dei sistemi di istruzione e formazione professionale, nonché un trasferimento efficiente e proficuo delle conoscenze. La possibilità di studiare in un ambiente internazionale rappresenta una condizione importante per il successo professionale che promuova l’apprendimento delle lingue straniere e migliori la competitività.</p>
    </intervention>
    <intervention id="1-259-500" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Anche la cooperazione a livello europeo nel campo della formazione professionale è assolutamente cruciale per il funzionamento del mercato unico europeo. Un'istruzione e formazione professionale di qualità devono soddisfare le richieste del mercato del lavoro e creare le condizioni per la mobilità della forza lavoro. Lavoratori qualificati e istruiti rappresentano un vantaggio competitivo per l’Unione europea e il sostegno all’istruzione professionale deve tenerne conto. Dobbiamo mirare a creare stretti legami con il mondo del lavoro e di agevolare esperienze lavorative altamente qualificanti nel quadro della formazione professionale, sia nel paese di appartenenza, sia all’estero, nell’ambito dei programmi di mobilità europea. Occorre garantire un maggior coordinamento a livello europeo tra i sistemi di istruzione dei singoli Stati membri e, a partire da questo, una maggiore cooperazione nel riconoscimento reciproco delle qualifiche professionali. La relazione tratta queste problematiche e, in qualità di relatore ombra per la commissione per il mercato interno e la protezione dei consumatori, sono soddisfatta della forma definitiva che ha assunto.</p>
    </intervention>
    <intervention id="1-259-750" speaker_id="96770" name="Joanna Katarzyna SKRZYDLEWSKA" is_mep="True" mode="written" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Accolgo positivamente la relazione sulla cooperazione europea nel campo dell’istruzione e della formazione professionale. Essa si riferisce a una questione importantissima che sinora non è stata spesso discussa, ovvero l’esigenza che le autorità nazionali prendano provvedimenti, in collaborazione con la Commissione europea, per prevenire la disoccupazione adeguando la formazione professionale alle esigenze del mercato del lavoro. Purtroppo, l’istruzione professionale è stata trascurata negli ultimi anni e ha perso importanza. Per questo è fondamentale promuoverla quale efficace strumento nella lotta alla disoccupazione e soprattutto alla disoccupazione tra i giovani europei, che ha toccato quota 21per cento. Devono essere prioritari l’apprendistato, la creazione di servizi di consulenza che agevolino ai lavoratori la pianificazione della propria formazione in base alle richieste del mercato del lavoro e che promuovano la formazione professionale permanente. Chiedo perciò alla Commissione di monitorare costantemente le prospettive dei possibili mutamenti nel mercato del lavoro dell’UE, in modo che gli Stati membri possano adeguare continuamente i propri programmi di formazione professionale in base alle esigenze del mercato.</p>
    </intervention>
    <intervention id="1-260-000" speaker_id="96831" name="Jutta STEINRUCK" is_mep="True" mode="written" nationality="Germany" birth_date="01-09-1962" birth_place="Ludwigshafen" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Appoggio la relazione sulla cooperazione a livello europeo nel campo dell’istruzione e della formazione professionale e desidero sottolineare quanto sia importante promuovere l’apprendimento permanente tramite iniziative e programmi su scala europea che offrano ai lavoratori un futuro migliore. Oggi i lavoratori sono in balia di passaggi occupazionali frequenti e rischiosi. Esistono vari tipologie di passaggi: da formazione, licenziamento, tirocinio o occupazione precaria all’occupazione a tempo pieno. La relazione contiene alcuni aspetti importanti, per esempio l’aumento della percentuale di donne che lavorano, il riconoscimento dell’apprendimento informale e la promozione delle lingue al fine di offrire programmi di mobilità. Sono lieta soprattutto che si sia posto l’accento sull’istruzione e la formazione dei giovani, un punto che sosterrò attivamente nelle iniziative faro che seguiranno.</p>
      <p sl="de">La transizione dall’istituto di formazione alla vita lavorativa deve essere più agevole possibile e, in particolare, adeguata alle necessità individuali del singolo, perché anche i giovani senza un’opportuna formazione devono avere la possibilità di acquisire le competenze necessarie per poter svolgere lavori qualificati e di guadagnarsi propriamente da vivere. Il contesto sociale non deve determinare le opportunità educative di un individuo. I giovani devono ricevere assistenza e sostegno nel loro ingresso nel mondo del lavoro. Tuttavia, il costo di una moderna politica dell’occupazione non deve essere sostenuto dai nostri lavoratori.</p>
    </intervention>
    <intervention id="1-260-500" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Le nuove abilità e competenze acquisite da giovani in diversi tipi di istituti di istruzione hanno un’importanza strategica per la crescita economica e aprono nuove opportunità affinché si possano gettare le basi di uno sviluppo sostenibile. Pertanto non possiamo sottovalutare il problema della disoccupazione, soprattutto tra i giovani. Essi sono coloro che fanno più fatica a trovare un’occupazione permanente e che sono costretti ad accettare lavori temporanei con contributi previdenziali inferiori e privi di prospettive di carriera. Uno degli obiettivi della strategia Europa 2020 è la riduzione del tasso di abbandono scolastico a un massimo del 10per cento e di consentire al 40per cento dei giovani europei di portare a termine l’istruzione superiore. Il processo legislativo deve concentrarsi sull’agevolazione dei tirocini qualificanti e delle esperienze lavorative per i giovani, soprattutto in micro e piccole imprese che hanno difficoltà nel finanziare simili iniziative. Occorre porre l’accento in particolare sull’eliminazione delle differenze salariali tra uomini e donne entro il 2020, differenze che si attestano attualmente intorno al 18per cento circa. Ritengo che le due iniziative più importanti nel mercato del lavoro sovranazionale siano il quadro delle qualifiche formulato nel contesto del processo di Copenaghen e il sistema di trasferimento dei crediti unificato europeo per l’istruzione e la formazione professionale. Va citata anche la formazione informale, che rappresenta un'ulteriore fonte di competenze spesso sottovalutata, che forma il carattere e il senso di responsabilità dell’individuo, pertanto essa dovrebbe essere finanziata dall’Unione europea. Al fine di conseguire tutti questi obiettivi fondamentali, la cooperazione tra gli Stati membri è di straordinaria importanza, così come lo è il coinvolgimento di tutte le organizzazioni, anche a livello locale e regionale.</p>
    </intervention>
  </section>
  <section id="creitem27" title="27. Ordine del giorno della prossima seduta: vedasi processo verbale"/>
  <section id="creitem28" title="28. Chiusura della seduta"/>
</text>
