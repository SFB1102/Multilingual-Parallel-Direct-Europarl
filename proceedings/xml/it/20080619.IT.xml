<?xml version='1.0' encoding='utf-8'?>
<text id="20080619.IT" lang="it" date="2008-06-19" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Verso una mobilità più sicura, più pulita e più efficiente a livello europeo: prima relazione sull’iniziativa “automobile intelligente” (discussione)">
    <intervention id="4-006" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la relazione di Zita Gurmai, a nome della commissione per i trasporti e il turismo, sulla comunicazione: verso una mobilità più sicura, più pulita e più efficiente a livello europeo: prima relazione sull’iniziativa “automobile intelligente” [2007/2259(INI) ] (A6-0169/2008).</p>
    </intervention>
    <intervention id="4-007" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">relatrice . − Grazie, Signora Presidente, signor Commissario, onorevoli colleghi, nella nostra vita quotidiana dipendiamo sempre più dai trasporti. Anche l’economia europea si affida a trasporti su strada efficienti. Il traffico in aumento ha tuttavia causato l’insorgenza di gravi problemi sociali. Provoca congestione delle strade e delle zone urbane, comporta gravi problemi per la salute e l’ambiente, spreca energia e soprattutto causa incidenti. Molto brevemente, ecco alcune statistiche scioccanti: il totale delle emissioni annuali di biossido di carbonio derivanti dal traffico stradale è di 835 milioni di tonnellate; 40 000 persone muoiono ogni anno sulle strade; i costi associati alla congestione del traffico nell’Unione europea ammontano a 50 miliardi di euro all’anno, che equivalgono allo 0,5 per cento del PIL della Comunità e tale dato potrebbe aumentare fino a ben l’1 per centro del PIL dell’UE entro il 2010.</p>
      <p sl="hu">Ho tuttavia una buona notizia: i problemi possono essere mitigati. Il controllo elettronico di stabilità può salvare ogni anno la vita di circa 4 000 persone e, qualora venisse dispiegato appieno in tutta Europa il sistema di chiamate di emergenza a bordo dei veicoli, eCall , il numero dei feriti e dei morti sulle strade potrebbe essere ridotto di ben il 5-15 per cento. Salverebbero la vita di più di 2 500 persone ogni anno e rappresenterebbero un risparmio finanziario di 22 miliardi di euro. Un software adeguato e informazioni in tempo reale nei centri del traffico permetterebbero una riduzione del 40 per cento delle congestioni.</p>
      <p sl="hu">Risulta chiaro persino dai pochi dati che ho citato, che i sistemi dell’”automobile intelligente” comportano vantaggi innegabili, ma che l’utilizzo di tali sistemi a oggi resta limitato; negli Stati Uniti, d’altro canto, il controllo elettronico di stabilità verrà reso obbligatorio in tutte le nuove automobili a partire dal 2012. La ragione fondamentale per cui tali sistemi non sono maggiormente diffusi è che sono costosi, oltre al fatto che mancano adeguate informazioni e infrastrutture intelligenti. Dobbiamo tuttavia chiederci: possiamo permettere una situazione in cui i cittadini dell’Europa non possono godere dei loro diritti? Vedete, credo che ciascuno di loro, così come ciascuno di noi tutti, abbia diritto a una mobilità sicura, sostenibile ed efficiente.</p>
      <p sl="hu">Poiché la mobilità è aumentata e continua a crescere costantemente, i problemi che ho menzionato sono di proporzioni europee e se la mobilità non è eccellente o non è sicura dobbiamo rispondere a livello europeo. Vanno eliminati gli ostacoli di mercato, va promossa la richiesta di tecnologia della comunicazione intelligente e, a livello europeo, vanno sviluppate infrastrutture intelligenti interoperabili. Vanno mantenuti e migliorati i risultati già ottenuti in Europa nella ricerca e sviluppo nell’ambito delle tecnologie dell’informazione e della comunicazione, in particolare in merito a un’adeguata interazione uomo-macchina. Tutti questi aspetti sono indispensabili per l’economia e la società europea e sono altresì nell’interesse dell’industria dell’UE, dato che i settori industriali di Giappone e Stati Uniti (per citare solo uno o due esempi) sono concorrenti importanti, il che è stato riconosciuto dai decisori europei ed ecco perché l’iniziativa “automobile intelligente” costituisce un fiore all’occhiello del progetto nel quadro dell’iniziativa i2010.</p>
      <p sl="hu">Pertanto, accolgo con favore soprattutto la comunicazione della Commissione europea e appoggio gli sforzi compiuti dalle parti coinvolte nell’ampliare il dispiegamento adeguato dei veicoli di informazioni intelligenti e tecnologie per la sicurezza. Dobbiamo riconoscere che il progetto è ancora agli inizi, ma che ora disponiamo di informazioni sugli sviluppi che hanno avuto luogo dal lancio dell’iniziativa “automobile intelligente”. Il lavoro che abbiamo già compiuto non è trascurabile e stiamo compiendo progressi ragionevoli. Al contempo, tuttavia, attendo con grande curiosità la prossima relazione intermedia e sono fiduciosa che anch’io, con le mie modeste risorse, abbia contribuito all’obiettivo di promuovere sulla più vasta scala possibile il dispiegamento di sistemi salvavita, rispettosi dell’ambiente e volti a ottimizzare il traffico.</p>
      <p sl="hu">Da ultimo, ma non per importanza, desidero cogliere questa opportunità per ringraziare tutti coloro che mi hanno assistita nel mio lavoro: la Direzione generale Società dell’informazione e media della Commissione europea, il segretariato della commissione per i trasporti e il turismo del Parlamento europeo; ringrazio i miei onorevoli colleghi di quest’Assemblea e coloro che oggi non hanno potuto essere qui per le loro osservazioni e proposte di emendamento e ringrazio le organizzazioni professionali per tutti i loro utili consigli, inviti e spiegazioni. Grazie a tutti per la vostra collaborazione.</p>
    </intervention>
    <intervention id="4-008" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signora Presidente, onorevoli deputati, onorevole Gurmai, io, anche se sostituisco la Commissaria Reding che è competente per il dibattito di oggi, considero l’argomento di straordinaria importanza perché rientra nella strategia che la Commissione europea e il mio dicastero intendono perseguire nei prossimi anni, cioè ridurre il numero dei morti sulle strade dell’Unione europea.</p>
      <p sl="it">Abbiamo il dovere di considerare questa iniziativa come una priorità politica, i cittadini ci guardano e soprattutto i giovani aspettano da noi delle risposte, dei consigli, dei suggerimenti, delle idee affinché possano spostarsi sulle strade dell’Unione europea senza rischiare di perdere la vita.</p>
      <p sl="it">Ecco perché il dibattito di oggi, come quello di ieri sera, diventa di straordinaria importanza, come diventano di straordinaria importanza gli eventi che la Commissione europea sta organizzando. Il giorno 10 a Bruxelles ci sarà un’iniziativa rivolta ai giovani per discutere di sicurezza stradale, ci saranno una serie di iniziative durante la Presidenza francese per la sicurezza stradale, la più importante sarà a Parigi il 13 ottobre, ma in altre città europee ci saranno manifestazioni per intervenire in questo settore per sensibilizzare l’opinione pubblica e soprattutto per sensibilizzare i giovani.</p>
      <p sl="it">Signora Presidente, onorevoli deputati, per quanto riguarda la discussione di oggi vorrei ringraziare tutto il Parlamento e la relatrice per l’eccellente ed esaustiva relazione che ha svolto. Sono particolarmente lieto di constatare che il suo testo riconosce il grande potenziale delle tecnologie e dei sistemi promossi dall’iniziativa “automobile intelligente”. Il sostegno del Parlamento è determinante al fine di far pervenire questi sistemi agli utenti della strada.</p>
      <p sl="it">Il cittadino infatti è stato fin dall’inizio il punto focale, l’obiettivo di questa iniziativa. Il cittadino, in qualità di utente della strada, si deve confrontare con scelte sempre più difficili per quanto riguarda la mobilità ed a volte i messaggi provenienti dal settore pubblico e privato possono indurre a confusione o essere a volte anche contrastanti fra loro. Pertanto accolgo favorevolmente la richiesta del Parlamento di introdurre ulteriori misure, quali incentivi, formazione del conducente e campagne di informazione per gli utenti in modo che veicoli più sicuri ed ecologici possano affermarsi sul mercato.</p>
      <p sl="it">È molto incoraggiante, soprattutto per me che sono stato per tanti anni deputato in questo Parlamento, vedere che l’assemblea riconosce eCall come una delle priorità chiave dell’iniziativa “automobile intelligente”. Grazie a eCall abbiamo realizzato molti progressi e alla fine di quest’anno la Commissione presenterà una nuova comunicazione al Parlamento e al Consiglio nella quale saranno indicate le fasi finali per la realizzazione di eCall.</p>
      <p sl="it">Sono inoltre grato al Parlamento per il suo sostegno ai nostri sforzi volti a identificare il modo migliore per raggiungere l’efficienza energetica e una riduzione delle emissioni di CO2 grazie alle tecnologie intelligenti e per guidarci nelle eventuali misure da prendere. Questo settore è tuttavia soltanto all’inizio, il regolamento sugli obiettivi di riduzione delle emissioni di CO2 deve ad esempio essere messo in atto, penso ancora ad ulteriori misure nel settore dei trasporti basate soprattutto su un approccio integrato. Il sostegno del Parlamento a questo riguardo sarà essenziale.</p>
    </intervention>
    <intervention id="4-009" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE . – Signora Presidente, signor Commissario, onorevoli colleghi, il grande pubblico dovrebbe poter beneficiare del potenziale di una maggiore sicurezza stradale in due modi. Per tale ragione, unitamente alla relazione di cui discutiamo oggi, sono a richiedere maggiori ricerche e istruzione riguardo ai benefici derivanti dalla sicurezza dei sistemi di assistenza alla guida. La maggior parte delle persone non ha alcuna esperienza di tali sistemi e non è pertanto in grado di apprezzare, innanzi tutto, l’indiscusso potenziale in termini di sicurezza derivante dal possedere tali sistemi – dopotutto, l’errore del guidatore costituisce la causa di circa l’80 per cento degli incidenti stradali – in secondo luogo, il fatto che essi rendono la guida meno stressante, terzo, il fatto che assistono il guidatore e ne alleggeriscono il carico senza usurparne la responsabilità ultima e, quarto, il fatto che incoraggiano un comportamento di guida ecologico ed economico. Secondo recenti studi, i sistemi di assistenza alla guida potrebbero prevenire fino a un terzo di tutti gli incidenti gravi qualora tutti i guidatori ne facessero uso.</p>
      <p sl="de">Sistemi quali il sistema di adattamento della velocità di crociera (ACC), di assistenza al cambio di corsia e il controllo elettronico di stabilità (ESC) sono altamente affidabili e ben sviluppati dal punto di vista tecnico. D’altro canto, devono essere sottoposti a controlli tecnici regolari e devono essere collaudati dopo riparazioni importanti in seguito a un incidente. I sistemi dell’”automobile intelligente” contribuiscono a evitare completamente situazioni rischiose e, alleggerendo il carico sul guidatore, favoriscono uno stile di guida più rilassato e prudente.</p>
      <p sl="de">Tali sistemi purtroppo non costituiscono ancora componenti standard dei veicoli. Nonostante Vision Zero , in futuro si verificheranno ancora incidenti stradali. A partire dalla fine del 2010, tutti i nuovi veicoli dovranno essere predisposti per il sistema satellitare di chiamate di emergenza eCall , così che possano essere forniti aiuti di tipo professionale entro quella che i dottori chiamano l’”ora d’oro” immediatamente successiva a un incidente.</p>
      <p sl="de">Attraverso il 112, il numero europeo di emergenza, il call center e i servizi di soccorso ricevono la notifica automatica rapida di un incidente e la sua posizione precisa. Sino all’arrivo dei servizi di soccorso, tuttavia, ciascuno di noi deve essere in grado di somministrare i gesti di pronto soccorso. Negli abitacoli dei veicoli moderni, tuttavia, vi è altresì il pericolo di un sovraccarico di sensori. Il funzionamento sempre più complesso di funzioni quotidiane, quali aria condizionata, autoradio e sistemi di navigazione, unito ai segnali audio e video dei sistemi di assistenza, quali sistemi di parcheggio automatico, dispositivi di controllo dei paraurti, dispositivi di blocco per alcol e sovraccarico e altri dispositivi possono distrarre o persino sovraccaricare il conducente.</p>
      <p sl="de">Per tutto questo potenziale, resta il problema di sostituire il parco veicoli. Si tratta innanzi tutto di una questione di accessibilità. L’età media dei nostri veicoli sta purtroppo aumentando piuttosto che diminuire. I veicoli devono continuare a essere accessibili. Questa è una nostra responsabilità.</p>
      <p sl="de">Desidero infine esprimere i miei più sentiti ringraziamenti all’onorevole Gurmai per l’eccellente lavoro svolto.</p>
    </intervention>
    <intervention id="4-010" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">a nome del gruppo PSE . – Signora Presidente, signor Commissario, onorevoli colleghi, desidero congratularmi con l’onorevole Gurmai per la sua relazione. Sono convinta che, grazie anche a lei, la tabella di marcia che la Commissione redigerà in autunno al fine di accelerare l’introduzione di incentivi per l’automobile intelligente sarà maggiormente ambiziosa.</p>
      <p sl="ro">Lanciata nel 2006, l’iniziativa “automobile intelligente” costituisce uno dei principali progetti dell’e2010, che fino al 2010 rappresenta il quadro strategico della Commissione per la società dell’informazione. Una delle componenti del programma eSafety è costituita dall’attuazione, entro il 2010, del sistema eCall , che contatterà in automatico i servizi di soccorso e fornirà dati riguardanti l’esatta posizione del veicolo. Ciononostante, è importante che gli Stati membri firmino il memorandum d’intesa. Appoggio l’introduzione di tale sistema come dotazioni standard per tutti i nuovi veicoli a partire dal 2010.</p>
      <p sl="ro">In Europa si potrebbero salvare ogni anno 4 000 vite introducendo il sistema elettronico di controllo della stabilità, che riduce il rischio di slittamento. Purtroppo, secondo la strategia dei produttori automobilistici, tali dispositivi sono disponibili solo in proporzioni alquanto ridotte e spesso in pacchetti di opzioni molto costose. Ritengo che per noi non sia sufficiente fissare l’obiettivo per cui, a partire dal 2012, il sistema elettronico di controllo della stabilità sia disponibile per tutti i modelli, ma è altresì importante introdurre incentivi a favore degli acquirenti per la scelta di tale opzione. E’ stato scoperto che si potrebbe evitare il 60 per cento dei tamponamenti, qualora i conducenti disponessero di dispositivi di assistenza alla frenata e di tecnologia per la prevenzione degli incidenti. Inoltre, i dispositivi di miglioramento della visibilità di cui sono dotate le automobili con fari adattivi potrebbero ridurre del 30 per cento gli incidenti mortali che coinvolgono pedoni e del 15 per cento il numero degli incidenti che coinvolgono ciclisti.</p>
      <p sl="ro">Ritengo che sia estremamente importante garantire la confidenzialità dei dati e attiro la vostra attenzione sul fatto che sono diventati urgenti i chiarimenti giuridici sulla responsabilità in caso di incidenti di automobili dotate di dispositivi di assistenza alla frenata o di dispositivi per il controllo dello slittamento. L’industria automobilistica deve adottare il codice europeo di buona condotta in materia di sviluppo e collaudo di sistemi di assistenza avanzati per i costruttori … per gli automobilisti prodotto da RESPONSE.</p>
      <p sl="ro">Da ultimo, ma non per importanza, ritengo che sia vitale l’esistenza di piani di sostegno finanziari nazionali e comunitari per l’acquisto di automobili intelligenti per l’utilizzo su larga scala di tali sistemi. Desidero congratularmi con l’onorevole Gurmai per la sua relazione e senza dubbio attendiamo dalla Commissione un piano ambizioso per l’introduzione delle automobili intelligenti.</p>
    </intervention>
    <intervention id="4-011" speaker_id="28296" name="Paweł Bartłomiej PISKORSKI" is_mep="True" mode="spoken" nationality="Poland" birth_date="25-02-1968" birth_place="Warszawa" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo ALDE . – Signora Presidente, signor Commissario, come dicevamo qui ieri, lei è venuto in quest’Aula nel suo nuovo ruolo in un momento particolarmente propizio nel corso del nostro dibattito sui trasporti.</p>
      <p sl="pl">Durante questi pochi giorni, abbiamo discusso diverse questioni volte a migliorare la sicurezza stradale e la qualità dei trasporti. Due giorni fa parlavamo di sicurezza di pedoni e ciclisti, ieri discutevamo di trasporto di materiali pericolosi e di sistemi di sicurezza stradale. Oggi consideriamo i veicoli stessi e cioè come rendere i veicoli utilizzati dalle persone sulle strade dell’Unione europea quanto più sicuri possibile.</p>
      <p sl="pl">Per noi l’obiettivo è chiaro e cioè mettere in condizione i cittadini dell’UE di spostarsi in modo più efficace e rendere le loro vite più confortevoli, ma al contempo essi si devono sentire più sicuri, così che, grazie alle nostre normative, possiamo dire ai nostri elettori, dire alla gente, che abbiamo apportato un contributo positivo. Le misure specifiche prese dal Parlamento europeo dimostrano l’importanza non solo di quest’Assemblea, ma dimostrano altresì che la normativa europea e le istituzioni europee portano qualcosa di positivo e tangibile nella vita di ognuno.</p>
      <p sl="pl">Dobbiamo ricordare che quando discutiamo iniziative volte a rendere più sicuri i veicoli, vi sono due aspetti da tenere a mente. Innanzi tutto l’automobile stessa e tutti i dispositivi che stiamo considerando: dispositivi per il controllo della velocità, per il controllo della stabilità, per mantenere la distanza tra i veicoli, tutti tali dispositivi, unitamente a quelli di navigazione, costituiscono tutti elementi molto importanti che migliorano il funzionamento dell’automobile, il mezzo utilizzato da coloro che viaggiano su strada.</p>
      <p sl="pl">Tuttavia, dobbiamo altresì ricordare, ed è opportuno sottolinearlo in questi interventi, che, per i nostri cittadini, per coloro che viaggiano su strada, è molto importante anche la questione delle comunicazioni, qualora si verificasse una tragedia, un incidente o qualche disgrazia. I nostri cittadini devono sentirsi sicuri che, grazie ai dispositivi tecnici e ai sistemi che stiamo introducendo, riceveranno aiuto il più rapidamente possibile.</p>
      <p sl="pl">Entrambi tali aspetti sono estremamente importanti. Entrambi, il che significa efficaci sistemi d’informazione così che possano giungere i soccorsi in caso di incidente e, al contempo, sistemi che migliorino i veicoli stessi.</p>
      <p sl="pl">Nel discutere la presente relazione, che il mio gruppo politico appoggia, dobbiamo altresì ricordarne i limiti. Innanzi tutto, quando parliamo di un’automobile intelligente, non dobbiamo dimenticare che un conducente intelligente ne costituisce una parte molto importante. Non si tratta di un fattore minore e anche la questione educativa è molto importante. Abbiamo riscontrato in diverse occasioni che il progresso tecnologico non era accompagnato da miglioramenti in termini di sicurezza. Perché? Perché, nonostante una tecnologia migliorata e automobili più veloci, i conducenti si sentivano invincibili alla guida dei loro veicoli. Strade migliori significavano che potevano guidare a velocità più sostenute. Per tale ragione, è altresì molto importante la questione dell’educazione, mostrando ciò che è utile della moderna tecnologia, ma senza trascurarne i limiti, e mostrando anche come i conducenti non devono abusare delle moderne tecnologie che noi, mi auguro, attueremo.</p>
      <p sl="pl">Va sollevata anche la questione delle forze di mercato, in quanto non vi sono garanzie che le normative da noi introdotte, per quanto possano essere buone, utili, adeguate e benefiche per i conducenti, risulteranno in un immediato cambiamento dei veicoli in favore di automobili che riteniamo essere più sicure, più efficienti e di più facile utilizzo. Non vi sono garanzie, in quanto vi è, certo, la barriera del prezzo. Tale barriera potrebbe limitare severamente l’accesso a questi veicoli. Non sono un sostenitore di sistemi che comportano finanziamenti e inoltre, sia per la Commissione che per tutti noi, è una sorta di sfida intellettuale sapere cosa fare, non solo al fine di offrire veicoli più sicuri e strade migliori, ma per fare in modo che i nostri cittadini, i cittadini dell’Unione europea, desiderino farne uso e dispongano della capacità finanziaria necessaria a tale scopo.</p>
      <p sl="pl">Desidero ringraziare sentitamente il relatore ed esprimere ancora una volta il mio fermo appoggio a tale relazione.</p>
    </intervention>
    <intervention id="4-012" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">a nome del gruppo Verts/ALE. – Signora Presidente, signor Commissario, al quale porgo i miei saluti in quanto nuovo venuto nella nostra Aula, onorevoli colleghi, abbiamo dinanzi una relazione contenente suggerimenti in abbondanza. Mi posso senza dubbio congratulare con l’onorevole Gurmai per la grande quantità di idee che sono state inserite nella presente relazione con l’intenzione di promuovere la sofisticatezza tecnica dei veicoli sulle nostre strade.</p>
      <p sl="de">Come introduzione, tuttavia, non posso trattenermi dal fare un’osservazione sulle espressioni “veicolo intelligente”, “infrastrutture intelligenti” e “dispositivi di sicurezza intelligenti”. Come ho già affermato in seno alla commissione per i trasporti e il turismo, ritengo che sia totalmente inaccettabile applicare tale termine ad automobili e carreggiate. Intellegentia , intellegere , intellegens – tali termini latini hanno a che vedere con discernimento, percezione e comprensione. Si riferiscono alla capacità cognitiva degli esseri umani, alla loro capacità di comprendere, di astrarre, di risolvere problemi e di applicare conoscenze. Da un punto di vista puramente linguistico è un’assoluta assurdità parlare di veicoli e strade intelligenti!</p>
      <p sl="de">Nella motivazione della sua relazione, l’onorevole Gurmai scrive: “Il traffico stradale in costante aumento genera gravi problemi sociali e ambientali: la congestione delle reti stradali e delle aree urbane, i danni all’ambiente e alla salute pubblica, lo spreco di energia, gli incidenti e, soprattutto, l’inutile perdita di vite umane”. Concordo senza riserve. Non cerco neppure di negare che una tecnologia concepita in modo intelligente del tipo di cui abbonda il presente documento possa contribuire a rendere il traffico stradale meno pericoloso e meno nocivo per l’ambiente. Tuttavia, percorre soltanto una via limitata verso la risoluzione degli effettivi problemi sociali e ambientali.</p>
      <p sl="de">Di recente, mi sono recato nelle classi di diverse scuole. Nel corso di tali visite, ho colto l’opportunità per chiedere a diversi alunni delle scuole medie e secondarie superiori quali ritenevano essere le principali cause degli incidenti stradali. Le prime risposte sono sempre state “velocità troppo sostenuta e pericolosa e guida in stato di ebbrezza”. Le soluzioni che proponiamo qui, tuttavia, sono quasi esclusivamente del genere avanzato dall’industria automobilistica, che cerca di vendere veicoli sempre più nuovi e sofisticati dal punto di vista tecnologico.</p>
      <p sl="de">Se i prezzi del carburante in aumento costituiscono un problema, se esiste la necessità urgente di ridurre il consumo di energia in generale, se devono essere abbassati i livelli irresponsabilmente elevati delle emissioni di CO2 e se vogliamo fare qualcosa per combattere il cambiamento climatico, non dovremo correggere tali aspetti mediante una filosofia del sempre di più, sempre più elevato, sempre più veloce, sempre più sofisticatezza e sempre più mobilità, ma piuttosto adottando uno stile di vita diverso, in cui più lento, più modesto e più economico sono all’ordine del giorno.</p>
      <p sl="de">Vi è un punto che devo contestare. Il relatore scrive: “Una questione fondamentale per i consumatori è l’accessibilità: molti consumatori non si possono semplicemente permettere i sistemi in questione, per cui è importante che i sistemi di trasporto intelligenti divengano quanto prima accessibili e ampiamente disponibili”. Qualche anno fa, l’Umwelt- und Prognose - Istitut (UPI, Istituto ambientale e di previsione) di Heidelberg ha calcolato che in Germania, una volta che sono stati presi in considerazione tutti i costi diretti e indiretti dei trasporti, l’automobile media è sovvenzionata dal governo, in altre parole dal contribuente, per la modesta somma di circa 3 000 euro l’anno. E’ inaccettabile che la distruzione dell’ambiente e i rischi per la salute pubblica siano sovvenzionati. Al contrario, coloro che causano il danno dovrebbero pagare conformemente al principio della trasparenza dei costi.</p>
      <p sl="de">La costruzione e il mantenimento delle strade non costituiscono gli unici fattori di costo. Vi è anche l’utilizzo dei terreni e il danno alla natura e alla salute umana sotto numerose forme. Vi prego di non fraintendermi, non mi oppongo a una tecnologia migliore, ma mi oppongo a questa fiducia cieca nella tecnologia. Se vogliamo sovvenzionare la mobilità, dobbiamo innanzi tutto appoggiare gli spostamenti su rotaia, i trasporti pubblici locali, gli spostamenti in bicicletta e a piedi, il che sarebbe più intelligente, più sano e più ecologico.</p>
    </intervention>
    <intervention id="4-013" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">a nome del gruppo UEN . – Signora Presidente, la relazione dell’onorevole Zita Gurmai e le raccomandazioni in essa contenute costituiscono un passo ulteriore verso il miglioramento della sicurezza stradale nell’Unione europea. La maggior parte di noi utilizza i veicoli su tali strade. Essi sono dotati di tecnologie in continuo miglioramento: convertitori catalitici, ABS, ASC, luci, cinture di sicurezza e così via. Eppure, come sempre, vi è un “ma”. Tali dotazioni elettroniche sono in generale montate su automobili costose, che vengono sottoposte a collaudi di sicurezza, in cui parte della carrozzeria è destinata ad accartocciarsi per assorbire un urto, nonché su cui sono montati numerosi air bag e cinture particolari. Tali veicoli possono resistere a quasi qualsiasi tipo di incidente ma, purtroppo, la maggior parte delle automobili sulle nostre strade hanno un prezzo medio o basso. Ciò che è ancora più importante è che le vendite di tali automobili è in costante crescita e, secondo le riviste di automobilismo, saremo presto sommersi da un’ondata di automobili economiche provenienti da India, Cina e altri paesi. Il prezzo è ovviamente legato alla qualità e alle dotazioni. Le automobili che costano tra i 2 000 e i 5 000 euro hanno poco più di motore, volante, ruote, sedili e, forse in alcuni paesi, un’unica cintura di sicurezza.</p>
      <p sl="pl">È molto incoraggiante che, in tale situazione, vi siano persone che cercano di renderci più sicuri. I prezzi continuano a scendere e si può continuare a estendere le dotazioni obbligatorie. Non solo cinture di sicurezza e motori ecologici. Forse, in futuro, potrebbero diventare obbligatori l’ABS o i sistemi automatici di controllo della stabilità, ASC.</p>
      <p sl="pl">Desidero congratularmi con Zita Gurmai per la sua relazione innovativa. Sono certo che, nonostante i nomi e il funzionamento complicati di tali dotazioni, la relazione verrà accolta con comprensione e appoggio. Stiamo cercando di combattere un numero enorme di incidenti letali e il nostro gruppo politico appoggerà la presente relazione, come abbiamo fatto per quelle precedenti che sono state discusse ieri dai miei onorevoli colleghi.</p>
    </intervention>
    <intervention id="4-014" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM . – Signora Presidente, sono molto grato al relatore, l’onorevole Gurmai, per la sua relazione. Ha scelto il giusto approccio. L’onorevole Kusstatscher ha senza dubbio ragione nella sua critica filosofica dell’espressione “automobile intelligente”. Ovviamente qui stiamo parlando di intelligenza artificiale e pertanto dobbiamo includere anche tale termine.</p>
      <p sl="nl">Vi sono tre punti nella risoluzione sull’automobile intelligente che è necessario chiarire. Innanzi tutto, lo sviluppo dell’automobile intelligente deve essere negli interessi di un ambiente pulito. In secondo luogo, il suo sviluppo deve avere un effetto positivo sulla sicurezza stradale. Sono lieto che tali punti siano stati chiariti anche nella relazione dell’onorevole Gurmai. Desidero altresì fare i seguenti commenti.</p>
      <p sl="nl">Innanzi tutto, penso che sia importante compiere uno sforzo quando si sviluppa un’automobile “intelligente”, al fine di raggiungere gli obiettivi ambientali dell’Unione europea. Nella relazione si afferma che l’obiettivo della Commissione europea è che i nuovi autoveicoli passeggeri e i veicoli commerciali leggeri non emettano in media più di 120 grammi di CO2 per chilometro. Desidero aggiungere che l’obiettivo per il 2020 è di 80 grammi per chilometro. Ritengo che lo sviluppo di automobili intelligenti possa altresì contribuire a raggiungere tale obiettivo. Nello sviluppo sostenibile delle fonti di energia per le automobili, vi sono senza dubbio diverse altre possibilità intelligenti per raggiungere gli obiettivi relativi alle emissioni di CO2 .</p>
      <p sl="nl">In secondo luogo, desidero dire che lo sviluppo di automobili “intelligenti” è altresì negli interessi della sicurezza stradale. La relazione ne ha parlato a lungo, pertanto in questa sede non dirò nulla di più a riguardo.</p>
      <p sl="nl">Per quanto concerne il considerando J, deve essere chiaro che, a prescindere dal fatto che il progresso tecnologico faccia sentire i conducenti più sicuri e pertanto meno responsabili, sta a ciascun singolo conducente guidare con attenzione. Tale principio deve ancora essere applicato e sarebbe eccellente se venisse ricordato ai conducenti.</p>
      <p sl="nl">Le mie osservazioni finali riguardano la relazione nel suo complesso. E’ molto importante che lo sviluppo di automobili intelligenti non sia considerato separatamente rispetto allo sviluppo di un ambiente intelligente per tali automobili. Questa combinazione offre in particolare molte possibilità volte a ridurre l’inquinamento e a migliorare la sicurezza stradale. Un buon sistema del traffico è di importanza fondamentale per la società. Dobbiamo affrontare il fatto che i trasporti sono a spese dell’ambiente e che continueranno a essere associati agli incidenti.</p>
      <p sl="nl">Tuttavia, lo sviluppo di sistemi di trasporto intelligenti possono senza dubbio contribuire a minimizzare tali effetti negativi dei trasporti. Desidero pertanto attirare la vostra attenzione nuovamente sul considerando 13. Mi aspetto un appoggio fermo da parte degli Stati membri e della Commissione europea per l’introduzione di progetti ecologici e di sicurezza del veicolo.</p>
      <p sl="nl">Sottolineo inoltre l’importanza di condividere in modo adeguato la conoscenza dei sistemi di trasporto intelligenti. Dopo tutto, è probabile che la conoscenza sarà disponibile in Stati membri che, in termini comparativi, subiscono in minor misura gli effetti negativi dei trasporti che ho menzionato in precedenza. In tal caso, sarebbe positivo lo sviluppo di un sistema che, da un lato, garantisca che tale importante conoscenza sia resa disponibile anche negli Stati membri che nutrono in essa un forte interesse e che, dall’altro, tenga debitamente conto dei diritti di proprietà intellettuale degli sviluppatori dei sistemi di trasporto intelligenti. A mio avviso, in merito a tale punto, gli Stati membri devono prendere accordi chiari tra di loro.</p>
    </intervention>
    <intervention id="4-015" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signora Presidente, onorevoli colleghi, mi congratulo con la on. Gurmai per le tante idee proposte, devo dire che c’è veramente tanto di intelligenza umana e artificiale in questa relazione, io spero sempre che poi sia la prima a presiedere alla seconda perché altrimenti entriamo in un altro ordine di problemi, e quindi comunque proporre veicoli più sicuri, più puliti e più intelligenti è un nostro obiettivo, deve essere nostro obiettivo dimezzare, come proposto, entro il 2010 il numero dei decessi sulle nostre strade.</p>
      <p sl="it">In Italia c’era, fino a poco tempo fa, una pubblicità progresso che andava in televisione che era agghiacciante, faceva vedere la scomparsa, da un paesaggio italiano di un intero paese, di un intero comune che valeva, pesava demograficamente quei 40 e rotti mila cittadini europei che ogni anno scompaiono dalla nostra Europa. E quindi tutto quello che si fa in vista di una riduzione drastica del numero dei decessi, ma anche dei non decessi che hanno un peso sociale enorme perché tante persone che rimangono invalide per una vita o con diverso livello di invalidità pesano sui nostri sistemi sociali oltre che sulle nostre coscienze, quindi tutto deve essere fatto in tale ottica.</p>
      <p sl="it">Concordo che la tecnologia applicata a veicoli e infrastrutture sia importantissima per la sicurezza - tutto è essenziale diceva l’on. Piskorski e anche l’on. Kuc in termini di sicurezza e soccorso - ma occorre, dicevano anche, che un conducente sia intelligente ed educato. A mio giudizio occorrono però anche drastiche misure che limitino la velocità e aggravino le misure nel caso di responsabilità del conducente, e in questo devo dire che il nuovo governo italiano anche sta dando alcune interessanti risposte.</p>
      <p sl="it">Mi chiedo ad esempio con che criterio poi ancora si commercializzino veicoli con velocità impensabili e, riprendendo l’on. Kusstatscher, se non c’è intelligenza da parte del consumatore conducente, che pretende di comprare questo tipo di veicoli e guidarli nelle nostre città, allora è la responsabilità di chi amministra e ha la responsabilità delle scelte quanto a libertà dell’individuo che non deve mai limitare la libertà degli altri individui, che purtroppo in questo caso addirittura spesso elimina fisicamente.</p>
    </intervention>
    <intervention id="4-016" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Signora Presidente, signor Commissario, onorevoli colleghi, la relazione al momento in discussione, con il cui relatore desidero congratularmi, costituisce un’eccellente opportunità per combinare l’aspetto migliore dello sviluppo tecnologico con l’aspetto più importante della sicurezza stradale, che è la sicurezza in sé.</p>
      <p sl="pt">Lo sviluppo di nuove tecnologie dell’informazione e delle comunicazioni hanno reso possibile raggiungere l’obiettivo politico e sociale di ridurre il numero delle vittime degli incidenti stradali, quell’evitabile flagello delle strade europee.</p>
      <p sl="pt">Se va sfruttato appieno il potenziale reso pertanto disponibile, le campagne di sensibilizzazione devono, tuttavia, comprendere informazioni concise, chiare e comprensibili sui nuovi sistemi per i veicoli intelligenti e devono raggiungere il maggior numero possibile di persone.</p>
      <p sl="pt">È importante garantire che lo sviluppo e il dispiegamento di “sistemi di veicoli intelligenti” basati sulla TIC siano sempre più accettati a livello internazionale e che continui a esserci la necessità di garantire che gli Stati membri e l’industria incoraggino e appoggino gli investimenti in tali sistemi.</p>
      <p sl="pt">Un approccio integrato di tali problemi permetterà anche di tener conto di tutta una serie di obiettivi ambientali e di sicurezza comuni, in particolare in relazione alle infrastrutture e al comportamento dei conducenti, come molti dei nostri onorevoli colleghi hanno già sottolineato.</p>
      <p sl="pt">La verità è, tuttavia, che non tutti gli aspetti di tale processo funzionano bene. La commercializzazione di tali sistemi è ancora debole. I loro costi elevati, il che significa che ancora adesso le automobili più sicure per molte persone sono automobili di lusso, e la mancanza di campagne di diffusione e di sensibilizzazione sui loro vantaggi impediscono una maggiore penetrazione del mercato.</p>
      <p sl="pt">È pertanto molto importante garantire che vadano a buon fine i negoziati volti a rendere il sistema eCall uno standard su tutti i nuovi veicoli a partire dal 2010, come già affermato dal signor Commissario. Si stima che tale iniziativa da sola possa salvare fino a 2 500 vite ogni anno dopo che sarà prodotto e immesso sul mercato europeo appieno.</p>
      <p sl="pt">Un altro aspetto fondamentale della presente relazione, signor Presidente, signor Commissario, è l’obiettivo di giungere al 100 per cento di installazioni del controllo elettronico di stabilità per tutti i nuovi veicoli a partire dal 2012, un altro elemento che ogni anno salverà migliaia di vite ed eviterà molti feriti sulle strade europee.</p>
      <p sl="pt">Desideriamo pertanto chiedere al signor Commissario se si trova nella posizione di garantirci che tale obiettivo verrà mantenuto per la data prevista, il 2012.</p>
      <p sl="pt">Dobbiamo sentirci tutti ancora una volta coinvolti nella lotta contro la morte sulle strade europee, cercando soluzioni efficaci e durature per l’applicazione delle nuove tecnologie al settore dei trasporti su strada. E’ di conseguenza fondamentale che le parti interessate coordinino la loro attività e che la Commissione e gli Stati membri appoggino la ricerca nelle nuove tecnologie dell’informazione, nonché che i conducenti siano messi al corrente dei loro vantaggi in termini di sicurezza.</p>
      <p sl="pt">In breve, tutti devono collaborare al fine di rendere tali dispositivi un prodotto comune e finanziariamente accessibile sul mercato così che aumenti la domanda di tali dispositivi da parte dei consumatori.</p>
    </intervention>
    <intervention id="4-017" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Signora Presidente, faccio eco ai ringraziamenti rivolti da altri al relatore per il lavoro svolto al fine di presentare al Parlamento la presente iniziativa.</p>
      <p sl="en">Ieri sera, nel corso di una delle discussioni, ho affermato che ci troviamo in una settimana in cui nell’Unione europea si sta riflettendo molto sulla finalità dell’idea di Europa e su come possiamo impegnarci nuovamente con i nostri cittadini e dimostrare realmente ai popoli d’Europa che svolgiamo un lavoro utile e che proteggiamo loro, le loro famiglie e i loro interessi.</p>
      <p sl="en">Penso che ciò costituisca un altro esempio. Stiamo studiando misure di sicurezza e l’utilizzo delle più moderne tecnologie al fine di aiutarli quando si trovano in difficoltà; cerchiamo di sostenere che le automobili debbano disporre di dotazioni migliori, il che ha senza dubbio una dimensione europea, dato che le automobili vengono prodotte in quasi ogni paese europeo (devo dire che ne vengono prodotte molte meno che in passato nel Regno Unito). Le persone guidano automobili francesi, italiane o tedesche, automobili prodotte in Spagna o in Gran Bretagna e assemblate altrove e, certo, dobbiamo disporre di una normativa transnazionale al fine di appoggiare i più elevati standard possibili. Se ciò significa che, mediante la presente iniziativa, possiamo salvare vite umane facendo spostare l’assistenza medica e che possiamo aiutare le persone che altrimenti potrebbero non riuscire a salvarsi quando hanno un incidente, allora si tratta di qualcosa che i cittadini britannici e i cittadini degli altri paesi europei e dell’Irlanda devono essere in grado di valutare.</p>
      <p sl="en">Possiamo guardare questa iniziativa e pensare che è molto futuristica e che per qualche tempo non è destinata a essere attuata. Ma non era poi così tanto tempo fa – penso a 30 anni fa quando ho acquistato la mia prima automobile e guardandomi intorno penso che forse gli onorevoli colleghi presenti in Aula hanno avuto la loro prima automobile molto tempo prima di allora – quando le automobili non erano automaticamente dotate di autoradio. Ora non so se è possibile acquistare un’automobile senza una radio, un lettore CD o questo genere di dotazioni. Oggi le automobili, come ha affermato il precedente oratore, sono prodotte per andare a velocità sempre più sostenute e sono più sofisticate che mai: sistemi di navigazione satellitare, e-systems , dato che ne stiamo parlando in questa sede, saranno nelle automobili molto a breve e tra 20 anni costituiranno probabilmente uno standard . Si tratta di un aspetto che dobbiamo accogliere con favore e dobbiamo diffondere la notizia. Per tanto mi congratulo con tutti coloro che sono coinvolti.</p>
    </intervention>
    <intervention id="4-018" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signora Presidente, dotare le automobili di sistemi automatici di controllo della stabilità e di notifica automatica di incidente è diventata la sfida di oggi. Vi sono molte argomentazioni a favore, la prima delle quali è la necessità di migliorare la sicurezza dei conducenti e degli altri utenti della strada. Ogni anno sulle strade europee si verificano 41 600 incidenti mortali. L’invalidità che ne consegue così come i danni causati alla salute di molte altre migliaia di utenti della strada costituisce per tutti noi una forte argomentazione. Vi sarebbero molte meno morti se i servizi di soccorso arrivasse prima da coloro che ne hanno bisogno e pertanto l’introduzione di un sistema automatico di notifica di incidente costituisce una soluzione fondamentale.</p>
      <p sl="pl">Un terzo fattore importante che ha un impatto significativo sul numero di incidenti è la condizione delle strade. Gli investimenti nelle infrastrutture stradali sono fondamentali, soprattutto nei nuovi Stati membri e nelle regioni arretrate dotate di infrastrutture inadeguate. Quando si modernizzano o si estendono le reti stradali è importante prestare attenzione all’ambiente circostante. Gli alberi ai bordi della carreggiata che crescono proprio sul ciglio della strada costituiscono un fattore significativo che aumenta il numero dei morti.</p>
      <p sl="pl">L’innovazione nell’industria automobilistica non significa solo sicurezza dei veicoli o sicurezza delle persone. Implica anche una riduzione degli effetti dannosi per l’ambiente causati dalle emissioni di CO2 delle automobili. E’ positivo che il relatore abbia affrontato anche questo problema così come molte altre questioni. Per tale ragione desidero esprimere il mio sentito apprezzamento per questo lavoro svolto.</p>
      <p sl="pl">L’unico punto su cui non mi trovo concorde è il nome, “automobile intelligente”. Sono d’accordo con il precedente oratore, che ha affermato che tale concetto è riservato agli esseri senzienti. Se seguiamo questa linea di pensiero, allora finiremo in una situazione in cui “automobili intelligenti” saranno guidate da conducenti tecnicamente efficienti. In una situazione di questo tipo, chi coinvolgeremo nelle attività educative che sono così importanti al fine di migliorare la sicurezza stradale e trarre vantaggio dai successi tecnici della civiltà?</p>
    </intervention>
    <intervention id="4-019" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signora Presidente, sono il relatore sul tema della mobilità urbana e al momento il mio compito principale è senza dubbio indurre la nostra Assemblea a votare la relazione, che è già stata trattata dalla commissione per i trasporti e il turismo nel corso della tornata di luglio, in modo tale da poter inviare per tempo i giusti segnali per il piano d’azione sulla mobilità urbana della Commissione, che è atteso per l’autunno. Uno di tali segnali si riferisce direttamente al tema della nostra discussione di oggi.</p>
      <p sl="de">In generale, ma in particolare nelle nostre città, troviamo sempre più difficile raccogliere denaro sufficiente per sviluppare in modo significativo il nostro hardware , con cui intendo le nostre strade. Vi sono inoltre numerose buone ragioni per non farlo. Di conseguenza, dobbiamo utilizzare in modo adeguato il software , in altre parole veicoli intelligenti e un’organizzazione altrettanto intelligente dei flussi di traffico, al fine di garantire che venga fatto un utilizzo migliore della scarsa risorsa costituita dalla nostra rete stradale. Le congestioni, allora, costituiscono un problema per il quale abbiamo senza dubbio necessità di tecnologie nuove e migliori.</p>
      <p sl="de">In tale contesto, abbiamo organizzato un’audizione come parte delle nostre delibere in seno alla commissione per i trasporti e il turismo, in cui i rappresentanti dell’industria ci hanno detto – in maniera non completamente inattesa – che tutto era possibile. Molte cose sono possibili, ma da un lato l’industria automobilistica necessita di segnali tempestivi, mentre dall’altro si deve avere cura di garantire che la grande maggioranza dei veicoli siano dotati di tutti questi sistemi di assistenza alla guida, una volta sviluppati, affinché non continuino a essere il regno di pochi privilegiati che possono permettersi automobili ben equipaggiate.</p>
      <p sl="de">Si tratta di un’argomentazione che è stata giustamente avanzata nel corso della nostra discussione di oggi. Non si può trattare solo di riservare i migliori nuovi sviluppi tecnologici a pochissimi veicoli, lasciando di fatto la grande massa dei conducenti con gli stessi vecchi problemi, aggravati dal fatto che i sistemi non sono effettivamente compatibili tra di loro. Di conseguenza, se davvero vogliamo esplorare il tema degli spostamenti del traffico e i problemi che essi ci causano, unitamente alle opportunità che ci vengono offerte dalla mobilità personale, necessitiamo di un elevato numero di azioni coordinate molto da vicino.</p>
      <p sl="de">In tale contesto, desidero avanzare un’ultima argomentazione, alla quale l’onorevole Koch ha fatto giustamente riferimento, tecnologie nuove, buone e migliorate possono rendere le automobili più sicure e il traffico stradale meno pericoloso, ma si può altresì farne un cattivo utilizzo e favorire tra i conducenti la concezione errata che, dato che la loro automobile può fare tutto, essi in effetti non devono più prestare molta attenzione a una guida sicura. Una guida rilassata è una cosa positiva, ma ritengo che sia molto più importante guidare in modo sicuro e, soprattutto, essere consapevoli delle conseguenze del comportamento alla guida di una persona. Si tratta pertanto di un’altra area in cui non dobbiamo perdere di vista l’impatto psicologico dei nuovi sviluppi.</p>
    </intervention>
    <intervention id="4-020" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Signora Presidente, signor Commissario, desidero congratularmi vivamente con Zita Gurmai. Oltre al suo contributo intellettuale, ha altresì condotto diverse attività promozionali e ha davvero inserito nella presente relazione tutto ciò di cui disponeva. I nostri sentiti ringraziamenti e apprezzamenti al relatore.</p>
      <p sl="pl">Oggi parliamo di un’automobile intelligente. Non preoccupiamoci del fatto che la descrizione “intelligente” vada bene oppure no. Ieri abbiamo parlato di strade intelligenti senza in effetti chiamarle così. Rispetto a oggi, ieri avevamo molte più riserve. Oggi ci capiamo meglio. Vi è senza dubbio un terzo fattore, che è il conducente intelligente. Che cosa deve comportare l’intelligenza di un conducente? Egli, innanzi tutto, deve voler trarre vantaggio da un’automobile intelligente. Dobbiamo convincere i conducenti che va fatto un calcolo economico. Quanto dolore siamo pronti a sopportare, quanti giorni in ospedale, per risparmiare 1 000 euro acquistando un veicolo tecnologicamente meno avanzato? Essere consapevoli del fatto che questa strada e questa automobile tecnologicamente avanzata possono significare meno incidenti, meno incidenti gravi e una migliore qualità della vita e che ciò può essere alla nostra portata a patto che, ripeto, comprendiamo che vale la pena spendere quei 1 000 euro in queste nuove tecnologie.</p>
    </intervention>
    <intervention id="4-021" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signora Presidente, desidero innanzi tutto solo dare il benvenuto ad Antonio Tajani e congratularmi con lui per la sua nomina. E’ molto importante che si trovi qui per questa importante discussione.</p>
      <p sl="en">Desidero innanzi tutto rendere omaggio a Zita Gurmai, che ha compiuto un lavoro eccellente, non solo nel mettere insieme la presente relazione, ma anche nel promuovere l’intero programma eSafety sull’automobile intelligente.</p>
      <p sl="en">Tuttavia desidero soltanto dire alla Commissione che si tratta di un notevole esempio di come un’iniziativa della Commissione sia in grado di riunire persone attraverso i loro propri servizi, dato che, come saprà, il Commissario Reding e il suo predecessore, il Commissario Liikanen, erano coinvolti attivamente in questo tema. Sono lieto di vedere i miei amici André Vits e Juhani Jaaskelainen sedere alle spalle del signor Commissario, dato che sono stati strumentali nel coinvolgere tutti i partecipanti e nel compiere effettivamente dei progressi; faccio eco a quanto ha detto Robert Evans, si tratta di un notevole esempio di come le istituzioni europee possano cooperare senza pesanti normative e con la chiara idea di compiere dei passi avanti.</p>
      <p sl="en">Oggi, signora Presidente, il mio unico rammarico – e mi auguro che se ne occuperà a nome del Parlamento – è che gli altri attori principali dell’intero programma sull’automobile intelligente sono vistosamente assenti dalla prima fila, dato che il Consiglio ha una responsabilità fondamentale in merito a questo tema. Gli Stati membri sono ampiamente responsabili per buona parte della normativa dettagliata che contribuirà a introdurre tali programmi e ad aiutare i nostri cittadini. Dove si trovano in Aula ad ascoltare la presente discussione?</p>
      <p sl="en">Desidero solo fare un paio di osservazioni al fine di approfondire quanto hanno detto gli onorevoli colleghi riguardo alle fondamentali questioni di strade e automobili. Desidero dire agli onorevoli colleghi che hanno parlato di strumentazioni di sicurezza a bordo dei veicoli che l’intero processo evolutivo dell’industria è stato un processo di progresso tecnologico; senza dubbio è vero che le innovazioni in materia di sicurezza sono iniziate prima per le automobili più costose e con volumi minori e che si sono poi diffuse, diventando disponibili anche per le automobili più accessibili. Ora tutte le automobili vendute nell’Unione europea disporranno di sistemi antibloccaggio dei freni. Si tratta di un sistema intelligente, perché a mio avviso l’intelligenza è la raccolta e l’utilizzo delle informazioni. Questo è ciò che fanno tali sistemi. Una volta che si dispone di tale sistema di raccolta delle informazioni, lo si può poi utilizzare per i dispositivi antislittamento. Il costo incrementale è molto inferiore.</p>
      <p sl="en">Ma se disponiamo del sistema eCall , allora tutte le automobili saranno dotate di un sistema esterno di raccolta delle informazioni, che è ciò che vogliamo che interagisca anche con i sistemi delle autostrade intelligenti, dove stiamo altresì raccogliendo informazioni.</p>
      <p sl="en">Tornando alla mia regione – e per inciso, onorevole Evans, al momento la produzione di automobili nel Regno Unito si avvicina agli elevati livelli storici e il numero dei produttori di automobili che producono nel Regno Unito è superiore a quello di qualsiasi altro paese europeo, quindi per cortesia non sminuisca la nostra industria automobilistica – nell’autostrada locale, è stata aperta la prima autostrada intelligente della Gran Bretagna che apre corsie e controlla la velocità secondo il flusso del traffico e vi posso dire che non solo il traffico fluisce più scorrevolmente, ma anche che è migliorato il consumo di carburante: è una situazione vantaggiosa per tutti.</p>
      <p sl="en">Questo è tutto ciò di cui si tratta. Si tratta di vincere utilizzando l’intelligenza e mi auguro che tutti voi darete il vostro appoggio.</p>
    </intervention>
    <intervention id="4-022" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signora Presidente, desidero congratularmi con la mia collega, l’onorevole Zita Gurmai, perché ha compiuto un lavoro eccellente – ha studiato a fondo un tema e ha preparato una relazione eccellente in un ambito che sembrerebbe essere molto tecnico e “maschile”.</p>
      <p sl="pl">Viviamo in una società dominata dalla tecnologia dell’informazione. Questo tipo di apparecchiature è con noi dall’alba al tramonto. Abbiamo riscontrato molto rapidamente che rende la vita più semplice e abbiamo imparato velocemente a trarne vantaggio. Per tale ragione, ha costituito uno sviluppo eccellente il fatto che, come parte della strategia generale per la società dell’informazione e dei media, la Commissione europea abbia individuato una questione che ci tocca molto da vicino, e cioè la sicurezza delle persone e la sicurezza della strada, e abbia preparato la presente iniziativa “automobile intelligente”. Mi piace il nome “automobile intelligente”, non mi crea alcun problema, dato che capisco che è utilizzato in senso figurato. E’ un nome interessante, “automobile intelligente”, attrae l’attenzione delle persone, cattura i mezzi d’informazione, non è inteso in senso letterale. A mio avviso, questo nome costituisce un simbolo dei moderni trasporti europei che, grazie alle nuove tecnologie dell’informazione e delle comunicazioni, diventeranno ancora più sicuri, più ecologici e più efficienti.</p>
      <p sl="pl">Lo scopo primario dell’automobile intelligente è aiutare le persone. In secondo luogo vi sono i vantaggi per l’ambiente e in terzo luogo deve rendere i trasporti europei più efficienti. Non so se l’automobile intelligente necessiterà di promozione e pubblicità enormi. Le persone sono curiose per natura e amano acquistare le novità, in particolare quando sono finanziariamente accessibili.</p>
      <p sl="pl">Sono convinta che, anche se questo tipo di automobile è leggermente più costosa, tutti coloro che la compreranno sentiranno di investire nella loro stessa sicurezza. Ritengo inoltre che non penseranno di aver sprecato quei pochi euro nel garantire la loro sicurezza. L’unica cosa che desidero dire è che gli utenti non devono solo sapere che cosa c’è in un’automobile intelligente, ma anche sapere come funziona e devono imparare come opera la moderna tecnologia alla quale così spesso abbiamo un accesso teorico, ma che in effetti non utilizziamo mai.</p>
      <p sl="pl">Desidero pensare che, come parte delle sue direttive di sicurezza, l’automobile intelligente debba impedire l’utilizzo dei telefoni cellulari e che essi siano installati a bordo delle automobili in modo tale da non distogliere dalla strada l’attenzione del conducente.</p>
      <p sl="pl">La mia ultima osservazione è che persino l’automobile più intelligente, dotata dei più recenti accessori e tecnologie, non soddisferà le nostre aspettative qualora il conducente commetta un errore e qualora il sistema stradale in Europa non sia buono quanto quello già esistente in taluni paesi dell’Unione europea.</p>
    </intervention>
    <intervention id="4-023" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signora Presidente, onorevoli colleghi, signor Commissario, per me è un grande piacere rivolgermi a lei nella sua nuova posizione. Mi congratulo con l’onorevole Gurmai per la presente relazione che era estremamente necessaria.</p>
      <p sl="ro">Onorevoli colleghi, il prezzo del petrolio è aumentato in maniera allarmante e gli sforzi per sostituire i carburanti tradizionali non hanno ancora prodotto i risultati previsti e, per il momento, le soluzioni sono o troppo costose, o controverse, o non sufficientemente collaudate dal punto di vista tecnologico. Ciononostante l’automobile resta per gli europei il mezzo di trasporto più popolare e, purtroppo, tale preferenza causa numerosi problemi, sia in termini sociali che per quanto riguarda la protezione ambientale, così come gli incidenti con danni materiali e, soprattutto, perdite umane.</p>
      <p sl="ro">È necessario l’utilizzo, su vasta scala, dei sistemi di trasporto intelligenti e, innanzi tutto, del controllo elettronico di stabilità. In questo modo si possono salvare migliaia di vite umane, si può ridurre l’inquinamento, si può decongestionare il traffico e si può migliorare sia il comfort e la sicurezza dei conducenti che le relazioni tra le parti del traffico stradale. Si devono coinvolgere sempre più attivamente gli Stati membri e gli imprenditori privati sia nello sviluppo e nell’attuazione delle iniziative eSafety , che nella progettazione di nuovi sistemi di prevenzione degli incidenti, nuovi materiali e tipi di sensori che mettano in comunicazione sia le automobili che le automobili e le strade. E’ chiaro che l’iniziativa “automobile intelligente” non può essere separata dall’iniziativa “strada intelligente”. Appoggio senza alcuna riserva la proposta della Commissione di lanciare un programma per l’attuazione di sistemi di guida cooperativi, cosi come per garantire la disponibilità delle frequenze radio connesse, i cui vantaggi sono visibili nelle fasi sperimentali in vari paesi e, con tutti i relativi costi, produrranno risultati sul lungo periodo.</p>
      <p sl="ro">È vero che tali sistemi fanno fronte principalmente al traffico autostradale e della rete transeuropea dei trasporti. Insisto sul fatto che è imperativo che nel corso del tempo diminuiscano le diversità tra le principali infrastrutture e le altre categorie di strada, in particolare nei nuovi Stati membri. E’ necessario che gli Stati membri utilizzino in modo efficiente i fondi europei forniti loro, oltre a trovare altre soluzioni tecniche e finanziarie per redigere e mettere in pratica strategie sul lungo periodo per l’attuazione di una guida assistita e cooperativa anche in zone che sono veramente problematiche: strade nazionali, regionali e locali, circonvallazioni per il trasporto di beni, strade di collegamento con conurbazioni da … in zone periferiche e nei settori transfrontalieri.</p>
      <p sl="ro">Inoltre, la Commissione europea e gli Stati membri devono continuare i loro sforzi volti ad armonizzare il quadro normativo per eCall , così come per il 112, il numero di telefono per le chiamate d’emergenza, che costituiscono i pilastri della sicurezza essenziale e al fine di consolidare una mobilità duratura e per il benessere dei cittadini europei.</p>
    </intervention>
    <intervention id="4-025" speaker_id="38845" name="Pierre PRIBETICH" is_mep="True" mode="spoken" nationality="France" birth_date="28-12-1956" birth_place="Roubaix" p_group="Socialist Group in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, innanzi tutto desidero congratularmi con la nostra collega, l’onorevole Zita Gurmai, per il risultato ottenuto con la presente relazione sull’iniziativa “automobile intelligente”. Siamo tutti ben consapevoli del fatto che, in termini di sviluppo sociale, la mobilità costituisce una fonte di benessere, di crescita e, conseguentemente, di capacità di promuovere la solidarietà tra i territori e tra le persone. Se vogliamo uno sviluppo sostenibile, dobbiamo combinare le varie modalità di trasporto al fine di migliorare il flusso del traffico nelle città e sul territorio nazionale. Sebbene senza dubbio non vogliamo, come in passato, costruire la nostra società intorno all’automobile, ciononostante i veicoli a motore restano un mezzo fondamentale per realizzare la mobilità intelligente e sostenibile a cui aspiriamo. Se vogliamo renderla una realtà, dobbiamo progettare veicoli intelligenti e sostenibili, basati su tre requisiti: devono essere più sicuri, più puliti e più intelligenti. In aggiunta a tale dichiarazione di principio, l’Europa deve fornire un sostegno concreto alla presente iniziativa mediante direttive e politiche che, sul lungo periodo, integreranno tutti i sistemi elettronici, nomadi o meno, e renderanno possibile il controllo dei processi e guidare automobili più sicure e più pulite, con minori emissioni di CO2 e di particolato.</p>
      <p sl="fr">A tale scopo, dobbiamo incoraggiare i produttori di automobili a considerare, anche a questo stadio, l’introduzione di tali dispositivi elettronici nella progettazione delle nuove automobili, con l’intenzione non solo di aumentare l’efficienza e di agevolare la guida, ma anche, come conseguenza di tutto ciò, di ridurre i costi e di semplificare la produzione e l’installazione.</p>
      <p sl="fr">Se vogliamo realizzare una mobilità sostenibile, dobbiamo anche ampliare il campo di applicazione di tali politiche. I progetti di ricerca e le innovazioni alla fine devono generare strade intelligenti, che miglioreranno la sicurezza, ridurranno i costi dell’energia, utilizzeranno il dialogo tra i veicoli e miglioreranno i flussi del traffico. L’Unione europea vuole promuovere una società basata sulla conoscenza e uno sviluppo sostenibile. In tale contesto, queste iniziative devono trovarsi al primo posto.</p>
      <p sl="fr">Desidero concludere, sottolineando la necessità fondamentale di essere veramente ambiziosi, di fissare obiettivi ambiziosi e di creare le condizioni per la crescita e il progresso in Europa. Facendo eco alla relazione della nostra onorevole collega, Zita Gurmai, il Parlamento europeo è convinto che la Commissione risponderà a tale aspettativa e a tali necessità stabilendo una nuova frontiera per l’automobile intelligente europea e stanziando infine i fondi necessari a realizzare tale ambizione.</p>
    </intervention>
    <intervention id="4-026" speaker_id="28136" name="Etelka BARSI-PATAKY" is_mep="True" mode="spoken" nationality="Hungary" birth_date="15-09-1941" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Signor Presidente, appoggio la relazione del relatore, l’onorevole Gurmai. Signor Vicepresidente, è giunto il momento di attuare sistemi di trasporto intelligenti e, nel fare ciò, di cominciare una nuova era della storia dei trasporti europei. Sappiamo che l’attuazione dei sistemi di trasporto intelligenti costituisce uno degli strumenti più importanti – potremmo persino dire armi – a nostra disposizione se desideriamo rispondere in modo adeguato al cambiamento climatico. Solo due anni fa, qui nella sessione plenaria del Parlamento europeo, ho detto che, a mio avviso, una delle sfide più significative che oggi hanno di fronte i trasporti è chiaramente quella di rendere i sistemi di trasporto intelligente ampiamente disponibili in Europa. Poi, un anno più tardi, ho presentato a quest’Assemblea la revisione del Parlamento europeo del Libro bianco sulla politica europea dei trasporti e il Parlamento ha inequivocabilmente appoggiato i trasporti intelligenti, come fa ora, come una delle priorità fondamentali della politica europea dei trasporti. Perché allora compiamo progressi così lenti? La tecnologia è ampiamente disponibile.</p>
      <p sl="hu">Essa comprende l’automobile intelligente, ad esempio, e sistemi di gestione del traffico urbano basati sulle TIC; il Sistema europeo di copertura per la navigazione geostazionaria (EGNOS, European Geostationary Navigation Overlay System) sarà in produzione a partire dal 2009, mentre il sistema Galileo a partire dal 2013. Una delle forze rilevanti dell’industria europea è costituita dal settore automobilistico, non meno grazie a imprese di piccole e medie dimensioni altamente innovative che operano nel settore. Oggigiorno, inoltre, gli sviluppi in tale settore abbracciano l’Europa occidentale e orientale. A Budapest, ad esempio, vi sono due importanti poli di conoscenza la cui importanza è di livello europeo e che operano unitamente all’Università di tecnologia ed economia di Budapest. Il settore è pertanto impegnato. Ora è tempo di agire per la Comunità e soprattutto per gli Stati membri. Nel caso del programma Equal , ad esempio, si deve garantire che vi siano i necessari investimenti nelle infrastrutture; nel caso dell’iniziativa “automobile intelligente” e “infrastrutture intelligenti”, si deve fornire un ambiente economico adeguato al fine di favorire il loro sviluppo. Certo, non è facile introdurre nuove tecnologie, ma possiamo contribuire a promuovere questo processo mediante appalti pubblici avveduti. Abbiamo a disposizione strumenti in eccesso. Chiediamo alla Commissione di elaborare una strategia adeguata e trans-settoriale volta ad agevolare l’attuazione di sistemi di trasporto intelligenti.</p>
      <p sl="hu">Spostandosi, i cittadini dell’Europa sprecano minuti preziosi, difatti ore. Al contempo, i veicoli inquinano l’atmosfera inutilmente e la mobilità personale è a rischio, in parte perché il prezzo del carburante per i veicoli utilizzati in questo modo sta diventando proibitivo. Il trasporto intelligente costituisce una componente fondamentale della risoluzione di tali problemi. Per quanto concerne i cittadini europei, le persone sono ora aperte a considerare qualsiasi mezzo volto a risolvere i problemi qui sottolineati. Invito pertanto all’azione.</p>
    </intervention>
    <intervention id="4-027" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, signor Commissario, onorevoli colleghi, desidero cogliere quest’opportunità per esprimere i miei sinceri ringraziamenti a Zita, il nostro relatore, per la presente relazione. La conosco, Zita, come una persona che, quando inizia qualcosa, lo fa con animo volenteroso, determinazione, intelligenza ed energia. A mio avviso, questo è precisamente lo spirito alla base della presente relazione.</p>
      <p sl="de">Desidero inoltre cogliere questa opportunità per approfondire un punto menzionato dall’onorevole Grabowska. Non credo che le automobili siano un prodotto destinato principalmente agli uomini. Sono più incline ad assumere il punto di vista opposto. Se possiamo considerare attendibili le statistiche esistenti in merito a questo tema, le donne guidano con maggiore prudenza e attenzione e in modo più sicuro. In altre parole, guidano in maniera più intelligente e credo che questa sia una delle ragioni per cui è stato semplicemente opportuno che sia stata una donna a redigere la presente relazione.</p>
      <p sl="de">Per venire al punto, siamo tutti consapevoli che in tutta Europa il traffico stradale consuma una grande quantità di energia ed emette volumi enormi di gas di scarico. In Europa esso costituisce uno dei principali rischi per la vita umana. Ogni anno è elevato il numero delle persone che muoiono o restano ferite in incidenti stradali. E’ pertanto importante che la normativa europea cerchi di ridurre tali dati. Di conseguenza, è imperativo che i veicoli siano resi più intelligenti nel vero senso della parola, così che questo genere di cose non si verifichi più così spesso in futuro.</p>
      <p sl="de">Ritengo che la presente relazione punti nella giusta direzione. La chiave del successo, tuttavia – e su questo punto concordo completamente con l’onorevole Rack – è costituita dal fatto che tali sistemi debbano essere resi disponibili alle grandi masse dei proprietari di automobili, che abbiano un impatto generale e che non continuino a essere, come in passato, un privilegio di una ristretta categoria di persone. Ritengo che la relazione esprima piuttosto chiaramente anche questo concetto. Ecco perché ritengo che sia giusto che oggi venga adottata da parte nostra.</p>
    </intervention>
    <intervention id="4-028" speaker_id="28318" name="Emanuel Jardim FERNANDES" is_mep="True" mode="spoken" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">Signor Presidente, signor Commissario, desidero iniziare ringraziando l’onorevole Gurmai per la sua eccellente relazione e per aver conferito alla presente iniziativa un profilo così elevato, incoraggiando in tal modo gli attori e le parti interessate a partecipare.</p>
      <p sl="pt">Si tratta di un problema serio. Non possiamo dimenticare i 42 000 morti nel 2005. Non posso dimenticare che nel 1993 il Portogallo a registrato 150 morti per 1 000 000 di abitanti, sebbene tali cifre siano in calo.</p>
      <p sl="pt">Il contributo della presente relazione e del lavoro della nostra onorevole collega è cruciale e vi sono due aspetti che desidero sottolineare.</p>
      <p sl="pt">Oggigiorno, la mobilità è fondamentale per il funzionamento della società europea. Nella nostra vita quotidiana, tutti noi dipendiamo dai trasporti e l’intensità dei trasporti e della mobilità è causa di sempre più problemi sociali e ambientali. La risposta adeguata deve essere pertanto data per fasi, ma deve essere data e con celerità. Si deve tenere conto delle restrizioni affrontate dai consumatori e dall’industria automobilistica, ma esse non devono impedirci di raggiungere l’obiettivo della sicurezza.</p>
      <p sl="pt">Il secondo aspetto è costituito dall’informazione. I consumatori devono essere informati circa le infrastrutture e le automobili intelligenti. Le informazioni devono essere chiare e comprensibili e devono essere fornite al momento giusto. I rivenditori di automobili e il personale addetto alle vendite, tutti gli agenti coinvolti, gli Stati membri, le regioni e le autorità locali hanno una grande responsabilità in questo settore, così come i mezzi d’informazione. Tale cooperazione deve essere garantita dall’Unione europea, dato che da soli non possiamo raggiungere l’obiettivo ultimo, che è senza dubbio l’obiettivo della Commissione e del relatore.</p>
    </intervention>
    <intervention id="4-029" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, desidero esprimere le mie più vive congratulazioni alla mia collega, l’onorevole Gurmai, per l’entusiasmo messo nel convertire l’”automobile dei sogni” della nostra giovinezza in una vera automobile per il futuro dell’Europa.</p>
      <p sl="es">Certo, è la tecnologia che si mette in luce e tutte le proposte che avanza nella sua intraprendente relazione ci aiuteranno a continuare a compiere progressi negli sviluppi logistici in cui è impegnata l’Unione europea.</p>
      <p sl="es">Ritengo inoltre che dopo l’accordo raggiunto circa il dispiegamento di Galileo, l’automobile intelligente costituirà una delle iniziative che aggiungeranno significato al dispiegamento di Galileo.</p>
      <p sl="es">Ieri, senza andare oltre, abbiamo approvato la direttiva sulla sicurezza delle infrastrutture stradali, che ha già messo in evidenza la necessità di sviluppare sistemi e veicoli intelligenti e interattivi. Se già disponiamo delle infrastrutture, tutto ciò di cui necessitiamo è chiaramente un veicolo “intelligente”.</p>
      <p sl="es">L’automobile “intelligente” contribuirà anche a migliorare la prevenzione e il controllo delle infrazioni al codice della strada, in particolare riguardo all’interazione con i semafori, i limiti di velocità e i blocchi antialcol. Nell’ambito della sicurezza stradale sarà certamente fondamentale tutto ciò che è connesso ai sensori di massa per i pedoni e gli altri utenti vulnerabili della strada.</p>
      <p sl="es">In merito al sistema eSafety , che è troppo in ritardo rispetto a quanto programmato, signor Commissario, abbiamo già richiesto che venga incluso in tutti i veicoli e non solo nei veicoli di qualità superiore e l’onorevole Gurmai desidera vederlo attuato quanto prima.</p>
      <p sl="es">Tuttavia, abbiamo previsto di includerlo anche nei veicoli professionali, in particolare in agricoltura, in cui, con il passare del tempo, l’isolamento del conducente rende peggiori le conseguenze di qualsiasi incidente.</p>
      <p sl="es">Le domando, signor Commissario, quando saremo in grado di includere il sistema eSafety nei veicoli professionali, in particolare nei veicoli agricoli?</p>
      <p sl="es">Ad ogni modo, l’automobile intelligente deve essere accessibile a tutti e tali tecnologie devono essere appoggiate al fine di renderle più economiche e accessibili, non solo per i paesi che ne necessitano di più, ma per tutti i cittadini europei.</p>
    </intervention>
    <intervention id="4-030" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">Nella relazione si afferma che l’iniziativa “auto intelligente” non può essere portata a termine in modo compiuto se separata dalle iniziative “strade intelligenti”. Tuttavia, come hanno sottolineato prima di me altri onorevoli colleghi, non può essere portata a termine neppure se non vi è un conducente intelligente che comprenda le regole della strada e che disponga di adeguate conoscenze tecniche.</p>
      <p sl="sk">Come fisico, desidero aggiungere che un conducente europeo intelligente deve anche essere molto meglio preparato in termini di somministrazione dei gesti di pronto soccorso in caso di incidente. Il conducente deve essere addestrato su base permanente, non solo in teoria ma anche attraverso un’adeguata preparazione pratica che preveda simulazioni di incidenti, cosi che sia pronto o pronta, che possa reagire in modo corretto e che possa somministrare i gesti di pronto soccorso, salvando in tal modo un maggior numero di vite in caso di incidenti che comportano uno stress elevato. Dato che salvare vite è uno degli obiettivi dell’iniziativa in oggetto, ho voluto menzionare brevemente tale questione.</p>
    </intervention>
    <intervention id="4-031" speaker_id="37524" name="Marusya LYUBCHEVA" is_mep="True" mode="spoken" nationality="Bulgaria" birth_date="20-07-1949" birth_place="Mitrovci" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signor Presidente, signor Commissario, signora relatrice, è più che ovvio che necessitiamo di un approccio comune e di una politica integrata al fine di garantire la sicurezza stradale ai cittadini, il che comporta diversi aspetti importanti. Innanzi tutto, la prevenzione, il miglioramento delle infrastrutture, il miglioramento delle capacità del conducente, l’introduzione di innovazioni tecnologiche per la sicurezza nella progettazione delle automobili. In secondo luogo, il controllo e il potenziamento lungo l’intera catena al fine di garantire la sicurezza stradale. Il relatore merita piena fiducia per questa iniziativa e per l’eccellente qualità della presente relazione. La sicurezza stradale è per tutti noi di estrema importanza, dato che le misure da adottare salvano vite umane. L’iniziativa “automobile intelligente” non riguarda solamente soluzioni tecniche. Riguarda minori rischi e maggiore sicurezza. Riguarda restare vivi e la vita deve essere accessibile per tutti i cittadini. La preparazione della presente relazione è stata accompagnata da una buona campagna di sensibilizzazione e il relatore merita le mie congratulazioni anche per questo.</p>
    </intervention>
    <intervention id="4-032" speaker_id="28351" name="Tomáš ZATLOUKAL" is_mep="True" mode="spoken" nationality="Czechia" birth_date="03-08-1969" birth_place="Zlín" p_group="Group of the European People's Party (Christian Democrats) and European Democrats" m_state="CZ">
      <p sl="cs">La sicurezza stradale deve essere sostenuta da sistemi di assistenza. Tali sistemi vanno a vantaggio del conducente e rendono più efficienti il flusso del traffico. Hanno lo scopo di agevolare la guida e di ridurre il rischio di perdita della concentrazione. La tecnologia dell’automobile intelligente rende possibili la mitigazione o persino l’eliminazione di tali problemi. Appoggio il punto di vista del relatore secondo cui al momento i tassi di penetrazione dei sistemi e delle applicazioni per automobili intelligenti restano molto bassi rispetto al loro potenziale. Sono altresì convinto che dobbiamo sfruttare appieno tali sistemi e applicazioni a tempo debito. Le automobili intelligenti necessitano anche dell’appoggio di infrastrutture intelligenti, ma la “strada intelligente” non è ancora pronta. E’ alquanto chiaro che nelle automobili gli elementi di sicurezza attivi contribuiscono a ridurre il numero dei morti negli incidenti stradali. Il sistema eCall costituisce un’efficace strumentazione aggiuntiva del sistema generale per la protezione degli utenti della strada. Mi congratulo con il relatore per la sua relazione.</p>
    </intervention>
    <intervention id="4-033" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signor Presidente, onorevoli deputati, io credo che grazie al lavoro del Parlamento, grazie al testo della comunicazione elaborata dalla Commissaria Reding che io sostituisco, ma anche all’eccellente lavoro della on. Gurmai, oggi noi abbiamo dato un segnale importante ai cittadini che ci ascoltano in tribuna, ma che idealmente rappresentano il mezzo miliardo di cittadini europei, che le istituzioni sono vicine ai cittadini e cercano di dare risposte alle esigenze dei cittadini, che deve essere la nostra prima priorità, Parlamento, Consiglio e Commissione.</p>
      <p sl="it">Soltanto così noi avvicineremo la gente, i popoli d’Europa alle istituzioni. La risposta migliore che possiamo dare a chi è scettico, a chi ha votato anche no nei referendum è quella di dimostrare che l’Europa è vicina ai cittadini, dobbiamo dare un messaggio positivo, dobbiamo avere il coraggio di andare avanti e di far capire che la gente, le esigenze del cittadino sono la nostra prima priorità, e colgo quindi volentieri il suo invito, signor Presidente.</p>
      <p sl="it">Quella della sicurezza stradale sarà, per quanto mi riguarda, e per quanto riguarda la Direzione generale che dipende dal Commissario ai trasporti, la priorità – l’ho detto nel corso dell’intervento che poi mi ha portato ad avere la fiducia di questo Parlamento, che ringrazio ancora, dopo esservi stato per tanti anni, per la fiducia accordatami – ecco dicevo, la sicurezza dei cittadini: la persona deve essere al centro della nostra iniziativa.</p>
      <p sl="it">Io ho ascoltato con grande interesse tutto quanto il dibattito, c’è stata veramente la voglia oggi da parte delle istituzioni di dare risposte, di salvare le vite umane, ogni vita umana che noi saremo stati capaci di salvare grazie alla nostra azione legislativa, grazie al nostro impegno sarà un’opera meritoria che ci verrà riconosciuta. Ecco perché bisogna andare avanti, ecco perché condivido la posizione di tanti parlamentari che oggi hanno sottolineato l’importanza, certo, degli strumenti intelligenti e delle macchine intelligenti, ma dobbiamo prima fare in modo che l’uomo sia intelligente, perché la prima responsabilità è quella del cittadino che è al volante, che deve sapere che ci sono altri cittadini la cui vita dipende dal suo comportamento.</p>
      <p sl="it">La tecnica certo deve essere al servizio dell’uomo, l’elemento umano è fondamentale, ecco perché condivido l’impostazione di chi – e l’ho detto nel corso dell’intervento di presentazione – sostiene che bisogna formare i conducenti, bisogna informare i cittadini delle nuove strumentazioni che la tecnica e la ricerca ci permettono di mettere sempre al servizio del cittadino. E’ inutile altrimenti spendere denaro pubblico nella ricerca o anche denaro privato se le scoperte che si fanno, se le iniziative che si riescono a realizzare non sono messe al servizio dei cittadini e per salvare tante vite umane. Ecco perché, ripeto, il settore della sicurezza stradale sarà una priorità – è un impegno che prendo solennemente davanti al Parlamento europeo – sarà uno degli impegni, ripeto, maggiori che avremo nei prossimi mesi come Commissione e come settore dei trasporti.</p>
      <p sl="it">Volevo rispondere brevemente anche alla questione che aveva posto l’on. Pribetich a proposito dei tempi. In base ai risultati di una consultazione aperta il 23 maggio del 2008, la Commissione europea ha proposto un regolamento sui requisiti dell’omologazione per tipo riguardo alla sicurezza generale degli autoveicoli, che prevede che a partire dal 2012 siano montati a bordo degli autoveicoli nuovi sistemi di controllo elettronico della stabilità per migliorare significativamente la sicurezza dei veicoli stessi. Il regolamento si richiama ai regolamenti tecnici armonizzati nell’ambito del Forum mondiale della commissione economica per l’Europa delle Nazioni Unite.</p>
      <p sl="it">Rispondo anche alla on. Ayala Sender che, per quanto riguarda i veicoli pesanti, nel novembre 2007 il Forum mondiale dell’UNECE per l’armonizzazione dei regolamenti in materia di veicoli ha approvato un testo riguardante il montaggio obbligatorio dell’ESC e le relative norme tecniche. Il testo ha ricevuto il sostegno della Commissione europea, ciò significa che l’ESC diventerà obbligatorio sui nuovi tipi delle categorie più comuni di veicoli pesanti a partire dal 2010.</p>
      <p sl="it">Per quanto riguarda i veicoli professionali e ai quali lei si è riferita, soprattutto quelli nel settore agricolo – purtroppo in Europa ci sono ancora morti a causa di incidenti provocati da mezzi agricoli, a volte per irresponsabilità del conducente che non conduce bene, comunque ci sono – per ora non è previsto nulla, perché si è data priorità agli autoveicoli e ai veicoli pesanti. Però accolgo il suo suggerimento, per quanto riguarda la mia competenza lo riferirò anche alla Commissaria Reding, perché mi sembra una proposta importante che soprattutto nelle zone rurali è sentita in modo particolare. Nel settore dell’agricoltura, lo ripeto, ancora purtroppo ci sono tante morti che non sono morti che avvengono sulle strade, ma avvengono nei terreni agricoli, ma noi non possiamo far finta che questo non sia un problema.</p>
      <p sl="it">Ecco perché, onorevole, la ringrazio del suo suggerimento, come ringrazio tutti quanti i parlamentari che sono intervenuti, ripeto, la Commissione, e concludo, signor Presidente, e mi scuso se ho rubato qualche minuto in più ma mi pare che questo argomento sia talmente importante che possiamo anche sforare le regole burocratiche legate ai tempi. Dicevo, accogliamo favorevolmente la relazione della on. Gurmai, che ringrazio ancora per l’entusiasmo, perché dobbiamo dimostrare di avere entusiasmo quando ci impegniamo a difendere i diritti dei cittadini.</p>
      <p sl="it">Accogliamo favorevolmente l’incoraggiamento del Parlamento, il sostegno dato al sistema eCall e alle azioni volte a favorire la sua realizzazione, quindi credo che il dibattito di oggi a mio giudizio si concluda positivamente perché Commissione, Parlamento, e mi auguro anche Consiglio, signor Presidente, si sono trovati d’accordo nello stare dalla parte dei cittadini nel tentativo di salvare il maggior numero di vite umane possibile.</p>
    </intervention>
    <intervention id="4-034" speaker_id="23805" name="Zita GURMAI" is_mep="True" mode="spoken" role="relatore" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">La ringrazio molto, signor Presidente, Signor Commissario, onorevoli colleghi, cittadini d’Europa, Vi ringrazio sentitamente per le vostre osservazioni e i vostri commenti. Ritengo che questa sia senza dubbio una nuova era nella storia dei trasporti europei, come ha affermato la mia onorevole collega Etelka Barsi-Pataky. E’ molto importante che tutti i presenti in quest’Aula abbiano espresso il loro appoggio alla relazione; è un fatto ovvio che si debba essere il più ecologici possibili al fine di compiacere il gruppo dei Verdi/Alleanza libera europea, e siamo lieti che alla fine anch’esso abbia dato il suo appoggio alla presente relazione. Mi sento in dovere di sottolineare quanto ciò sia importante. Concordo con lei, signor Commissario, sul fatto che se riusciamo a salvare anche solo un’unica vita sulle strade, allora avremo ottenuto qualcosa; vedete, ritengo che la cosa più importante che possiamo fare in qualità di decisori europei è proteggere la vita umana. Molti di voi hanno citato una statistica scioccante: 41 600 persone muoiono sulle strade.</p>
      <p sl="hu">Vi ringrazio anche per il vostro appoggio, dato che al fine di portare tale questione a una conclusione necessitiamo della partecipazione di tutti. Sono molto orgogliosa di Viviane Reding e della sua squadra, André e Juhani, che sono seduti qui. Essi hanno sostenuto questo intero processo. Non solo nel corso dell’ultimo mese, bensì nel corso degli ultimi anni, perché le tecnologie andavano collaudate per vedere se funzionavano davvero. Vi ricordate che una volta non esistevano le cinture di sicurezza, mentre ora le diamo per scontate? O, come ha affermato Robert Evans, oggi c’è un’autoradio in ogni vettura. Un giorno le nuove tecnologie diventeranno naturali tanto quanto lo sono ora le cinture di sicurezza e le autoradio. Abbiamo bisogno dei cittadini europei, che compreranno questi sistemi intelligenti una volta che avranno visto i vantaggi che sono in grado di offrire. E’ altresì importante che i produttori di veicoli siano dalla nostra parte, perché ogni anno in Europa vengono prodotti 17 milioni di automobili e 2 milioni di persone sono occupate in questo settore. E’ importante che riguardo a tale questione gli Stati membri siano con noi, sebbene debba convenire con Malcom Harbour: il Consiglio è vistosamente assente.</p>
      <p sl="hu">Ha poco senso che la Commissione e il Parlamento europeo facciano tutto ciò che è in loro potere se il Consiglio non prende sul serio tale questione. Il Consiglio deve tuttavia essere conscio del fatto che anch’esso rappresenta i cittadini d’Europa. Ci esorto pertanto a lavorare insieme. Vi chiedo questo perché le azioni dicono più delle parole. E’ nel nostro interesse comune riconoscere che ognuno ha la possibilità di uscirne vincitore se conseguiamo risultati in questo settore, così come di spostarsi in sicurezza, il traffico sarà ottimale, l’inquinamento ambientale può essere ridotto e il settore industriale dell’Europa può diventare leader nel settore delle tecnologie dell’informazione e delle comunicazioni. Si tratta di un’opportunità per fare davvero la differenza. Non lasciamoci sfuggire quest’occasione.</p>
      <p sl="hu">Vi ringrazio per l’attenzione. Sono molto ottimista in merito al fatto che il Commissario Tajani farà tutto ciò che è in suo potere perché questo sogno diventi realtà.</p>
    </intervention>
    <intervention id="4-035" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Signor Presidente, un richiamo al regolamento del Parlamento, non ce l’ho di fronte, ma sono certo che i suoi servizi ce l’hanno dinanzi, mi perdoni pertanto se mi alzo in piedi. Non riguarda la relazione Gurmai, perché ne abbiamo parlato.</p>
      <p sl="en">Mentre parlava, senza dubbio mentre l’onorevole Gurmai riassumeva la sua relazione, ho notato che sono entrati degli esponenti del pubblico nella galleria dei visitatori. Do loro un caloroso benvenuto e penso che sia molto positivo e molto importante che le persone vengano nella galleria dei visitatori, ma sono altresì consapevole del fatto che non appena mi sarò seduto, dopo l’intervento di grande importanza che sto facendo, ciò che succederà è che la seduta verrà sospesa fino alle 12.00 per il turno di votazioni.</p>
      <p sl="en">Queste povere persone, che hanno percorso molte centinaia di chilometri, questa mattina non avranno il privilegio di ascoltare una discussione e un discorso. Si allontaneranno un po’ da me, ma mi domando se per lei e i suoi assistenti fosse possibile tornare dalle autorità competenti al fine di cercare un modo di garantire che, nel caso di discussioni che terminano alle 11.30, come è accaduto questa mattina, e quando non vi è nulla in programma fino alle 14.00, si possa inserire qualcosa, al fine di riempire la mezz’ora libera tra adesso e mezzogiorno, che siano le urgenze di questo pomeriggio o qualcos’altro di importanza assoluta?</p>
      <p sl="en">Parlo a nome di queste forse circa 100 persone presenti in galleria, che sono venute per ascoltare parlare delle persone e al momento tutto ciò che sentono sono io che blatero per due minuti a proposito di nulla – ma che faccio una constatazione molto seria.</p>
      <a text="(Applausi)"/>
    </intervention>
    <intervention id="4-036" speaker_id="4346" is_mep="True" mode="spoken" role="Presidentee" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Onorevole Evans, aveva un minuto per parlare, non due.</p>
      <p sl="unknown">Prendiamo nota dell’idea che ci è stata proposta dal sempre arguto onorevole Evans.</p>
      <p sl="unknown">Ad ogni modo, prima di sospendere la seduta, desidero condividere con voi e con il signor Commissario la buona notizia che, qualche ora fa, la Camera dei Lord di un paese così importante quale è il Regno Unito di Gran Bretagna e d’Irlanda del Nord ha ratificato il Trattato di Lisbona. Immagino che la Regina Elisabetta sia in fase di sottoscrizione del documento attinente, così che il Regno Unito, mediante tale misura, ratifichi il Trattato di Lisbona. Penso che siamo tutti felici di questa notizia, ivi compresi coloro che non sono presenti, anche se lasciano la loro bandiera sul loro seggio e di solito non sono presenti in Aula quando c’è del lavoro da fare.</p>
      <p sl="unknown">Con questa felice notizia, terminiamo questa discussione.</p>
      <p sl="unknown">La votazione si svolgerà domani, alle 12.00.</p>
      <a text="(La seduta, sospesa alle 11.30, è ripresa alle 12.00)"/>
    </intervention>
  </section>
  <section id="creitem3" title="3. Turno di votazioni">
    <intervention id="4-039" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem4" title="3.1. Trasporto interno di merci pericolose (A6-0227/2008, Bogusław Liberadzki) (votazione)"/>
  <section id="creitem5" title="3.2. Gestione della sicurezza delle infrastrutture stradali (A6-0050/2008, Helmuth Markov) (votazione)"/>
  <section id="creitem6" title="3.3. Potenziamento delle capacità di reazione dell’Unione europea alle catastrofi (votazione)">
    <intervention id="4-044" speaker_id="28298" name="Iratxe GARCÍA PÉREZ" is_mep="True" mode="spoken" nationality="Spain" birth_date="07-10-1974" birth_place="Baracaldo" m_state="ES">
      <p sl="es">Signora presidente, l’emendamento 37 è stato ritirato e non verrà pertanto sottoposto a votazione.</p>
    </intervention>
    <intervention id="4-045" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Purtroppo non siamo stati informati del fatto che era stato ritirato e pertanto lo abbiamo comunque sottoposto a votazione.</p>
      <p sl="unknown">Prima della votazione sull’emendamento n. 15:</p>
    </intervention>
    <intervention id="4-046" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, a nome del nostro gruppo e nell’interesse di cercare un compromesso e un accordo in proposito, saremmo intenzionati a ritirare il seguente emendamento qualora il relatore accettasse un piccolo emendamento orale, come indicato nell’elenco, semplicemente al fine di renderlo meno specifico in termini di richiesta della “direttiva” giuridicamente vincolante e lasciandolo come portare avanti “misure”. Se il relatore è concorde in merito, allora possiamo ritirare il seguente emendamento.</p>
    </intervention>
    <intervention id="4-047" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signora Presidente, in qualità di autore della proposta di risoluzione, che è stata adottata quasi all’unanimità in seno alla commissione per l’ambiente, la sanità pubblica e la sicurezza alimentare, mi dispiace, ma non posso accettare la proposta dell’onorevole Bowis, perché l’emendamento orale suggerito compromette drasticamente l’essenza del testo. Chiedo a quegli onorevoli colleghi che concordano con questo punto di vista di alzarsi in piedi.</p>
    </intervention>
    <intervention id="4-048" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Onorevole Bowis, sembrerebbe che si siano alzati più di 40 onorevoli deputati, non possiamo pertanto trattare l’emendamento orale.</p>
      <a text="(L’emendamento orale non è accolto)"/>
      <p sl="unknown">Prima della votazione sull’emendamento n. 35</p>
    </intervention>
    <intervention id="4-049" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, se non altro si tratta di un po’ di attività fisica. L’emendamento orale suggerito all’emendamento socialista si trova sul buono d’ordine e con ciò lo propongo a nome del nostro gruppo. Vedremo se vi sarà un breve ma intenso momento di attività aerobica proveniente dal lato opposto dell’Aula.</p>
    </intervention>
    <intervention id="4-050" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Da un lato all’altro dell’Aula è senz’altro attività fisica!</p>
      <p sl="unknown">(L’emendamento orale non è stato accolto).</p>
    </intervention>
  </section>
  <section id="creitem7" title="4. Benvenuto">
    <intervention id="4-052" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Porgo ora il benvenuto alla delegazione dell’Assemblea federale svizzera, che ci segue dalla tribuna degli ospiti ufficiali. La delegazione svizzera è guidata dall’onorevole Brigitta Gadient.</p>
      <a text="(Applausi)"/>
      <p sl="unknown">È per me un piacere accogliere tutti voi al Parlamento europeo di Strasburgo dove ieri e oggi avete preso parte al 27° incontro interparlamentare UE-Svizzera.</p>
      <p sl="unknown">So che si sono tenute alcune discussioni interessanti sugli sviluppi e la situazione attuale, nonché sulle sfide future delle relazioni tra Svizzera e UE con enfasi particolare sul dialogo UE-svizzero in merito alle questioni fiscali, alla libera circolazione delle persone e alle esperienze derivanti dagli ultimi allargamenti dell’UE, nonché alla fornitura di servizi transfrontalieri e agli accordi Schengen-Dublino, ai contributi finanziari svizzeri all’allargamento dell’UE e al libero scambio dei prodotti agricoli.</p>
      <p sl="unknown">Vi è una lunga relazione tra i nostri parlamenti – circa tre decenni – che ha portato allo sviluppo di una profonda conoscenza sia del lato dell’UE che di quello svizzero. Sono certa che lo scambio di opinioni che ha avuto luogo questa settimana promuoverà la nostra cooperazione parlamentare.</p>
      <a text="(Applausi)"/>
    </intervention>
  </section>
  <section id="creitem8" title="5. Turno di votazioni (proseguimento)">
    <intervention id="4-054" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Proseguiamo ora con la votazione.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem9" title="5.1. 1° luglio, quarant’anni di Unione doganale (votazione)"/>
  <section id="creitem10" title="5.2. Carta europea dei diritti dei consumatori di energia (A6-0202/2008, Mia De Vits) (votazione)"/>
  <section id="creitem11" title="5.3. Importazione di carcasse di pollame (votazione)"/>
  <section id="creitem12" title="5.4. Crisi del settore della pesca in seguito all’aumento del prezzo del gasolio (votazione)"/>
  <section id="creitem13" title="5.5. Preparazione del Vertice UE-Russia (votazione)"/>
  <section id="creitem14" title="5.6. Futuro del settore ovicaprino in Europa (A6-0196/2008, Liam Aylward) (votazione)"/>
  <section id="creitem15" title="5.7. Verso una mobilità più sicura, più pulita e più efficiente a livello europeo: prima relazione sull’iniziativa “automobile intelligente” (A6-0169/2008, Zita Gurmai) (votazione)"/>
  <section id="creitem16" title="6. Dichiarazioni di voto">
    <intervention id="4-065" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signora Presidente, onorevoli colleghi, desidero dichiarare il mio voto sulla risoluzione del Parlamento europeo sul potenziamento delle capacità di reazione dell’Unione europea alle catastrofi. Senza dubbio il tono di solidarietà e di aiuto reciproco del documento costituisce un passo nella giusta direzione. La relazione Barnier ci sfida a compiere passi concreti e a tal proposito la comunicazione della Commissione mostra la via per procedere. Certo dobbiamo garantire la compatibilità e potenziare a diversi livelli la cooperazione transfrontaliera tra le forze di protezione dei nostri paesi. Purtroppo, non ho potuto appoggiare la risoluzione dato che non è stato accolto il nostro emendamento orale. In tale emendamento ci opponiamo alla creazione di strumenti giuridicamente vincolanti che avrebbero colpito normative, politiche e programmi nazionali, influendo pertanto sull’elemento della solidarietà. Semplicemente ritengo che otterremo una migliore protezione dall’impatto delle catastrofi appoggiando le forze di protezione nei nostri Stati membri e attraverso il coordinamento e gli investimenti nel loro equipaggiamento che non mediante l’elaborazione di nuove normative che, nel corso dell’intero processo, non faranno nulla di più che generare maggiore burocrazia.</p>
    </intervention>
    <intervention id="4-067" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Dal 1968 l’Unione doganale ha giocato un ruolo fondamentale nel preservare e sviluppare il mercato unico. Quarant’anni dell’Unione doganale costituiscono un successo notevole, che ha fornito vantaggi alle imprese e ai cittadini dell’UE.</p>
      <p sl="sk">Accolgo con favore la risoluzione dell’onorevole Arlene McCarthy, a nome della commissione per il mercato interno e la protezione dei consumatori sul quarantesimo anniversario dell’Unione doganale e ho votato a favore.</p>
      <p sl="sk">A causa della globalizzazione e del progresso tecnologico, l’Unione doganale deve affrontare sfide quali beni contraffatti, maggiori importazioni di prodotti pericolosi e la necessità di istituire sistemi di informatizzazione delle dogane. Solo la reciproca collaborazione tra l’amministrazione doganale e le autorità di sorveglianza a livello internazionale sarà in grado di proteggere il mercato dell’UE dalle importazioni di prodotti pericolosi e contraffatti, potenziando in tal modo la protezione dei consumatori. Mi sono convinta di ciò quando mi sono recata in visita alle autorità doganali nazionali e alle amministrazioni doganali di Praga, Anversa e Washington, così come a quelle di Pechino e Shanghai.</p>
      <p sl="sk">Questo anniversario costituisce l’occasione giusta per ringraziare i funzionari doganali per il loro lavoro difficile e spesso pericoloso, nonché per esprimere il nostro apprezzamento per i successi che hanno raggiunto nella lotta contro i prodotti pericolosi e contraffatti e la pirateria.</p>
    </intervention>
    <intervention id="4-068" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signora Presidente, il quarantesimo anniversario sembra essere un momento opportuno per affrontare un malinteso che nel nostro paese esiste, credo, da quando i vostri e i miei elettori hanno votato quello che credevano essere il mercato comune circa 35 anni fa – il malinteso riguardante la differenza tra un’area di libero scambio e un’unione doganale.</p>
      <p sl="en">Ciò che penso che la maggior parte dei britannici abbia capito dal mercato comune è che ci sarebbe stato un reciproco riconoscimento dei prodotti, che se si poteva vendere qualcosa nel Regno Unito, si doveva essere autorizzati a venderla anche in Germania, Francia e Spagna e viceversa.</p>
      <p sl="en">Ma senza dubbio ciò che abbiamo è invece standardizzazione. Un bene deve contenere certi ingredienti, essere di un volume non inferiore a x e non superiore a y e, anche se tale prodotto non è mai stato pensato per l’esportazione, persino se non attraverserà mai le frontiere, esso può trovarsi considerato illegale e vietato nel suo stesso paese; ciò capita spesso perché accade che un rivale da qualche parte in Europa – non altrettanto spesso in Gran Bretagna – rispetti comunque un intero gruppo di specifiche e utilizzi i meccanismi dell’Unione europea al fine di trasferire i costi a suo carico ai concorrenti.</p>
      <p sl="en">Ritengo che sia una vergogna che abbiamo perso il concetto originario di libera circolazione di beni e servizi in favore dell’armonizzazione, che riduce la scelta dei consumatori.</p>
    </intervention>
    <intervention id="4-069" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, è meraviglioso vederla alla Presidenza.</p>
      <p sl="en">Quando tengo un discorso nel mio seggio elettorale di Londra – per chi di voi che abbiamo sentito parlare di Londra, la più grande città del mondo, la capitale del più grande paese a livello globale – spesso i miei elettori mi sottolineano che nel 1973 pensavano che stavamo aderendo a un’unione doganale. Pertanto dico: “Non capite la natura di tutto ciò? Non comprendete la natura del progetto europeo? Si tratta solo di un’ulteriore integrazione politica ed economica”.</p>
      <p sl="en">Infatti, durante la mia prima settimana in Parlamento, il leader del mio gruppo, Hans-Gert Pöttering, si è alzato in piedi e ha detto: “Nulla deve essere permesso per imboccare la strada verso l’integrazione europea, nulla deve essere permesso per imboccare la strada verso il progetto europeo”. Chiaramente, pertanto, nel mio collegio elettorale vi è un malinteso riguardo alla natura del progetto.</p>
      <p sl="en">L’appello che rivolgo a voi, a coloro in quest’Aula che appoggiano tale progetto, è il seguente: per cortesia siate onesti circa le sue intenzioni. Se cercate di negare la verità riguardo a questo progetto, allora, quando chiederete al popolo, esso lo rifiuterà, come ha fatto in Irlanda in occasione del referendum .</p>
    </intervention>
    <intervention id="4-071" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, anch’io sono lieta di vederla alla Presidenza.</p>
      <p sl="en">Ho votato a favore dell’emendamento 6, perché credo che l’autorizzazione all’importazione del pollo al cloro porterebbero a un indebolimento delle norme europee, cosa che credo accadrebbe su due fronti. Innanzi tutto, vi è una mancanza di dati scientifici sull’impatto ambientale e sanitario dell’utilizzo delle sostanze proposte. In secondo luogo, dato il regime in cui operano i produttori di pollame, è irragionevole avere due norme distinte, sia dalla prospettiva dei produttori che, soprattutto, da quella dei consumatori.</p>
      <p sl="en">Il precedente oratore ha menzionato il referendum su Lisbona che si è tenuto in Irlanda. Senza dubbio una delle questioni più diffuse tra la gente comune in cui mi sono imbattuto quando facevo propaganda era che le persone erano contrarie a norme distinte. Ma ciò che stiamo facendo qui oggi è proprio occuparci di questo punto, pertanto sono lieta che il Parlamento abbia adottato tale risoluzione.</p>
    </intervention>
    <intervention id="4-073" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, appoggio appieno la risoluzione adottata dal Parlamento. Nuovamente, una delle cose di cui spesso parliamo in quest’Aula è come rispondere ai bisogni dei cittadini. Penso che questo sia uno di quei casi in cui è necessaria una risposta.</p>
      <p sl="en">L’industria della pesca è in crisi, dato che nel corso degli ultimi cinque anni il prezzo del gasolio è aumentato di più del 300 per cento mentre i prezzi del pesce sono simili a quelli corrisposti 20 anni fa. Il punto fondamentale è pertanto che i pescatori non possono sopravvivere, stanno cessando la loro attività e penso che alcune delle nostre proposte contenute nella presente risoluzione contribuiranno a migliorare la situazione.</p>
      <p sl="en">Sono lieta di sapere che la Presidenza slovena abbia affermato che terrò conto di tutto ciò ed esorto il Consiglio dei ministri della Pesca a prestare particolare attenzione alla presente risoluzione quando si incontrerà la prossima settimana.</p>
    </intervention>
    <intervention id="4-074" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Ora, onorevole Kamall, suppongo che ci parlerà dei pescatori di Londra?</p>
    </intervention>
    <intervention id="4-075" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, non credo che ve ne siano più, grazie alla politica comune della pesca!</p>
      <p sl="en">La ringrazio molto per avermi concesso l’opportunità di dichiarare come ho votato in merito a questa importante discussione. Desidero dire ai miei onorevoli colleghi di quest’Assemblea di, effettivamente, esaminare qual è il problema reale. Ogni volta che vi è una crisi internazionale, cercate di attribuirle la colpa dei problemi dell’industria della pesca. In effetti non è l’aumento del prezzo del gasolio il vero problema di quest’industria. E’ la politica comune della pesca, un sistema di pianificazione centrale di cui i sovietici sarebbero stati orgogliosi. Trovo assurdo che gli onorevoli colleghi di quest’Assemblea siano così intenzionati a sposare l’economia sovietica.</p>
      <p sl="en">Ci esorto a esaminare alcuni dei sistemi di conservazione della pesca di tutto il mondo di maggior successo. Se ad esempio si osservano quelli di Islanda e Nuova Zelanda, si scoprirà che si basano sullo Stato di diritto, sui diritti di proprietà e sui diritti di proprietà trasferibili. Se davvero desideriamo risolvere il problema dell’industria della pesca, è tempo di avere fiducia nello Stato di diritto; è tempo di avere fiducia nei diritti di proprietà; è tempo di avere fiducia nel libero mercato.</p>
    </intervention>
    <intervention id="4-077" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, non desidero parlare circa questo punto, bensì riguardo a quello precedente. Cercavo di attirare la sua attenzione.</p>
      <p sl="en">Mi sono astenuto in merito alla questione delle carcasse di pollame, innanzi tutto perché ritengo che vi siano prove per confutare le affermazioni secondo cui necessitiamo di mantenere tale divieto. In particolare penso che vi siano adeguate prove scientifiche che permettono di rimuoverlo. In ogni caso, tuttavia, non è stato messo in luce nulla della presente discussione.</p>
      <p sl="en">Ciò che abbiamo è invece un processo molto costoso per la pulitura delle carcasse di pollame in Europa. Questo è il vero problema perché qualsiasi carcassa che entra nell’Unione europea sembrerebbe essere più economica; di conseguenza vendono più rapidamente, il che ovviamente conviene ai consumatori.</p>
      <p sl="en">Non si tratta di indicazioni sulla salute, si tratta di protezionismo. Penso che sia un giorno molto triste per l’Europa dato che teniamo questa particolare discussione in modo così abbreviato e tronco, trattandola frettolosamente in Parlamento questa settimana come una risoluzione.</p>
      <p sl="en">Per questo motivo mi sono astenuto e penso che la nostra relazione con gli USA e con gli altri paesi risulti di conseguenza macchiata.</p>
    </intervention>
    <intervention id="4-079" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Il Vertice UE/Russia sta giustamente ricevendo grande attenzione. Tenendo conto dell’importante posizione geopolitica della Russia e dei suoi durevoli legami storici e culturali con l’Europa, appoggio l’istituzione di un solido partenariato politico tra l’UE e la Federazione russa.</p>
      <p sl="sk">Tale partenariato deve comprendere una reciproca assistenza nelle questioni di sicurezza, cioè nella lotta al terrorismo e al crimine organizzato, e il superamento degli ostacoli al libero commercio e alla libera circolazione. Non dobbiamo tuttavia perdere di vista la presenza di diversi aspetti problematici nella relazione tra l’Unione e la Russia. A tal proposito, è importante che l’UE parli con una sola voce.</p>
      <p sl="sk">Nessuno Stato membro che prenda sul serio la politica estera e di sicurezza comune dovrebbe costruire le sue relazioni bilaterali con la Russia in modo tale da danneggiare i giusti interessi degli Stati membri. In ambiti riguardanti questioni internazionali sensibili, l’UE e la Russia devono raggiungere un consenso basato sul rispetto del diritto internazionale e dell’integrità territoriale, ad esempio nel caso della Serbia e del Kosovo.</p>
      <p sl="sk">Per concludere, desidero dire che l’UE deve aiutare la Russia a sviluppare e potenziare la democrazia, lo Stato di diritto e la protezione dei diritti umani.</p>
    </intervention>
    <intervention id="4-080" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signora Presidente, il Vertice UE/Russia si sta avvicinando. Si tratta di un evento significativo ed è per questo che era così importante la discussione in seno al nostro Parlamento riguardante i preparativi.</p>
      <p sl="pl">Le relazioni tra l’Unione europea e la Russia sono di importanza enorme per la stabilità, la crescita economica e la sicurezza in Europa e nel mondo intero. Tali relazioni hanno assunto una nuova dimensione in seguito all’allargamento dell’UE con cui si sono aggiunti altri 12 paesi, principalmente dell’Europa centrale e orientale. Si tratta di paesi che, in passato, erano strettamente legati all’ex Unione sovietica dal punto di vista economico, politico e militare.</p>
      <p sl="pl">A oggi, le relazioni commerciali bilaterali con i singoli paesi sono stati trasferiti al livello di UE e Russia. La Russia, tuttavia, cerca in continuazione di prendere accordi con i singoli paesi, scavalcando l’UE. Per tale cooperazione bilaterale vengono citate di frequente circostanze eccezionali.</p>
      <p sl="pl">La Russia è un paese immenso, con grandi aspirazioni politiche e militari, con enormi risorse energetiche che ne definiscono la posizione in Europa e nel mondo. Avendo ratificato il protocollo di Kyoto, la Russia è un partner importante, che potrebbe essere incluso in misure volte a combattere il cambiamento climatico così come quelle relative alla protezione ambientale.</p>
    </intervention>
    <intervention id="4-081" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signora Presidente, nel caso del paragrafo 29, che si conclude con: “ad offrire una maggiore partecipazione dell’UE nel processo di composizione del conflitto”, appoggio la versione originale, che aggiunge e continua: “ivi compresa la possibilità di una missione UE di mantenimento della pace in loco e la sostituzione delle truppe della CIS e Russe”</p>
      <p sl="en">Ritengo che sia assolutamente importante inviare proprio ora un messaggio chiaro a nome dell’UE in cui si afferma che siamo pronti ad assumerci un impegno concreto sotto forma di una missione di mantenimento della pace in Abkhazia.</p>
    </intervention>
    <intervention id="4-083" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signora Presidente, ho votato a favore della presente relazione perché, come in altri settori, sono preoccupato di vedere il declino dell’UE nella produzione della carne ovina contro un flusso in aumento delle importazioni.</p>
      <p sl="en">A riguardo non vi sono solo le questioni legate al reddito degli allevatori, ma le questioni ambientali pertinenti, poiché, di tutti gli animali allevati, gli ovini probabilmente contribuiscono maggiormente alla preservazione a livello ambientale delle zone meno fertili e al mantenimento della biodiversità.</p>
      <p sl="en">Il degrado ambientale di molte regioni montane e zone meno favorite sarà causato dal diminuire dell’allevamento degli ovini. Perciò la necessità di sostenere tale industria e di valutare i pagamenti connessi all’ambiente volti a sostenerla.</p>
      <p sl="en">Ritengo altresì che un adeguato regime di etichettatura del paese d’origine potrebbe contribuire enormemente a promuovere la crescita del consumo di carni di agnello locali, in particolare con l’aumento delle importazioni.</p>
      <p sl="en">Infine, la corsa della Commissione alla marcatura elettronica imporrà ulteriori costi a un settore già in calo a causa di utili antieconomici. Al massimo, tale marcatura deve essere volontaria per ciascuno Stato membro e regione.</p>
    </intervention>
    <intervention id="4-084" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, concordo con l’ultimo oratore riguardo alla marcatura elettronica. Dovrebbe certamente essere volontaria.</p>
      <p sl="en">Ho appoggiato l’emendamento 4 perché desidero chiedere alla Commissione e al Consiglio di esaminare l’introduzione di un qualche tipo di finanziamento comunitario per il sistema della marcatura elettronica. Il settore ovicaprino è in crisi e non può certamente permettersi che vengano loro imposti ulteriori costi.</p>
      <p sl="en">Senza dubbio, avrei preferito l’emendamento 1 – ma certo ricade sull’adozione dell’emendamento 4 – in cui si raccomandava che l’attuazione del sistema di identificazione elettronica fosse posticipato al più presto al 2012. Mi trovo concorde con il precedente oratore, come ho detto, in merito al fatto che la burocrazia e i costi implicati superano di gran lunga qualsiasi vantaggio.</p>
    </intervention>
    <intervention id="4-085" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signora Presidente, come ho detto ieri sera, si tratta di una relazione molto buona. Purtroppo ieri sera il signor Commissario ha escluso la possibilità che la Commissione concordi con la proposta del relatore di disporre di una task force per controllare l’industria.</p>
      <p sl="en">Ora, non credo molto nelle task force perché ne siamo pieni; ogni volta che abbiamo un problema istituiamo una task force e non se ne sente più parlare.</p>
      <p sl="en">Penso tuttavia che se avessimo cooperato meglio prima di venire in quest’Aula, avremmo potuto avanzare una proposta ferma che avrebbe aiutato l’industria e lavorato per essa.</p>
      <p sl="en">Ora non abbiamo nulla. Abbiamo la marcatura elettronica. Non abbiamo avuto quanto abbiamo chiesto, che fosse posticipata al 2012. L’industria non può permetterselo. Penso tuttavia che torneremo su questo punto; non abbiamo sentito l’ultimo, perché dobbiamo difendere l’industria ovicaprina in tutta l’Unione europea.</p>
    </intervention>
    <intervention id="4-088" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Il trasporto di merci pericolose è stato discusso molte volte e le norme di sicurezza sono state gradualmente chiarite e semplificate di conseguenza. Con la relazione dell’onorevole Liberadzki, pertanto, la normativa esistente in materia di trasporto di merci pericolose formerà una solida base in particolare per il campo di applicazione della direttiva, che è stato esteso alle vie navigabili interne. Mi congratulo con i negoziatori per il raggiungimento di un accordo che renderà possibile la conclusione di tale pratica in seconda lettura.</p>
      <p sl="pt">L’estensione della direttiva alle vie navigabili interne comporterà un periodo transitorio di adattamento di due anni per gli Stati membri, che potranno regolare o proibire il trasporto di merci pericolose nel loro territorio per ragioni diverse dalla sicurezza durante il trasporto.</p>
      <p sl="pt">Va pertanto sottolineato che tale normativa illustra i nostri sforzi per rendere il trasporto di merci pericolose nell’Unione sempre più efficace e sicuro, eliminando l’inutile burocrazia e i costi aggiuntivi o le norme che non rendono la sua gestione maggiormente efficiente.</p>
    </intervention>
    <intervention id="4-089" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, non c’è in vero molto da discutere sull’ottima relazione del collega Liberadzki relativa al trasporto interno delle merci pericolose. L’ho votata in commissione e qui confermo il mio voto.</p>
      <p sl="it">Più aumentano gli scambi di merci intra moenia come tra i paesi dell’Unione e più, a mio avviso, è utile che le condizioni di questi flussi siano omologhe, soprattutto in termini di sicurezza, ma anche dei controlli e delle relative pratiche amministrative. Del resto, non avrebbe alcuna logica criticare o peggio respingere un testo così tecnico, sul quale la consultazione di tanti esperti dei paesi membri è stata ampia e qualitativamente informata.</p>
    </intervention>
    <intervention id="4-090" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Appoggio appieno la presente relazione. Ogni anno un’enorme quantità di merci pericolose, quali cloro e benzina, viene trasportata nell’Unione europea attraverso le vie navigabili interne. In proposito ad oggi non è ancora stata elaborata alcuna norma, sebbene esista una normativa in materia di trasporto di merci pericolose su strada e su rotaia.</p>
      <p sl="nl">Una normativa in materia di trasporto di merci pericolose via nave è assolutamente necessaria, non solo per ragioni di sicurezza, ma anche al fine di regolare la protezione dell’ambiente e della sanità pubblica a livello europeo. Gran parte del trasporto di questo genere è transfrontaliero. Inoltre, le norme europee vanno altresì a vantaggio delle imprese, che al momento devono obbedire a diversi requisiti nazionali nei vari Stati membri. Inoltre, il trasporto sulle vie navigabili interne emette quantità inferiori di gas a effetto serra. E’ pertanto estremamente importante armonizzare i requisiti per le diverse forme di trasporto. Diventerà poi maggiormente allettante la combinazione di diverse modalità, ad esempio con parte del viaggio condotto su rotaia e con la spedizione che procede poi via nave. Ciò non solo è efficiente, ma è soprattutto sostenibile. Mi auguro pertanto che le compagnie di trasporto in effetti optino più spesso per una combinazione di diverse modalità di trasporto.</p>
    </intervention>
    <intervention id="4-092" speaker_id="28277" name="Stanisław JAŁOWIECKI" is_mep="True" mode="written" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Mi sono astenuto dalla votazione della relazione dell’onorevole Helmut Markov concernente la gestione della sicurezza delle infrastrutture stradali. La ragione è che la presente relazione va palesemente contro il principio di sussidiarietà: “un ente più grande non deve esercitare funzioni che possono essere svolte da un ente più piccolo”. Tale principio deve essere mantenuto con tutta l’attenzione possibile. Purtroppo, anche in quest’Aula, sono stato spesso testimone della violazione di tale principio. Mi auguro che in quest’occasione riusciremo a salvaguardare almeno in parte tale principio, ma quanto tempo passiamo a fare questo! Il nostro lavoro legislativo non è stato diretto verso la creazione di una buona normativa, bensì verso la modifica di una scarsa proposta normativa. Non mi illudo tuttavia che questo sarà l’ultimo attacco rivolto al principio di sussidiarietà. E’ davvero paradossale, dato che tali attacchi provengono dalla stessa fonte delle più forti critiche dell’Irlanda, un paese che, qualche giorno fa, ha respinto il Trattato di Lisbona. La gente semplicemente non collega il fatto che tale paese abbia detto “no” proprio perché è risaputo che tale principio viene regolarmente violato dall’Unione europea. Infatti, è proprio questo esempio, quello dell’Irlanda, che ci dovrebbe rendere consapevoli del fatto che non possiamo semplicemente ignorare la sussidiarietà o sacrificarla a quelli che sono presumibilmente obiettivi più elevati, quali la sicurezza stradale. Presto o tardi, e forse più presto che tardi, questa cosa tornerà a perseguitarci.</p>
    </intervention>
    <intervention id="4-093" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, esprimo il mio voto favorevole sulla relazione del collega Markov. Ritengo, infatti, la proposta molto organica e comprensiva di vari aspetti, ponendosi l’obiettivo di considerare la sicurezza in tutte le fasi di vita di un’infrastruttura stradale: dalla pianificazione alla progettazione ed al funzionamento.</p>
      <p sl="it">Concordo con il rispetto del principio di sussidiarietà della proposta, che lascia la possibilità di scegliere l’intensità di applicazione relativamente alla “valutazione d’impatto sulla sicurezza stradale”, agli audit sulla sicurezza stradale e alle ispezioni di sicurezza agli Stati membri.</p>
      <p sl="it">L’adozione di uno strumento legislativo volto allo sviluppo sicuro della rete stradale, anche mediante un approccio non troppo rigido, deve pertanto ritenersi un risultato positivo, i cui effetti dipenderanno dall’intensità di attuazione che verrà scelta. Tuttavia, ritengo essenziale prevedere degli standard vincolanti minimi inderogabili da applicare in tutti gli Stati.</p>
    </intervention>
    <intervention id="4-095" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">I conservatori britannici sanno quanto sono devastanti gli effetti di una catastrofe naturale. Dalle inondazioni verificatesi lo scorso anno nel Regno Unito, siamo consapevoli del danno umano, economico e ambientale che può essere causato. Comprendiamo altresì gli effetti che tali catastrofi naturali hanno sugli altri paesi.</p>
      <p sl="en">Ciononostante, riteniamo che i singoli Stati membri si trovino in una posizione migliore al fine di rispondere in modo rapido e adeguato alle catastrofi che si verificano nel loro stesso territorio. Crediamo che la creazione della forza europea di protezione civile rallenterebbe semplicemente le capacità di risposta aggiungendo un onere burocratico ulteriore. Ciò di cui necessitano coloro che sono stati colpiti è un intervento necessario e tempestivo, non maggiore burocrazia.</p>
      <p sl="en">Infine, non possiamo concordare su un’ulteriore normativa UE nel settore della prevenzione e della risposta alle catastrofi. Riteniamo che già esista una normativa adeguata sia a livello degli Stati membri che a quello dell’UE e che gli aiuti finanziari siano già disponibili attraverso il Fondo di solidarietà, che serve, proprio come deve, a mitigare i danni strutturali e sul lungo periodo.</p>
      <p sl="en">Nell’appoggiare la presente risoluzione nella votazione finale, desideriamo chiarire che abbiamo altresì votato a favore degli emendamenti che richiedono la cancellazione ai riferimenti alla forza di protezione civile e a un’ulteriore normativa europea in questo settore.</p>
    </intervention>
    <intervention id="4-096" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Voto convintamente a favore di questa proposta di risoluzione inerente il potenziamento delle capacità di reazione dell’Unione europea alle catastrofi.</p>
      <p sl="it">Come membro della commissione per lo sviluppo di questo Parlamento ho avuto modo di visitare alcune tra le aree più povere e disastrate del mondo, a volte colpite (come nel caso dello tsunami) da eventi naturali distruttivi. Voglio in questa sede sottolineare il buon lavoro portato avanti dal nostro Commissario allo sviluppo Louis Michel che ha sempre rappresentato in maniera celere ed efficace il desiderio di solidarietà e cooperazione in occasione di queste tristi contingenze.</p>
      <p sl="it">Ma, come evidenza la risoluzione, sono ancora troppo macchinose le procedure previste dalla nostra cornice normativa: vanno resi più agili i meccanismi e vanno comunque riservate delle risorse cospicue per le emergenze che, purtroppo, si verificano con cadenza costante. Dal Parlamento parte oggi un segnale chiaro in questa direzione. Ora è importante passare dalle parole ai fatti.</p>
    </intervention>
    <intervention id="4-097" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Nonostante il nostro voto a favore, ci rammarichiamo che alcune delle nostre proposte non siano state approvate, soprattutto quella che considera fondamentale prestare particolare attenzione alle regioni meno favorite o “di convergenza” nel caso di catastrofi naturali, in relazione alla regolamentazione dei Fondi strutturali, o quelle che sottolineano l’importanza di mantenere l’idoneità dei disastri di proporzioni regionali per il Fondo europeo di solidarietà e il suo adattamento alla natura specifica dei disastri naturali, quali siccità e incendi, in termini di limiti di tempo e azioni necessarie.</p>
      <p sl="pt">Riteniamo che sia tuttavia positivo che ne siano state adottate altre relativamente al riconoscimento delle catastrofi naturali della regione mediterranea, soprattutto siccità e incendi boschivi. Sono tuttavia necessari meccanismi di sostegno alle persone colpite e alla deforestazione che devono altresì coprire la prevenzione di ulteriori catastrofi di grandi proporzioni, così come il regime pubblico di assicurazione per l’agricoltura finanziato dall’UE, al fine di garantire agli agricoltori un reddito minimo in caso di catastrofi nazionali, quali siccità, incendi e inondazioni.</p>
      <p sl="pt">La politica agricola comune deve essere modificata radicalmente al fine di sostenere gli agricoltori di piccole e medie dimensioni e le aziende agricole a conduzione famigliare, stimolando in tal modo la produzione agricola, la biodiversità e l’uso del territorio.</p>
    </intervention>
    <intervention id="4-098" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Crediamo che vada istituito un quadro per la cooperazione tra gli Stati membri al fine di prevenire, combattere e minimizzare le conseguenze delle catastrofi. Tra gli altri aspetti, tuttavia, non siamo d’accordo sulla creazione di una forza europea di protezione civile (in particolare qualora abbia una dimensione militare), dato che le capacità e le risorse operative in quest’area debbano essere soggette alla giurisdizione degli Stati membri, che devono garantire le risorse e le strategie volte a fornire una risposta (rapida) alle necessità e che conoscono meglio il loro territorio.</p>
      <p sl="pt">Consideriamo sia positiva l’approvazione delle nostre proposte che promuovono quanto segue:</p>
      <p sl="pt">il riconoscimento a livello comunitario della natura specifica delle catastrofi naturali della regione mediterranea, quali siccità e incendi boschivi, e il conseguente adattamento degli strumenti comunitari in termini di prevenzione, ricerca, gestione dei rischi, protezione civile e solidarietà, al fine di migliorare la risposta di ciascuno Stato membro;</p>
      <p sl="pt">la necessità di un finanziamento comunitario maggiore delle misure di prevenzione.</p>
      <p sl="pt">Ci rammarichiamo tuttavia del rifiuto delle seguenti nostre proposte:</p>
      <p sl="pt">sottolineare l’importanza di mantenere l’ammissibilità delle catastrofi naturali per il Fondo europeo di solidarietà;</p>
      <p sl="pt">promuovere l’adattamento del Fondo europeo di solidarietà alla natura specifica delle catastrofi naturali, quali siccità e incendi, in termini di limiti di tempo e azioni necessarie.</p>
    </intervention>
    <intervention id="4-099" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Appoggio l’iniziativa della Commissione nell’introdurre finalmente un documento sul miglioramento di coerenza, efficacia e visibilità della reazione dell’UE ai disastri naturali o causati dall’uomo.</p>
      <p sl="fr">Tuttavia, sono dispiaciuta che non si tratti ancora di una proposta veramente pratica, che probabilmente stimolerebbe la capacità dell’Europa nel settore della protezione civile, tra cui la prevenzione e la reazione rapida, nel caso di grandi crisi che si verificano all’interno o all’esterno dell’Unione.</p>
      <p sl="fr">Ringrazio i membri del Parlamento europeo per l’appoggio al mio emendamento sull’utilizzo di competenze relative alla posizione geopolitica delle regioni ultraperiferiche (RUP) e ai paesi e territori d’oltremare (PTOM).</p>
      <p sl="fr">Grazie a tali comunità d’oltremare, l’Europa è presente sulla costa africana (Canarie, Madeira), nell’Oceano indiano (Reunione), in prossimità del continente americano (Guyana, Guadeloupe, Martinica, Azzorre), senza dimenticare gli PTOM del pacifico (Polinesia francese, Nuova Caledonia).</p>
      <p sl="fr">I territori europei d’oltremare potrebbero diventare basi per il pre-posizionamento di logistica e prodotti fondamentali, il che renderebbe più semplice prevedere le risorse europee umane e i materiali disponibili nel caso di necessità di interventi urgenti al di fuori dell’Unione.</p>
    </intervention>
    <intervention id="4-100" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Vi è chiaramente grande valore in un miglior coordinamento e prontezza dell’assistenza reciproca delle organizzazioni di risposta alle catastrofi dei paesi europei. Come sempre, tuttavia, la Commissione europea cogle al volo un’altra opportunità volta a estendere il proprio ambito di competenza e le proprie responsabilità – in questo caso “per sviluppare una base di conoscenze, individuare lacune”, e così via. La relazione, al contrario degli auspici dei conservatori britannici, richiede anche strumenti giuridicamente vincolanti. Per tali ragioni, mi sono astenuto dalla votazione.</p>
    </intervention>
    <intervention id="4-102" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Nonostante la positiva valutazione della relazione sui 40 anni dell’Unione doganale, molti settori produttivi, in particolare in Portogallo, non condividono lo stesso punto di vista. In effetti, sostengono decisamente il contrario. Essi sono consapevoli del fatto che la piena apertura delle frontiere, in nome della libera concorrenza, ha creato situazioni profondamente ingiuste e che ha esacerbato deficit strutturali dovuti a uno sviluppo non equo tra i vari paesi.</p>
      <p sl="pt">Oltre a tale disparità nella capacità produttiva e nello sviluppo del processo produttivo vi sono altri strumenti, misure e politiche che hanno peggiorato la situazione, i più significativi sono la creazione del mercato interno, la liberalizzazione del commercio internazionale, il patto di stabilità nel quadro dell’unione monetaria ed economica e il neoliberismo della strategia di Lisbona.</p>
      <p sl="pt">Di conseguenza, sebbene la relazione comprenda alcune proposte positive per il potenziamento della cooperazione, la sua base iniziale è inaccettabile. Pertanto, il nostro voto non è a favore della relazione.</p>
    </intervention>
    <intervention id="4-103" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Consideriamo la presente risoluzione in modo positivo, dato che appoggiamo la politica commerciale comune e la normativa doganale, in quanto condizioni indispensabili per il funzionamento del mercato interno. Desideriamo tuttavia sottolineare che siamo profondamente critici nei confronti di molti degli accordi commerciali che l’UE ha effettivamente concluso con paesi terzi.</p>
    </intervention>
    <intervention id="4-104" speaker_id="photo_generic" name="Kartika Tamara Liotard, Erik Meijer, Søren Bo Søndergaard e Eva-Britt Svensson" is_mep="True" mode="written">
      <p sl="en">Sebbene appoggiamo appieno la cooperazione tra gli Stati membri al fine di vietare l’importazione di giocattoli pericolosi, droghe e altri prodotti illegali o pericolosi e sebbene a tale scopo appoggiamo appieno la cooperazione con i partner commerciali, non possiamo votare a favore della presente risoluzione a causa del severo impatto dell’Unione doganale sul commercio dei paesi in via di sviluppo.</p>
      <p sl="en">L’UE utilizza l’Unione doganale come uno strumento per negoziare accordi commerciali favorevoli con i paesi in via di sviluppo, mentre al contempo impone tariffe elevate sui prodotti che vengono visti come concorrenti indesiderati dei prodotti UE. Tale politica ostacola il potenziale di crescita economica nei paesi in via di sviluppo.</p>
    </intervention>
    <intervention id="4-106" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La presente relazione inizia appoggiando la gamma di pacchetti per la liberalizzazione dei mercati dell’energia elettrica e del gas naturale, spingendo verso la loro privatizzazione, benché essi siano settori strategici per lo sviluppo e il progresso sociale. Com’è ben noto, l’applicazione di tali pacchetti in Portogallo ha esacerbato i problemi di approvvigionamento e ha incrementato i prezzi per i consumatori e ha altresì aumentato la disoccupazione e la precarietà dei posti di lavoro nel settore.</p>
      <p sl="pt">La Commissione europea sta ora cercando di nascondere i problemi creati dalla sua strategia, presentando la Carta europea dei diritti dei consumatori di energia. Nonostante il limitato numero di diritti cui fa riferimento, non siamo d’accordo con tale Carta. La questione è se vi si atterranno i gruppi di controllo economico del settore, a cui sono sempre più subordinate le politiche comunitarie. Pertanto la nostra astensione nella votazione finale della presente relazione.</p>
    </intervention>
    <intervention id="4-107" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">La relazione adottata sulla Carta europea dei diritti dei consumatori di energia aumenta in modo significativo i diritti dei consumatori di energia. Verranno rese loro disponibili maggiori informazioni, che renderanno più semplice la scelta tra i fornitori e le diverse opzioni di fornitura. La Carta costituisce un passo molto importante nella liberalizzazione del mercato dell’energia.</p>
      <p sl="pl">Sono convinta che informazioni più chiare e leggibili fornite ai consumatori permetteranno a questi ultimi di operare le scelte migliori, il che è particolarmente importante in un momento in cui i prezzi dell’energia sono in continuo aumento e stanno diventando un ambito di sempre maggiore preoccupazione per i consumatori.</p>
      <p sl="pl">A causa della soluzione approvata, sarà più semplice confrontare le offerte e l’effettivo utilizzo dell’energia, il che incoraggerà i consumatori a cambiare fornitore qualora non siano soddisfatti dei servizi offerti. Il risultato di ciò sarà una reale concorrenza tra i fornitori di energia, una maggiore preoccupazione per la soddisfazione dei consumatori e maggiori possibilità per questi ultimi di avere un impatto sulle decisioni prese dalle imprese energetiche.</p>
      <p sl="pl">Credo che la Carta europea dei diritti dei consumatori di energia contribuirà, lentamente ma sicuramente, a modificare il mercato dell’energia, che è qualcosa che attendiamo con ansia da tempo. Non dimentichiamo che i consumatori costituiscono la componente più importante del mercato interno ed essi si aspettano che apportiamo reali cambiamenti.</p>
    </intervention>
    <intervention id="4-108" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione dell’onorevole De Vits relativa alla Carta europea dei diritti dei consumatori di energia. Dato che i prezzi dell’energia sono sempre più elevati, è necessario garantire l’approvvigionamento ai cittadini con redditi bassi e alle persone che vivono in zone isolate, dove il mercato dell’energia è ristretto e non competitivo. Gli Stati membri devono agire il prima possibile al fine di definire chiaramente tali gruppi di consumatori e promuovere e supportare azioni, ad esempio tariffe sociali, al fine di garantire loro la continuità dell’accesso all’elettricità e al gas naturale.</p>
      <p sl="ro">Ho votato a favore degli emendamenti 3, 4, 5, 6 e 7 presentati dal gruppo degli specialisti europei, che hanno dichiarato la necessità di introdurre tariffe sociali, di notificare trimestralmente ai consumatori i loro consumi energetici e che hanno richiesto di informare il grande pubblico circa le disposizioni della Carta europea dei diritti dei consumatori di energia. Mi rammarico che tali emendamenti non siano stati adottati.</p>
      <p sl="ro">In futuro la tutela dei consumatori di energia deve fare affidamento anche su azioni congiunte dell’Unione e degli Stati membri. La Carta europea dei diritti dei consumatori di energia costituisce un mezzo per sostenere i cittadini affinché ottengano informazioni circa i loro diritti in modo maggiormente efficiente e semplice.</p>
    </intervention>
    <intervention id="4-109" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Sono fermamente a favore del fatto che i consumatori siano in grado di ottenere a prezzi ragionevoli approvvigionamenti di energia ed energia elettrica certi, sicuri, affidabili e sostenibili. Le autorità nazionali di regolamentazione devono giocare un ruolo importante in questo campo. Mi oppongo, tuttavia, agli sforzi della Commissione europea volti a spostarsi in questo settore, ad estendere i propri poteri e ambito di competenza attraverso “studi”, una “Carta” e “armonizzazione”, e non riconosco il concetto di “cittadino dell’Unione”. Per tali motivi mi sono astenuto dalla votazione.</p>
    </intervention>
    <intervention id="4-111" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Riteniamo che sia positivo che il Parlamento europeo abbia criticato la proposta della Commissione europea che cerca di modificare le norme di commercializzazione applicabili alle carni di pollame al fine di autorizzare la commercializzazione per il consumo umano di tali carni che hanno subito un trattamento antimicrobico.</p>
      <p sl="pt">In pratica, la presente proposta della Commissione europea cerca semplicemente di soddisfare la richiesta degli USA, affinché l’Unione europea autorizzi l’importazione delle sue carni di pollame che sono state trattate con sostanze chimiche e antimicrobiche.</p>
      <p sl="pt">La Commissione europea sta pertanto ignorando il principio di precauzione e sta trascurando l’adozione e il potenziamento delle norme di sicurezza alimentare e di igiene già esistenti a livello europeo, che sono molto più elevati rispetto a quelli degli USA, che utilizza solo un’economica soluzione finale, che ora vogliono sia accettata dall’Unione europea così che possano vendere i loro prodotti in tutta Europa.</p>
      <p sl="pt">Ci auguriamo pertanto che il Consiglio non accetti la proposta della Commissione europea.</p>
    </intervention>
    <intervention id="4-112" speaker_id="28142" name="Nils LUNDGREN" is_mep="True" mode="written" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">Non è stato provato che la clorazione del pollo sia dannosa per la salute o dannosa in qualsiasi altro modo e le nostre decisioni politiche devono sempre basarsi su prove. Negli interessi del mercato libero, pertanto, non ho votato a favore della presente relazione, che ritengo sia motivata dal protezionismo.</p>
      <p sl="sv">Tuttavia, in considerazione dell’inquietudine diffusa nell’UE tra il grande pubblico riguardo al pollo al cloro, è della massima importanza disporre requisiti giuridici per l’etichettatura così che ciascun individuo possa scegliere di evitare tale prodotto, ad esempio nei negozi e nei ristoranti.</p>
    </intervention>
    <intervention id="4-113" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Ho votato a favore della presente risoluzione dato che sottolinea una delle questioni maggiormente urgenti, affrontate dall’UE internamente ed esternamente.</p>
      <p sl="en">In seno all’UE abbiamo deciso di premere per elevati standard nella produzione alimentare – consapevoli delle necessità di sicurezza e qualità alimentare.</p>
      <p sl="en">In seno all’UE non permettiamo l’utilizzo di lavaggi al cloro delle carcasse di pollame per i prodotti consumati nell’Unione e pertanto non ha senso permettere l’importazione nell’UE di polli USA sottoposti a tale trattamento.</p>
      <p sl="en">Da qualche mese abbiamo un problema simile con le carni provenienti dal Brasile – dove gli standard per la tracciabilità sono molto inferiori rispetto a quelli dell’UE.</p>
      <p sl="en">Potremmo affrontare un problema simile quando vieteremo nell’UE la produzione in gabbia delle uova, ma finiremo con l’importare da fuori dell’UE beni a base di uova in polvere prodotte in gabbia.</p>
      <p sl="en">Nell’UE esistono standard interni e si deve essere pronti a difenderli e a fermare le importazioni che non li rispettano.</p>
    </intervention>
    <intervention id="4-114" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">La proposta della Commissione di eliminare il divieto sull’importazione del pollame trattato con sostanze antimicrobiche, quali il cloro, è estremamente preoccupante. Si deve riconoscere che tali pratiche semplicemente non rispettano le norme europee in materia di sicurezza alimentare.</p>
      <p sl="en">Tale proposta sembra essere motivata politicamente e ignora palesemente le valide preoccupazioni dei cittadini europei per la sicurezza e la sanità. Semplicemente non sono adeguate le garanzie che tale pollame sarà etichettato e chiaramente identificabile per il consumatore.</p>
      <p sl="en">L’utilizzo di sostanze antimicrobiche nel trattamento del pollame non deve essere promosso in alcun modo dall’Unione europea. Tale divieto è stato messo in atto più di dieci anni fa e in origine è stato attuato per delle buone ragioni. Purtroppo, pertanto, la proposta della Commissione di eliminarlo rappresenta un enorme passo indietro ed è assolutamente inaccettabile.</p>
    </intervention>
    <intervention id="4-115" speaker_id="28586" name="Dimitrios PAPADIMOULIS" is_mep="True" mode="written" nationality="Greece" birth_date="21-03-1955" birth_place="Athina" m_state="GR">
      <p sl="it">La Commissione deve riesaminare la sua decisione originale, che si basa esclusivamente su criteri commerciali e risulta in un crimine contro la sanità pubblica e la tutela dei consumatori. Non possiamo ignorare la normativa europea esistente facendo concessioni agli americani e mettendo gli interessi commerciali davanti alla sanità pubblica. Attendiamo la risposta del Commissario competente per la sanità, il Commissario Vassiliou, e la risposta del governo greco.</p>
    </intervention>
    <intervention id="4-117" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Grazie Presidente, la presente risoluzione costituisce una prima risposta alla gravissima crisi che sta investendo il settore della pesca nella nostra Unione in seguito all’aumento dei prezzi del petrolio. Nei giorni scorsi ho personalmente visitato diversi porti del mio paese riscontrando una situazione assai difficile e complicata, alla quale dobbiamo essere in grado di fornire proposte celeri ed efficaci.</p>
      <p sl="it">L’aumento abnorme del prezzo del gasolio rischia di mettere in ginocchio un intero settore. L’Unione dispone di fondi straordinari per la pesca da utilizzare in contingenze di particolare gravità. Invito il Commissario Borg ad attivarsi subito per verificare l’opportunità immediata di un intervento della Commissione in tale direzione. Fatti, e non parole. Atti, e non promesse. Ho riscontrato, tra i lavoratori, una crescente sfiducia verso le Istituzioni europee. Abbiamo il compito di recuperare questo gap ma, soprattutto, di assumerci le nostre responsabilità di fronte a una vicenda economica e sociale che rischia seriamente di precipitare.</p>
    </intervention>
    <intervention id="4-118" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Come sottolineato in un comunicato stampa, non appoggiamo la presente risoluzione perché:</p>
      <p sl="pt">non risponde al problema immediato dei salari dei lavoratori, mancando di chiarire che i pescatori (lavoratori) pagano il carburante ed è questo il motivo per cui il problema li colpisce in modo diretto (così come i proprietari della grande maggioranza dei piccoli pescherecci);</p>
      <p sl="pt">ignora l’inerzia e il rifiuto dell’UE a prendere le decisioni necessarie;</p>
      <p sl="pt">non propone nessuna proposta specifica relativamente ai prezzi del carburante (gasolio e diesel) e in merito alla formazione del prezzo del pesce nel punto di vendita iniziale;</p>
      <p sl="pt">non deplora una politica che trae vantaggio dai prezzi in aumento del carburante al fine di ridurre e concentrare ancora ulteriormente il settore, di creare maggiore disoccupazione, di garantire il declino di un settore produttivo e peggiorare gli equilibri commerciali e alimentari;</p>
      <p sl="pt">scende molto al di sotto delle posizioni precedentemente adottate dal PE e proposte dalla PCP;</p>
      <p sl="pt">Secondo le recenti proposte annunciate dalla Commissione europea e indipendentemente da uno o due aspetti che, se applicati, potrebbero avere effetti positivi per il settore, in fondo la presente risoluzione incoraggia ulteriormente la demolizione dei pescherecci e offre ai pescatori l’alternativa di abbandonare la loro occupazione.</p>
      <p sl="pt">Perché la pesca abbia un futuro, richiediamo misure, quali le proposte contenute nella risoluzione che abbiamo presentato per essere adottata con urgenza.</p>
    </intervention>
    <intervention id="4-119" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Nel corso dell’anno l’industria della pesca ha affrontato molte crisi, ma nessuna più grande di quella attuale, con l’aumento dei prezzi del carburante che stanno spingendo l’industria oltre il limite verso il punto in cui non è più in grado di sopravvivere.</p>
      <p sl="en">Il prezzo in continuo aumento del petrolio potrebbe rivelarsi disastroso per molte industrie, ma nessuna è più vulnerabile di quella della pesca, di cui sono a rischio i posti di lavoro sul mare e a riva.</p>
      <p sl="en">Dobbiamo esaminare tutte le opzioni che abbiamo a disposizione. Una strada che andrebbe esplorata è la riduzione delle imposte al fine di garantire che il costo del carburante diminuisca.</p>
      <p sl="en">Desidero fare la seguente domanda: se non abbiamo pescatori, da dove proverrà il pesce di cui necessitiamo? Resteremo a guardare e permetteremo alle importazioni straniere di impadronirsi dei nostri mercati e di far fallire le nostre imprese?</p>
      <p sl="en">Salvare le nostre flotte pescherecce e l’industria in generale si rivelerà essere una sfida enorme. Sono tuttavia fiducioso che con buona volontà e una cooperazione a tutto tondo ciò sia possibile. Accolgo con favore la dichiarazione di ieri della Commissione con cui annunciava la sua intenzione di fornire assistenza d’urgenza alle flotte pescherecce. Mi auguro sinceramente che la prossima settimana tali misure verranno adottate ufficialmente da parte del Consiglio dei ministri della Pesca e attuate successivamente con rapidità.</p>
    </intervention>
    <intervention id="4-120" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Il drammatico aumento del prezzo del gasolio, del 300 per cento dal 2003, ha fatto sentire appieno il suo impatto nel settore della pesca. Con il continuo peggioramento della crisi, molte imprese di pesca si trovano ora in una condizione finanziaria molto fragile.</p>
      <p sl="fr">La pesca costituisce infatti un pilastro particolarmente importante dello sviluppo economico e sociale delle regioni più periferiche. Inoltre, esse sono colpite tanto più duramente dall’aumento del prezzo del carburante a causa della loro posizione geograficamente remota. Si tratta di una situazione inaccettabile. L’Unione europea ha il dovere di trovare un compromesso.</p>
      <p sl="fr">Il Parlamento europeo ha appena inviato un forte segnale ai pescatori. Chiedendo che il tetto ufficiale degli aiuti sia aumentato a 100 000 euro per peschereccio e non per impresa, chiedendo l’applicazione immediata di misure d’urgenza e di sostegno sociale e, infine, chiedendo la riorganizzazione del Fondo europeo per la pesca, i membri del Parlamento europeo hanno chiarito ai pescatori di aver sentito la loro richiesta di aiuto.</p>
      <p sl="fr">Il Consiglio europeo dei ministri della Pesca discuteranno tali proposte il 23 e il 24 giugno 2008. L’Unione europea ha solo l’alternativa di restaurare la confidenza dei pescatori al fine di chiudere l’enorme buco formatosi di recente.</p>
    </intervention>
    <intervention id="4-122" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signora Presidente, desidero sottolineare nuovamente che non vi è alcuna impresa occidentale tanto strettamente collegata allo Stato quanto lo è Gazprom al Cremlino. Al momento, siamo di fronte a un freddo calcolo politico. La dominazione del settore dell’energia da parte di Gazprom porterà in Europa un ulteriore aumento dei prezzi dell’energia. La Russia sarà in grado di imporre concessioni politiche persino maggiori per l’approvvigionamento di gas e petrolio. Già osserviamo gli effetti dei prezzi elevati nelle proteste sempre più frequenti che si verificano in Europa. E’ altresì ancora fresca nella nostra memoria la ripetuta interruzione dell’approvvigionamento di gas destinato ai nostri vicini che si trovano a est.</p>
      <p sl="pl">Signora Presidente, ho appoggiato la presente risoluzione dato che ritengo che l’Europa debba iniziare a parlare con una voce sola nelle sue relazioni con la Russia, perché solo in questo modo possiamo garantire che l’UE sia effettiva.</p>
    </intervention>
    <intervention id="4-123" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">È risaputo che la Russia è un importante partner strategico dell’Unione europea e la nostra geografia ci rende reciprocamente dipendenti. La diplomazia deve pertanto essere utilizzata al fine di trovare le soluzioni migliori per tale inevitabile vicinanza. La necessità di cooperare, tuttavia, non ci deve obbligare in una cecità effettiva o nascosta nei confronti dei gravi problemi che la Russia solleva.</p>
      <p sl="pt">Sul piano interno, non si può ignorare che la Russia non sia pienamente democratica e che lo Stato di diritto non garantisca l’effettivo rispetto dei diritti umani. Sul piano esterno, è impossibile ignorare l’utilizzo dell’energia come arma nelle relazioni esterne, in particolare, tra le altre cose, promuovendo la divisione dell’UE in questo ambito, il ruolo ambiguo che ha giocato nella questione iraniana e la sua riluttanza nell’obbligare la Cina a impegnarsi nei diritti umani.</p>
      <p sl="pt">La voce dell’Europa in relazione alla Russia deve essere quella di un partner serio che è intenzionato a cooperare ma che non intende scendere a un compromesso in merito alle questioni centrali di democrazia, diritti umani e sicurezza.</p>
    </intervention>
    <intervention id="4-124" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Le complesse relazioni tra l’Unione europea e la Russia necessitano di un’azione diplomatica coerente e ben gestita.</p>
      <p sl="pl">Il Vertice UE/Russia che si sta avvicinando ha suscitato molte emozioni, dato che verranno negoziati accordi che sono di estrema importanza sia per la Russia che per l’Unione europea. Prima di tale Vertice dobbiamo renderci conto proprio di quanto sia importante per il futuro dell’Unione europea che nell’arena internazionale debba parlare con una sola voce. Per tale ragione è vergognoso che il popolo d’Irlanda abbia messo un punto interrogativo sulla ratifica del Trattato di Lisbona in occasione del referendum della scorsa settimana, dato che è precisamente tale Trattato che contiene le norme che renderanno l’Unione europea un partner credibile nelle relazioni internazionali.</p>
    </intervention>
    <intervention id="4-126" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato a favore della presente relazione, che contiene diverse proposte importanti per la protezione dei prodotti ovicaprini, in particolare nelle zone meno favorite e nelle regioni montane. Avremmo tuttavia apprezzato che fosse andata oltre, in particolare nella protezione delle razze locali e della produzione dei formaggi tradizionali. Ciononostante, è fondamentale che la Commissione europea e il Consiglio tengano conto di tali proposte approvate e della discussione in plenaria, in cui abbiamo altresì spiegato le nostre posizioni in merito a questa questione molto importante.</p>
      <p sl="pt">La revisione della PAC attualmente in corso deve correggere i problemi creati dalla riforma del 2003, in particolare in merito al disaccoppiamento dei pagamenti diretti. Devo altresì sottolineare l’importanza di garantire un pagamento ulteriore per i produttori volto a sostenere in particolare le razze ovicaprine locali. Tale pagamento deve essere rafforzato nelle regioni montane e in altre zone specifiche al fine di mantenere la biodiversità nell’agricoltura, di preservare tali animali nelle zone sensibili e di utilizzare il territorio in modo naturale – un importante contributo alla protezione ambientale e alla prevenzione degli incendi boschivi nell’Europa meridionale.</p>
    </intervention>
    <intervention id="4-127" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Ho votato a favore della presente relazione dato che mette in evidenza i problemi del settore ovicaprino, che è in forte declino a meno che non si agisca.</p>
      <p sl="en">Il Parlamento ha votato a favore del finanziamento dell’UE per la marchiatura elettronica delle pecore e, se da un lato ciò è accolto con favore, dall’altro avrei preferito che la marchiatura elettronica fosse stata tolta dall’ordine del giorno fino a che non fosse stata garantita la futura fattibilità dell’allevamento ovino.</p>
      <p sl="en">Relativamente alla proposta di una task force , che è stata respinta dal Parlamento, spetta ora alla Commissione la responsabilità di aumentare la sua attenzione sul settore ovino e di relazionare al Parlamento in merito ai progressi compiuti o altrimenti nell’attuazione delle proposte contenute nella presente relazione.</p>
    </intervention>
    <intervention id="4-129" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Grazie Presidente, voto a favore della relazione della collega Zita Gurmai alla quale rivolgo i miei complimenti per l’ottimo lavoro svolto.</p>
      <p sl="it">In particolare, sostengo l’iniziativa “eSafety ” (www.esafetysupport.org) che vede fianco a fianco la Commissione europea, le istituzioni pubbliche, l’industria del settore e altri protagonisti per cercare di accelerare lo sviluppo e la messa in uso di “Intelligent Integrated Vehicle Safety Systems ”. Questi sistemi si avvalgono di informazioni e tecnologie di comunicazione con l’obiettivo di aumentare la sicurezza sulle strade e di ridurre complessivamente il numero di incidenti sulle nostre strade. “eSafety ” è il primo step dell’iniziativa “Automobile intelligente” lanciata nel 2006 dalla Commissione europea. Credo che si debba proseguire speditamente su questo percorso per favorire in futuro la crescita di un trasporto che la Commissione auspica “smarter, safer and cleaner ”.</p>
    </intervention>
    <intervention id="4-130" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">La nostra dipendenza dai trasporti cresce ogni giorno. Tutti i cittadini hanno il diritto a una mobilità sicura e sostenibile. Gli attuali progressi nelle tecnologie dell’informazione e delle telecomunicazioni ci permettono di produrre e acquistare veicoli più sicuri, più puliti e più efficienti. I consumatori devono avere accesso a informazioni che permetteranno loro di operare una scelta consapevole a favore delle automobili intelligenti ed è importante che tali automobili diventino accessibili.</p>
      <p sl="sk">Dato che la relazione del relatore, l’onorevole Zita Gurmai, offre ai cittadini europei la possibilità di trarre vantaggio dalla sicurezza potenziale del traffico stradale in un futuro prossimo, ho votato a favore.</p>
      <p sl="sk">Gli incidenti stradali sono causati sia dall’errore umano che dalle scarse condizioni dei veicoli. Introducendo tecnologie intelligenti, si può prevenire il 16 per cento degli incidenti. I sistemi moderni possono ridurre il numero dei morti in incidenti stradali di ben un terzo. Il programma Galileo costituisce un contributo significativo anche in questo settore.</p>
      <p sl="sk">In merito al pieno dispiegamento del sistema di chiamate di emergenza a bordo dei veicoli a livello paneuropeo, il sistema eCall , gli Stati membri dell’UE hanno una grande responsabilità. L’obiettivo è la completa introduzione del sistema eCall entro il 2010. Incoraggerei pertanto gli Stati membri che non hanno ancora sottoscritto il memorandum d’intesa su eCall a farlo ora, nel 2008.</p>
      <p sl="sk">Tenendo conto del fatto che, secondo le statistiche, si verificano ogni anno 41 600 morti sulle strade europee, dobbiamo avviare una nuova era del settore stradale. Salvando qualsiasi numero di vite umano, faremo molto per i cittadini europei.</p>
    </intervention>
    <intervention id="4-131" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La mia onorevole collega, Zita Gurmai, ha prodotto un’eccellente relazione e ci si deve congratulare per il suo lavoro dettagliato e l’impegno che ha dimostrato.</p>
      <p sl="en">La prima relazione sull’automobile intelligente costituisce un fiore all’occhiello nel quadro della politica strategica della Commissione per la società dell’informazione e i media e il nostro relatore ha ragione a riconoscere che i sistemi dei veicoli intelligenti potrebbero ridurre il numero annuale dei morti sulle strade dell’UE, che è attualmente di circa 42 000. Ha altresì ragione a sottolineare che, al momento, molte persone non si possono permettere i nuovi sistemi, pertanto la necessità di abbassare i costi deve costituire una priorità.</p>
      <p sl="en">La tecnologia del controllo elettronico della stabilità, l’utilizzo dei dispositivi portatili e nomadi e lavorare per fornire veicoli più puliti costituiscono tutti temi coperti dal relatore.</p>
      <p sl="en">Si tratta di una relazione eccellente e ha il mio pieno appoggio.</p>
    </intervention>
    <intervention id="4-132" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">L’iniziativa “automobile intelligente” è molto preziosa. E’ importante utilizzare la moderna tecnologia il più possibile, al fine di rendere i trasporti più sicuri ed efficienti. Le stime indicano che, se tutte le automobili fossero dotate del sistema elettronico di stabilità (ESC), ogni anno in Europa vi sarebbero ben 4 000 morti in meno. Un’altra apparecchiatura importante, che non è ancora stata introdotta a livello generale, è il sistema paneuropeo di notifica degli incidenti, noto come eCall . La ricerca indica che la sua introduzione in tutta l’Unione europea potrebbe ridurre di 2 500 unità le vittime della strada. L’ultima questione che andrebbe considerata è l’elevato quantitativo di biossido di carbonio e di gas a effetto serra emesso dalle automobili, che comprende il 12 per cento del totale delle emissioni di CO2 dell’UE. Ritengo che le automobili con le minori emissioni di CO2 andrebbero commercializzate avvalendosi di campagne sociali. Dobbiamo altresì introdurre più norme restrittive volte a ridurre le emissioni di gas dannosi delle automobili.</p>
    </intervention>
    <intervention id="4-133" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Con questo si concludono le dichiarazioni di voto.</p>
      <a text="(La seduta, sospesa alle 12.45, è ripresa alle 15.00)"/>
    </intervention>
  </section>
  <section id="creitem17" title="7. Correzioni e intenzioni di voto: vedasi processo verbale"/>
  <section id="creitem18" title="8. Approvazione del processo verbale della seduta precedente: vedasi processo verbale"/>
  <section id="creitem19" title="9. Discussione su casi di violazione dei diritti umani, della democrazia e dello Stato di diritto (discussione)"/>
  <section id="creitem20" title="9.1. Birmania: protrarsi della detenzione di prigionieri politici">
    <intervention id="4-139" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione su sei proposte di risoluzione sulla Birmania .</p>
    </intervention>
    <intervention id="4-140" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">autore . − Signor Presidente, come dicevo il 12 marzo, secondo la Campagna per i diritti umani, la pace e la democrazia in Birmania, il prigioniero politico birmano più anziano ha passato il suo 78° compleanno in carcerazione cellulare nella prigione di Insein.</p>
      <p sl="es">Si tratta di U Win Tin, un’eminente giornalista e leader della Lega nazionale per la democrazia. U Win Tin è la più anziana prigioniera di coscienza della Birmania. Ha passato gli ultimi 19 anni in carcere, dal luglio 1989.</p>
      <p sl="es">È stata condannata a tre periodi di reclusione di 21 anni. Siamo a conoscenza delle sue attuali condizioni solo grazie all’ultima relazione sulle condizioni dei prigionieri birmani di Yozo Yokota, relatore speciale delle Nazioni Unite sulla situazione per i diritti umani in Birmania.</p>
      <p sl="es">U Win Tin ha rifiutato di rinunciare ai suoi ideali politici in cambio della libertà. Nel gennaio 2008 è stata ricoverata in ospedale per una seconda operazione di ernia.</p>
      <p sl="es">È una dei 1 873 prigionieri politici della Birmania. Ovviamente, nella presente risoluzione, desideriamo altresì esprimere la nostra condanna dell’estensione degli arresti domiciliari di Daw Aung San Suu Kyi.</p>
      <p sl="es">Il mio gruppo richiede misure immediate per avviare un processo di riforma politica ed economica necessario e urgente. Innanzi tutto, il rilascio di tutti i prigionieri politici. In secondo luogo, il ristabilimento delle libertà civili fondamentali e, ovviamente, un dialogo politico tra le parti.</p>
      <p sl="es">Ribadiamo altresì la nostra richiesta al Consiglio di adottare misure vigorose contro la giunta militare birmana, che è diventata leader mondiale nella violazione dei diritti umani.</p>
    </intervention>
    <intervention id="4-141" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . − Signor Presidente, quest’Assemblea ha adottato numerose risoluzioni che condannano la giunta militare della Birmania per le gravi violazioni commesse ripetutamente contro i diritti umani del popolo birmano. Eppure questi spietati generali fanno poco caso a quanto diciamo loro. Al contrario, continuano a tenersi ben stretto il potere nel modo più disgustoso, pomposo e irritante.</p>
      <p sl="en">Persino in seguito alla devastazione operata dal recente ciclone, essi non solo hanno ostacolato i tentativi di aiuto provenienti dal mondo libero, ma hanno anche tratto vantaggio dalla miseria dei loro cittadini mentre si trovavano nel momento del bisogno, promuovendo la loro stessa immagine di apparenti samaritani e angeli buoni, mediante palesi apparizioni esibizioniste sui mezzi di comunicazione dello Stato controllati dalla giunta e tenendo un referendum sulla costituzione solo qualche giorno dopo il verificarsi della catastrofe del ciclone.</p>
      <p sl="en">Coloro che si oppongono alla giunta vengono torturati, uccisi o incarcerati. Un esempio è certo il vincitore del Premio Nobel per la pace Aung San Suu Kyi, che ha portato alla vittoria la Lega nazionale per la democrazia nelle elezioni tenutesi 18 anni fa, che ha passato 12 anni in carcere – e di recente la giunta ha deciso di estendere ulteriormente il suo periodo agli arresti domiciliari.</p>
      <p sl="en">Penso che sia giunto il momento di attuare misure più severe contro la mostruosa giunta della Birmania. La misura più efficace sarebbe esercitare pressioni sulla Cina affinché smetta di sostenerla. Se la Cina non coopera su questo punto, dovremo allora agire relativamente alle nostre relazioni commerciali con Pechino e in merito ai Giochi olimpici cinesi. Si tratta probabilmente dell’unico modo che ci è rimasto per fare qualcosa circa la libertà e la democrazia in Birmania.</p>
    </intervention>
    <intervention id="4-142" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">autore . − Signor Presidente, credo che l’atteggiamento di un paese verso le offerte di aiuto internazionali in caso di disastri e catastrofi naturali mostri il genere di paese con cui stiamo trattando. Sebbene vi possano essere molte riserve in merito alla Cina, sappiamo che tale paese, in un momento molto difficile, è stato in grado di accettare gli aiuti internazionali. Similmente, abbiamo visto l’atteggiamento della Birmania nei confronti degli aiuti internazionali, ivi compresi gli aiuti degli Stati membri dell’Unione europea.</p>
      <p sl="pl">C’era una piece americana intitolata Same Time, Next Year (Stessa ora, il prossimo anno). Il nostro Parlamento è un po’ così con la Birmania. Ogni anno ci incontriamo e discutiamo la situazione in tale paese. A essere onesti, non vi è alcun reale cambiamento significativo. Concordo con i fatti presentati dal precedente oratore. Una situazione in cui una donna, il leader dell’opposizione, è stata tenuta agli arresti domiciliari per così tanti anni non si è mai sentita in tutto il mondo. Non dobbiamo abituarci a questa situazione. Mi auguro che potremo superare le divisioni in questo Parlamento e parlare con una voce sola in difesa della democrazia in Birmania.</p>
    </intervention>
    <intervention id="4-143" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">autore . − Signor Presidente, la giunta militare della Birmania persiste nei suoi tentativi di isolare il paese e il suo popolo dal resto del mondo. Nel settembre 2007, dopo che la protesta dei monaci buddisti è stata brutalmente repressa, è stato imposto un embargo sulle notizie. Lo scorso mese, è stato impedito alle organizzazioni internazionali di aiutare le vittime del ciclone. Si è verificato un lungo ritardo prima che gli operatori umanitari fossero in grado di raggiungere le persone bisognose e per alcuni gli aiuti sono arrivati troppo tardi.</p>
      <p sl="de">Ora stanno trapelando altre voci di natura parimenti allarmante, quali la notizia degli arresti delle vittime del ciclone che hanno cercato l’aiuto dei funzionari ONU. Le forze di sicurezza, inoltre, hanno sparato uccidendo o ferendo gravemente i detenuti che cercavano di fuggire da una prigione distrutta dal ciclone Nargis. L’UE non ha chiuso un occhio e ha imposto un embargo commerciale, sebbene esso non abbia ancora avuto l’impatto desiderato. Ha minacciato di applicare sanzioni più dure qualora la situazione dei diritti umani non migliori, eppure i leader birmani non hanno mosso un dito.</p>
      <p sl="de">Ci esorto a non rilassare le nostre richieste. I prigionieri politici del paese devono essere rilasciati. Devono essere tolti gli arresti domiciliari in cui Aung San Suu Kyi ha vissuto per decenni. Il coraggioso impegno dimostrato dalla vincitrice del Premio Nobel costituirebbero un anatema per qualsiasi dittatore. Fondamentalmente si devono considerare i generali birmani per il modo in cui hanno trattato i cittadini del loro stesso paese, molti dei quali sono ancora dispersi. Il dialogo con il relatore speciale delle Nazioni Uniti e la garanzia che gli sarebbe stato permesso di visitare il paese costituisce un primo passo. I governi dei paesi membri dell’ASEAN devono altresì utilizzare la loro influenza per far rinsavire la giunta. Vi è la necessità di aumentare la pressione anche sulla Cina, che è probabilmente l’ultimo sostenitore della Birmania. Se necessario, il Consiglio e gli Stati membri dell’UE devono inasprire le loro sanzioni. Signor Commissario, stiamo davvero attendendo che agisca – il popolo della Birmania ha bisogno della nostra solidarietà.</p>
    </intervention>
    <intervention id="4-144" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore . − Signor Presidente, il regime militare della Birmania cerca di dare l’impressione che sta mantenendo una buona politica e importanti valori nazionali contro un mondo esterno ostile che minaccia tali valori positivi. Richiede il sostegno unanime della popolazione nel difendere tali valori.</p>
      <p sl="nl">Mi auguro che tale affermazione sia vera e che nel corso degli ultimi 40 anni il popolo birmano sia potuto essere felice della situazione, ma quali sono i valori che il regime sta difendendo? Mi vengono alla mente quattro aspetti. Innanzi tutto, i privilegi per una casta militare; un gruppo armato chiuso controlla l’amministrazione e l’economia. Tale gruppo può arricchire se stesso, mentre gli altri restano poveri. In secondo luogo, la repressione delle minoranze nazionali, i gruppi nel paese con una lingua e una cultura diverse che vogliono un autogoverno. I loro territori sono stati aggiunti alla Birmania durante il periodo coloniale inglese, ma sono relegati allo status di cittadini di terz’ordine. Terzo, il reddito di origine straniera viene guadagnato attraverso esportazioni basate sulla concorrenza attraverso salari estremamente bassi e il lavoro forzato. Quarto, il rifiuto sistematico di consultarsi con gruppi che vogliono cambiare la situazione, sebbene una volta abbiano vinto le uniche elezioni libere che tale regime ha osato tenere.</p>
      <p sl="nl">Con gli aiuti forniti in seguito alla catastrofe delle inondazioni, ci siamo resi conto di quanto il regime tema la possibilità che gli stranieri vedano in prima persona quanto è grave la situazione o il fatto che influenzino la popolazione. I rifugiati interni devono tornare celermente a villaggi devastati che non sono stati ricostruiti, meramente al fine di evitare contatti tra le masse scontente. Immediatamente dopo la catastrofe, è stata data la priorità a tenere un referendum il cui principale scopo era escludere dal potere l’opposizione democratica in modo permanente per mezzo di un risultato artefatto. L’incarcerazione delle persone su basi politiche costituisce un mezzo di sopravvivenza per un regime di questo tipo. Il mondo esterno deve alzarsi in piedi per tali prigionieri e gli altri oppositori. Cina e India devono farlo, così come l’Europa.</p>
    </intervention>
    <intervention id="4-145" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">autore . − Signor Presidente, negli ultimi tempi, qui a Strasburgo, il giovedì pomeriggio abbiamo considerato la situazioni in Birmania quasi ogni mese. Abbiamo dinanzi due relazioni relative alla situazione in Birmania. La prima è stata prodotta dall’Unione interparlamentare, mentre la seconda è una relazione del relatore speciale delle Nazioni Unite per la situazione dei diritti umani in Birmania. Tali relazioni sono inequivocabili. Parlano di incarcerazione di parlamentari, omicidi, condizioni terribili per i prigionieri politici e una situazione catastrofica della civiltà in tale paese.</p>
      <p sl="pl">Agendo in qualità di Parlamento europeo, dobbiamo esercitare pressione sulle autorità birmane. Perché la situazione cambi nel corso delle prossime settimane e dei prossimi mesi, ciò che è necessario è un’azione concertata da parte di tutti i parlamenti democratici di tutto il mondo, così come la cooperazione di paesi quali India e Cina, al fine di esercitare pressioni sulle autorità della Birmania, così che vi possa essere un reale miglioramento della situazione.</p>
      <p sl="pl">Desidero parlare della sorte dei parlamentari che oggi sono prigionieri in Birmania, sia i membri del parlamento che sono stati arrestati nell’autunno del 2007 che quelli scomparsi o morti in circostanze sconosciute, quando sono stati arrestati, così come coloro che sono stati assassinati e che sono morti in circostanze inspiegabili.</p>
      <p sl="pl">La relazione del relatore delle Nazioni Unite è chiara. Il rilascio immediato di Aung San Suu Kyi costituirebbe un inizio per i dialoghi con le autorità birmane su democrazia e miglioramenti nella situazione dei diritti umani in tale paese. E’ di fondamentale importanza garantire la libertà dei prigionieri politici e, soprattutto, fornire assistenza medica a tali prigionieri, e su questo dobbiamo forzare le autorità birmane.</p>
    </intervention>
    <intervention id="4-146" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">a nome del gruppo PPE-DE. – Oggi parliamo della Birmania, delle migliaia di prigionieri politici che soffrono nelle sue carceri, di Aung San Suu Kyi, il carismatico leader della Lega nazionale per la democrazia. Nel 1990 il partito sotto la sua guida ha vinto le elezione con l’82 per cento dei voti, ma i generali al potere nel paese hanno rifiutato di rispettare la volontà della nazione e da allora Aung San Suu Kyi è stata agli arresti domiciliari.</p>
      <p sl="lt">“Usate la vostra libertà per promuovere la nostra”, come ha affermato una volta la vincitrice del Premio Nobel. Non ho alcun dubbio che il popolo birmano avrebbe allora superato il potere dei generali. Non esistono dittatori immortali, ma lo spirito di libertà è senza tempo.</p>
      <p sl="lt">Non abbiamo alcun diritto di restare imparziali quando ci confrontiamo con un disumano comportamento barbarico. Desidero citare Martin Luther King, che ha affermato: “Alla fine, non ricorderemo le parole dei nostri nemici, bensì il silenzio dei nostri amici”.</p>
      <p sl="lt">Pertanto, la questione che il Parlamento europeo ha di fronte oggi è: da quale parte stiamo? Stiamo dalla parte di Aung San Suu Kyi, delle migliaia di prigionieri politici! Chiediamo il loro rilascio immediato; chiediamo che in Birmania siano rispettati i diritti umani.</p>
    </intervention>
    <intervention id="4-147" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">a nome del gruppo PSE . – Signor Presidente, non è ancora passato un anno e questa è la terza volta che discutiamo la situazione in Birmania. Esortiamo ancora una volta il governo di tale paese di rispettare i diritti umani e le norme umanitarie fondamentali per il trattamento dei prigionieri. Sottolineiamo le ingiustizie, facciamo appelli, avanziamo richieste, ci lamentiamo della situazione, imponiamo sanzioni e, ancora una volta, condanniamo il regime birmano. A sua volta, tale regime mostra un’immunità sorprendente alla pressione della comunità internazionale, ignora gli appelli, riguardo ai quali semplicemente non fa nulla. Per tale ragione è con un po’ di imbarazzo che mi alzo per parlare della Birmania. Vedo la nostra impotenza fino a oggi, non solo nostra, cioè del Parlamento europeo e dell’Unione europea, ma anche di tutte le assemblee, ivi comprese le Nazioni Unite.</p>
      <p sl="pl">Per tale ragione, penso che il tempo delle parole si sia concluso. Dobbiamo avanzare ferme richieste affinché si eserciti pressione diplomatica così che, attraverso i canali diplomatici del Consiglio dell’Unione europea e degli Stati membri, il regime sia obbligato ad agire in modo adeguato.</p>
      <p sl="pl">Desidero richiedere l’adozione del punto sette e dieci della risoluzione, che invoca un processo di riconciliazione nazionale in tale paese.</p>
    </intervention>
    <intervention id="4-148" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signor Presidente, dittature e regimi che ricorrono alla violenza o regimi che perseguitano le loro popolazioni cadono raramente a causa di una qualche pressione diplomatica generale. Certo concordo con l’onorevole Grabowska in merito al fatto che la pressione sia necessaria. Tali regimi possono cadere solo quando la situazione internazionale diventa tale che il regime perde il supporto di coloro da cui dipendono le sue politiche interne. Per tale ragione, da un lato, l’intero sforzo diplomatico deve andare verso il sostegno di un’opposizione debole e appena visibile e, dall’altro, un’altra soluzione sarebbe costituita dall’appoggiare con la forza le organizzazioni politiche internazionali, la pressione internazionale. Per tale ragione, desidero ripetere ancora una volta: l’Unione europea deve disporre di forze proprie al fine di essere in grado di intervenire in casi quali quello della Birmania.</p>
    </intervention>
    <intervention id="4-149" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="en">a nome del gruppo IND/DEM . – Signor Presidente, il problema delle violazioni dei diritti umani in Birmania è stato discusso in diverse occasioni nel corso del presente mandato del Parlamento europeo. Purtroppo, le discussioni e le risoluzioni approvate non hanno modificato la situazione politica e sociale nel paese, dove, dal 1962, l’esercito è salito al potere in uno dei regimi politici più ignobili a livello mondiale.</p>
      <p sl="en">Nel corso degli ultimi 40 anni, migliaia di persone perseguitate e condannate per un’attività politica sono state incarcerate in tale paese, che ha attraversato catastrofi inflitte non solo dal regime. La popolazione birmana è obbligata a lavorare e persino i bambini vengono arruolati nell’esercito. Il segretario generale della Lega per la democrazia ha passato 13 degli ultimi 18 anni agli arresti domiciliari come prigioniero politico e, recentemente, sono state arrestate 1 900 persone – che vivono in condizioni che violano i diritti umani – per aver espresso il desiderio di avere una democrazia in Birmania o persino per aver chiesto aiuti umanitari, che erano necessari dopo il passaggio del ciclone.</p>
      <p sl="en">Il regime birmano non perseguita solo l’opposizione. Ha inoltre violato i diritti umani rendendo impossibile fornire aiuti umanitari in seguito al ciclone, il che ha messo in pericolo le vite dei suoi cittadini. Ha altresì obbligato le vittime del ciclone a lasciare temporaneamente i campi profughi e a tornare alle case che erano state distrutte nella catastrofe. Gli appelli del Segretario generale dell’ONU e di altre organizzazione sono risultate in un maggior numero di arresti e uccisioni dei suoi tormentati cittadini.</p>
      <p sl="en">Certo appoggiamo una risoluzione che contiene non solo la nostra opposizione alla persecuzione della vincitrice del Nobel, ma anche la proposta di rilasciare altri prigionieri politici e a condurre un’indagine, sotto l’egida dell’ONU, sulle accuse di uccisione dei prigionieri ad opera dell’esercito nel corso della recente catastrofe.</p>
    </intervention>
    <intervention id="4-150" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, è passato un anno dall’ultima risoluzione del Parlamento europeo che attirava l’attenzione sulla drammatica situazione interna della Birmania. Il regime militare al potere non ha tuttavia compiuto alcun passo sulla strada verso la democrazia. Il segretario generale della Lega nazionale per la democrazia ha passato gli ultimi 13 anni agli arresti domiciliari. La vincitrici del Nobel Aung San Suu Kyi, che aveva altresì ricevuto il Premio Sacharov da parte del Parlamento europeo, è stata incarcerata senza processo, nonostante la pressione esercitata dalle organizzazioni internazionali. In Birmania 1 900 attivisti dell’opposizione sono tenuti in carcere in condizioni disumane. Ciò che è preoccupante sono anche le voci dell’omicidio di 36 prigionieri in una struttura carceraria di Rangoon e il ferimento di altri 70 assassinii, a causa del panico causato dal ciclone che ha devastato la Birmania nel maggio di quest’anno.</p>
      <p sl="pl">Il regime al potere deve immediatamente eliminare tutte le restrizioni alla libertà di parola e ai diritti fondamentali, tra cui i divieti su un’attività politica pacifica. La Birmania ha la responsabilità di fornire aiuti alle vittime del ciclone e di dare alle organizzazioni umanitarie internazionali il libero accesso alle regioni colpite. Rafforzare le sanzioni economiche esistenti e i controlli sull’accesso della giunta agli aiuti dell’UE, così come una maggiore pressione politica esercitata da parte dell’ASEAN, miglioreranno senza dubbio le possibilità di stabilizzare la situazione in Birmania.</p>
    </intervention>
    <intervention id="4-151" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Concordo con gli onorevoli colleghi che hanno parlato prima di me in merito al fatto che il Parlamento europeo debba adottare un atteggiamento inflessibile nei confronti di un paese in cui l’arroganza totalitaria del potere non conosce limiti. Un regime totalitario che ricava capitale politico dalla tragedia del suo stesso popolo non può trovare comprensione e deve essere condannato.</p>
      <p sl="sk">Onorevoli colleghi, dobbiamo far uso di tutti i mezzi di cui disponiamo per lavorare, insieme all’ONU, al fine di aiutare le vittime del ciclone Nargis. Esorto il Consiglio ad adottare ulteriori misure e a impedire alla giunta di avere accesso ai finanziamenti dell’UE. Dato che sappiamo con certezza che i diritti umani in Birmania vengono continuamente violati, l’UE deve appoggiare le forze democratiche presenti in tale paese e richiedere il rilascio di tutti i prigionieri politici.</p>
    </intervention>
    <intervention id="4-152" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, oggi, giorno del 63° compleanno dell’attivista birmana per i diritti umani e la democrazia Aung San Suu Kyi, dobbiamo prestare attenzione particolare a ciò che accade in Birmania.</p>
      <p sl="et">La Birmania si sta allontanando dai valori democratici ad una velocità allarmante. Ad oggi, la vincitrice del Premio Nobel e del Premio Sacharov Aung San Suu Kui ha passato 12 anni e 239 giorni in carcere. Non le è permesso ricevere visite, avere conversazioni telefoniche o ricevere messaggi di posta elettronica.</p>
      <p sl="et">Oltre a questa donna eccezionale, migliaia di manifestanti pacifici sono stati incarcerati su basi politiche e persone sono scomparse segretamente. La giunta birmana ricorre a una violenza brutale.</p>
      <p sl="et">Dobbiamo condannare l’azione brutale e non democratica del governo militare birmano. La Cina deve smettere di appoggiare la Birmania. Aung San Suu Kyi e altri prigionieri politici devono essere rilasciati immediatamente, il che significa oggi. Il continuo disprezzo della Birmania nei confronti dell’ONU e della comunità internazionale non deve essere permesso.</p>
    </intervention>
    <intervention id="4-153" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, circa 1 900 persone sono tenute agli arresti in condizioni meschine per aver espresso il loro appoggio all’introduzione della democrazia in Birmania. Decine di partecipanti alle proteste sono scomparse senza lasciare traccia. Aung San Suu Kyi ha passato 13 anni agli arresti senza essere stata incriminata, il che va contro persino al diritto birmano. Altre decine di persone, vittime del ciclone Nargis, sono state arrestate per aver richiesto aiuti umanitari. Si è fatto inoltre fuoco su prigionieri di Rangoon quando il ciclone ha colpito la prigione. Esortiamo le autorità birmane ad abolire i divieti sulle attività pacifiche e a liberare immediatamente i prigionieri politici. Ci aspettiamo che abbia luogo un’indagine sugli omicidi dei prigionieri politici nel corso del passaggio del ciclone Nargis.</p>
    </intervention>
    <intervention id="4-154" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, nonostante l’enorme interesse per la situazione della Birmania manifestato dal mondo intero così come da diverse istituzioni e organizzazioni internazionali, in tale paese non si è verificato alcun cambiamento interno. Migliaia di persone sono ancora in carcere in condizioni terribili, perché si sono alzati in piedi per la democrazia o perché hanno protestato contro il referendum costituzionale, i cui risultati non possono essere considerati affidabili. Il regime militare sta diventando più aggressivo nei riguardi dei prigionieri politici. Non è probabile che la speranza che le autorità birmane avvii discussioni con l’opposizione e con le organizzazioni internazionali si realizzi. Per tale ragione è fondamentale imporre sanzioni efficaci ed esercitare pressione sul regime con la partecipazione di quanti più paesi possibile.</p>
    </intervention>
    <intervention id="4-155" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, appena otto giorni dopo il ciclone, il regime birmano a obbligato il paese, il suo stesso paese, a partecipare a un referendum . Un referendum in merito a un progetto di costituzione ampiamente criticato e controverso. I risultati? Ridicoli, come se fossero stati presi direttamente dal vecchio periodo comunista: affluenza – 99 per cento; supporto alla nuova costituzione – 93 per cento. Un modello di non plausibilità, questo è tutto ciò che si può dire di tali risultati.</p>
      <p sl="pl">Sono convinto che presto o tardi i regimi, quali quello birmano, debbano cadere e l’Unione europea deve aiutarlo in questo.</p>
    </intervention>
    <intervention id="4-156" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, purtroppo l’onorevole Ferrero-Waldner non è qui oggi, pertanto condividerò con voi – per suo conto – qualche osservazione circa la situazione in Birmania/Myanmar.</p>
      <p sl="en">La proposta di risoluzione del Parlamento europeo si concentra sulla situazione politica e in particolare sulla continua detenzione dei prigionieri politici. Prima di commentare in merito a tale questione, desidero informarvi circa le attività della Commissione in risposta al ciclone che sei settimane fa ha devastato il delta del fiume Ayeryawaddy.</p>
      <p sl="en">La risposta della Commissione al ciclone è stata rapida e sostanziale: abbiamo approvato 17 milioni di euro di aiuti umanitari, tra cui 5 milioni di euro di aiuti alimentari. Abbiamo altresì attivato il meccanismo della protezione civile – la cooperazione con gli Stati membri dell’UE. che hanno aderito a tale meccanismo, ha funzionato molto bene. Copriamo la purificazione dell’acqua, il trasporto via nave, l’assistenza sanitaria di base e altre questioni importanti nel contesto successivo alla catastrofe.</p>
      <p sl="en">L’emergenza umanitaria non si è conclusa. A oggi, circa la metà dei sopravvissuti raggiunti, vale a dire un milione, si trova ancora in una disperata situazione di bisogno. L’accesso alle zone colpite dalla catastrofe e la distribuzione di aiuti non avviene senza difficoltà, il che è dovuto sia alle proporzioni del disastro che alla burocrazia. I nostri operatori sul campo in Myanmar riferiscono una cooperazione da parte delle autorità che migliora gradualmente. Le nostre stesse attività umanitarie proseguono con ragionevole efficienza. Riconosciamo che le ONG internazionali si trovano in una situazione più difficile per quanto concerne l’accesso alle zone colpite.</p>
      <p sl="en">Nel frattempo, i paesi dell’ASEAN si sono messi a capo del coordinamento dell’assistenza esterna. Costituiscono un membro del cosiddetto “meccanismo tripartito”, che comprende i paesi dell’ASEAN, il governo della Birmania/Myanmar e le Nazioni Unite.</p>
      <p sl="en">Il governo ha emesso nuovi “orientamenti” per gli aiuti esterni. Tuttavia non abbiamo alcuna prova che essi siano utilizzati al fine di ridurre lo spazio per fornire aiuti.</p>
      <p sl="en">Per noi, il ciclone e le sue terribili conseguenze costituiscono una questione puramente umanitaria. Difendiamo il concetto di sollievo umanitario basato sulle necessità.</p>
      <p sl="en">In merito alla situazione politica in Birmania/Myanmar, il governo sembra impegnato a procedere con la sua cosiddetta “Tabella di marcia verso la democrazia”. Intendiamo tale tabella di marcia come una transizione lenta e strettamente controllata verso un governo civile in cui l’esercito gioca ancora un ruolo dominante. Il governo sembra impegnato a tenervi fede, al suo ritmo e senza tenere conto delle opinioni e delle osservazioni provenienti dall’esterno. In termini realistici, difficilmente vi è un’alternativa.</p>
      <p sl="en">La riconciliazione nazionale richiederebbe un dialogo inclusivo. Tale dialogo non può avere luogo con le parti politiche interessate in carcere o agli arresti domiciliari. Ecco perché continuiamo a premere per il rilascio di tutti i prigionieri politici. La mia collega, l’onorevole Ferrero-Waldner, ha dichiarato pubblicamente che il governo ha perso un’occasione per inviare un segnale di riconciliazione in un momento di sofferenza nazionale, quando il governo ha esteso nuovamente gli arresti domiciliari di Aung San Suu Kyi.</p>
      <p sl="en">Il popolo della Birmania/Myanmar meriterebbe un sistema di governo che si concentri sullo sviluppo economico e sociale e sulla partecipazione dell’elettorato nel processo politico. Per l’Europa, esprimere la nostra indignazione e isolare il paese non è chiaramente una risposta adeguata. Il popolo della Birmania/Myanmar non deve pagare il prezzo di uno stallo politico. Merita di meglio.</p>
      <p sl="en">In conclusione, desidero sottolineare il nostro impegno per seguire da vicino la situazione in Birmania/Myanmar, il che comprende continuare a premere per il rilascio di tutti i prigionieri politici e per un dialogo inclusivo, che comprenda i partiti politici legali e i gruppi etnici.</p>
      <p sl="en">Continuiamo un approccio equilibrato. Non sta a noi confrontare per amore del confronto. Il nostro obiettivo ultimo resta contribuire a una transizione pacifica verso un governo civile legittimo. Ecco perché siamo pienamente a sostegno dei buoni uffici del Segretario generale dell’ONU e del suo Consigliere speciale per il Myanmar.</p>
      <p sl="en">Si servono meglio gli interessi del popolo birmano mediante una politica equilibrata, che comprenda un’assistenza sostanziale. La Commissione ha scelto con attenzione le aree di assistenza al fine di aiutare le classi sociali più vulnerabili. Abbiamo già aumentato in modo significativo i finanziamenti e ci auguriamo che – in uno sforzo coordinato con altri donatori – il livello generale di finanziamento possa raggiungere l’equivalente di quanto viene speso pro capite in paesi paragonabili, come Laos e Cambogia. Il popolo del Myanmar merita un futuro migliore.</p>
    </intervention>
    <intervention id="4-157" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni.</p>
    </intervention>
  </section>
  <section id="creitem21" title="9.2. Somalia: uccisioni di civili all’ordine del giorno">
    <intervention id="4-159" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione su sei proposte di risoluzione sulla Somalia.</p>
    </intervention>
    <intervention id="4-160" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">autore . − Signor Presidente, desidero innanzi tutto esprimere la mia grande preoccupazione per i recenti casi di dirottamento di imbarcazioni nelle acque somale e del trattamento umiliante degli equipaggi da parte dei dirottatori.</p>
      <p sl="es">Da questo stesso seggio, ho chiesto all’Unione europea di adottare alla prima occasione una politica comunitaria di coordinamento e assistenza reciproca che permetta la presenza di navi militari nelle acque internazionali e battenti bandiera di uno Stato membro al fine di proteggere le navi mercantili e le imbarcazioni pescherecce battenti bandiera di altri Stati membri.</p>
      <p sl="es">Desidero inoltre denunciare in modo categorico il commercio di armi e munizioni con gruppi organizzati e fazioni paramilitari. Il mio gruppo desidera chiedere alle organizzazioni internazionali competenti e alle adeguate organizzazioni regionali di raccomandare misure preventive appropriate al fine di impedire che le armi raggiungano tali gruppi.</p>
      <p sl="es">Il mio gruppo desidera chiedere ai paesi donatori e all’Unione europea di rispettare gli impegni presi e di garantire uno stretto coordinamento al fine di garantire l’efficacia degli aiuti allo sviluppo.</p>
      <p sl="es">Desideriamo altresì chiedere alla Commissione, oggi qui rappresentata, di proporre un aumento rapido e considerevole delle risorse finanziarie dell’Unione europea destinate alla Somalia, in particolare in occasione della revisione dell’UE del X Fondi di sviluppo europeo, nonché un aumento della sua presenza fisica in tale paese. Desidero approfittare del fatto che la Commissione si trova qui al fine di chiedere che cosa sta facendo o programmando di fare in proposito.</p>
      <p sl="es">Non posso ovviamente concludere il mio intervento senza esortare tutte le fazioni somale a porre fine a uno dei conflitti armati più lunghi e distruttivi degli ultimi anni e la presente risoluzione fa la stessa cosa.</p>
    </intervention>
    <intervention id="4-161" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . − Signor Presidente, la Somalia è un paese colpito dalla guerra civile e dalla povertà ormai da diversi anni. Il risultato è stato la morte di migliaia di civili e la sofferenza, attuale e passata, di centinaia di migliaia di persone.</p>
      <p sl="en">La comunità internazionale ha intrapreso alcune azioni e, va detto, con qualche limitato successo. Tuttavia, la piaga del popolo somalo continua e l’uccisione dei civili in tale regione, purtroppo, è ormai diventata una questione all’ordine del giorno.</p>
      <p sl="en">È necessaria un’ulteriore azione efficace e coraggiosa, principalmente – a mio avviso – come descritto di seguito:</p>
      <p sl="en">Innanzi tutto, l’embargo sulle armi imposto dall’ONU nei confronti della Somalia deve essere rigidamente applicato. Ciò deve comprendere anche la Cina, che costituisce la causa abituale in tali situazioni.</p>
      <p sl="en">In secondo luogo, si deve garantire che tutti gli aiuti UE e ONU destinata alla Somalia raggiungano coloro che ne hanno veramente e legittimamente bisogno e non finiscano nelle tasche dei signori della guerra.</p>
      <p sl="en">Terzo, va esercitata pressione sul Consiglio di sicurezza dell’ONU affinché proceda con urgenza all’attuazione della sua decisione unanime del 15 maggio 2008 di dispiegare nella regione una forza ONU per il mantenimento della pace sufficientemente forte – assicurandosi, certo, che la qualità dei membri di tale forza non sia la stessa di quella di coloro che di recente sono stati accusati di aver commesso crimini contro la popolazione locale che si presupponeva proteggessero.</p>
      <p sl="en">Quarto, si deve far comprendere, ancora una volta, all’Unione africana che su di essa ricade la responsabilità primaria di ciò che accade nelle regioni africane, quali la Somalia, e – invece di tanta retorica inefficace – si deve intraprendere un’azione concreta e urgente contro tutti quei regimi o altre parti o fazioni che stanno facendo precipitare il popolo africano in situazioni sempre più primitive e disperatamente drammatiche.</p>
    </intervention>
    <intervention id="4-162" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">autore . − Signor Presidente, nel 1960, il Somaliland italiano e britannico desiderava con ansia realizzare il suo sogno di indipendenza. Tuttavia quel sogno si è trasformato molto presto in un incubo e ricordo, come presidente del gruppo somalo del parlamento britannico, questa fila di rifugiati che ci venivano a parlare prima del regime autoritario in quel paese e poi, certo, della guerra di fazioni e dell’anarchia.</p>
      <p sl="en">Il Somaliland gode ancora di un certo grado di indipendenza e stabilità, così come il Puntland. Ma Mogadiscio è sinonimo di violenza, omicidio, rivolte, fame e di un’economia fallita.</p>
      <p sl="en">Allora cosa facciamo? Bé, non possiamo fare poi molto. Certamente non singolarmente; probabilmente non come Europa. Ma possiamo lavorare con altri attori internazionali al fine di esercitare pressione sugli attori presenti all’interno del paese per concordare di interrompere il conflitto in corso, di fermare la violenza, di arrestare le violazioni dei diritti umani internazionali e di lavorare per la pace.</p>
      <p sl="en">Dobbiamo persuaderli a permettere l’assistenza umanitaria al fine di raggiungere coloro maggiormente in necessità e dobbiamo forse aiutarli a garantire la sicurezza di quegli operatori umanitari.</p>
      <p sl="en">Dobbiamo appellarci a coloro che stanno fuori e che possono dare una mano. Ci appelliamo al Kenya affinché permetta ai rifugiati somali di avere accesso alle frontiere di El Wak e al diritto di assistenza in tale paese.</p>
      <p sl="en">Ci appelliamo a chiunque, come è già stato fatto riferimento, al fine di garantire che imponiamo l’embargo sulla vendita delle armi nei confronti di tale paese. Insistiamo che coloro che hanno commesso crimini di guerra debbano essere assicurati alla giustizia e, ove appropriato, alla Corte penale internazionale. E, certo, accogliamo con favore la risoluzione di maggio del Consiglio di sicurezza dell’ONU che richiede il dispiegamento di 28 000 soldati come forza per il mantenimento della pace; più realisticamente, forse, premiamo perché sia imposto all’AMISOM di intraprendere azioni protettive.</p>
      <p sl="en">Dobbiamo agire: abbiamo bisogno non solo di risoluzioni, ma anche di un’azione internazionale.</p>
    </intervention>
    <intervention id="4-163" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore . − Signor Presidente, la violenza in Somalia è assolutamente dovuta al fatto che in tale paese non vi è più stato un governo generalmente riconosciuto dal 1991. Nella parte centrale e meridionale del paese, per anni vi sono stati conflitti tra le milizie dei diversi signori della guerra, mentre nella parte a nord l’amministrazione del territorio dell’ex colonia britannica del Somaliland che vi opera non è riconosciuta a livello internazionale.</p>
      <p sl="nl">È poi scoppiato un conflitto tra l’Unione dei tribunali islamici e l’esercito della vicina Etiopia. Dialoghi sulla riunificazione del paese non hanno mai ricevuto un appoggio generale e coloro che li appoggiavano si sono spesso fermati.</p>
      <p sl="nl">Gli anni di caos hanno presto trasformato in interferenze il sostegno da parte del resto del mondo per qualsiasi governo di transizione in insolubili conflitti armati interni.</p>
      <p sl="nl">Negli ultimi anni, ho avvertito diverse volte che, contribuendo a finanziare strutture in crisi, l’Unione europea sta restando legata a una delle parti in conflitto senza alcuna prospettiva di una soluzione diffusa e duratura.</p>
      <p sl="nl">L’Europa deve senza dubbio contribuire, qualora sia possibile una soluzione, ma le interferenze troppo affrettate portano alla catastrofe.</p>
      <p sl="nl">In una precedente discussione urgente sulla Somalia del 15 settembre 2007, questo Parlamento ha adottato una risoluzione che chiedeva di porre fine all’intervento militare straniero, nonché il dialogo e la riconciliazione nel paese.</p>
      <p sl="nl">Si deve accogliere con favore il fatto che la risoluzione che è stata ora avanzata parli contro il sostegno dell’Unione europea ai signori della guerra, che stanno cercando di ristabilire il loro potere, contro l’utilizzo dei bambini soldato e contro ulteriori approvvigionamenti di armi.</p>
      <p sl="nl">Ieri vi è stato un tentativo non riuscito di assassinare il presidente di transizione, Abdullahi Yusuf. Le truppe armate sono ancora in forte conflitto tra loro. Dobbiamo ora vedere se l’accordo raggiunto la scorsa settimana per porre fine alla violenza entro 30 giorni e per sostituire la forza d’intervento etiope con la forza per il mantenimento della pace dell’ONU abbia reali possibilità di successo. Se ciò porterà a soluzioni effettive, avrà senso che l’Europa dia il suo appoggio.</p>
    </intervention>
    <intervention id="4-164" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">autore . − Signor Presidente, la recente ripresa del conflitto in Somalia tra le unità del governo federale di transizione e i ribelli ha causato la morte di più di un centinaio di persone e ha portato all’esodo di massa della popolazione civile dalla capitale somala, Mogadiscio. Le violazioni dei diritti umani costituiscono un fatto quotidiano in Somalia ad opera di tutte le parti nel conflitto, con torture, stupri, omicidi e attacchi contro i civili.</p>
      <p sl="pl">La comunità internazionale non può restare indifferente nei confronti di tali palesi atti di violenza in Somalia. L’Unione europea deve aumentare in modo decisivo il suo coinvolgimento al fine di risolvere il conflitto in tale paese e deve esortare le parti coinvolte nelle ostilità a compiere tutti i passi possibili per fornire alle organizzazioni internazionali un accesso senza impedimenti alle vittime di tale paese così che possano portare loro aiuti. Anche far entrare la forza ONU per il mantenimento della pace fino a che la situazione politica non migliora costituirebbe un passo nella giusta direzione, così come il rinnovamento degli embargo ONU sulla fornitura di armi nei confronti della Somalia.</p>
    </intervention>
    <intervention id="4-165" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE . – Signor Presidente, un mese fa sono state pubblicate le graduatorie dell’Indice globale di pace. Si tratta del risultato di una ricerca condotta ogni anno in 140 paesi da parte dell’Institute for Economics and Peace (Istituto per l’economia e la pace).</p>
      <p sl="pl">La ricerca ha scoperto che la Somalia era il secondo paese più pericoloso del mondo dopo l’Iraq. La realtà è deprimente. Non è visibile alcun progresso nella risoluzione di questo conflitto di lunga data e le informazioni che fuoriescono lasciano atterriti. Non descriverò tutto in questa sede, ma dirò solo che, per quanto riguarda i pirati somali, dall’inizio a oggi dell’anno hanno dirottato 26 navi.</p>
      <p sl="pl">In un conflitto senza speranze come quello in Somalia, si deve prestare attenzione a qualsiasi accordo tra le parti. Ci auguriamo che l’accordo del 9 giugno a Djibouti si rivelerà essere una svolta in questo conflitto e porterà a una pace duratura.</p>
    </intervention>
    <intervention id="4-166" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">a nome del gruppo PSE . – Onorevoli colleghi, la Somalia è diventata un’arena di conflitto, per non dire un inferno. I diritti umani e il diritto internazionale sono palesemente violati; il paese langue nella povertà.</p>
      <p sl="et">Migliaia di civili sono morti negli scontri tra gli islamisti e le unità del governo e centinaia di migliaia di persone sono state obbligate a fuggire. Ogni giorno si viene uccisi, violentati e torturati.</p>
      <p sl="et">Le statistiche delle Nazioni Unite relative al 2007 mostrano che vi sono quasi 457 000 rifugiati somali nel mondo, il che significa che mezzo milione di somali sono stati obbligati a fuggire dalla loro patria per sopravvivere.</p>
      <p sl="et">Nel corso degli ultimi tre mesi, la violenza a Mogadiscio ha obbligato più di 50 000 persone a fuggire. La situazione è completamente fuori controllo.</p>
      <p sl="et">Sono solidale con le persone che fuggono dalla violenza. Dobbiamo fare tutto ciò che è in potere dell’Europa al fine di aiutare la Somalia a prendere la direzione verso la pace. Non si deve permettere al conflitto di svilupparsi in una guerra regionale. L’Africa ha bisogno della pace come ha bisogno di aria per respirare.</p>
    </intervention>
    <intervention id="4-167" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signor Presidente, la Somalia ha assistito a un conflitto brutale per molti anni. Si stima che negli ultimi giorni circa cento persone siano rimaste uccise e circa duecento siano rimaste ferite. A Mogadiscio migliaia di persone hanno dovuto abbandonare le loro case. Stanno aumentando gli attacchi contro i civili e i mezzi d’informazione. Il 7 giugno, Nasteh Dahir Farah, il vicepresidente dell’Unione nazionale dei giornalisti somali, è stato brutalmente assassinato. Sono stati uccisi anche operatori delle organizzazioni di aiuto, tra cui Mohamed Mahdi. Vengono arruolati sempre più bambini nelle unità dell’esercito. 2,6 milioni di somali (circa il 35 per cento della popolazione) richiedono aiuti umanitari. Nella sua relazione, Amnesty International ha descritto alcune delle forme di attacco estreme contro i civili disarmati. Gli autori degli attacchi spesso tagliano semplicemente le gole di donne e adolescenti.</p>
      <p sl="pl">Esortiamo il Consiglio di Sicurezza dell’ONU a rafforzare il contingente della forza per il mantenimento della pace presente in Somalia conformemente alla risoluzione approvata il 15 maggio oltre a potenziare l’embargo sulla fornitura di armi nei confronti della Somalia.</p>
    </intervention>
    <intervention id="4-168" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, raramente in quest’Aula una risoluzione ha mai avuto un titolo raccapricciante come “Uccisione di civili all’ordine del giorno”. Non possiamo fornire una risposta all’ordine del giorno, onorevoli colleghi; dobbiamo far sentire tutto il nostro peso. Nel corso degli ultimi 12 mesi è stato evacuato un ottavo della popolazione e entro la fine dell’anno metà della popolazione civile potrebbe dipendere dagli aiuti umanitari.</p>
      <p sl="de">Sono grato all’onorevole Dess come ad altri per gli aiuti alimentari e sanitari che vengono distribuiti nel paese, ma ora dobbiamo anche mirare a una soluzione politica che non è stata attuata dal 1991. A mio avviso, l’unica opzione è il dispiegamento della forza ONU, ma deve essere integrata da adeguate strutture civili. Per quanto concerne il governo federale di transizione, dobbiamo chiederci dove tale transizione porterà. O è una transizione verso una struttura autonoma fattibile o è necessaria a istituire una struttura civile internazionale, come è accaduto in altri paesi. Se non lo capiamo bene, ci ritroveremo fondamentalmente con un’intera nazione dipendente dagli aiuti umanitari. Questa non può essere la strada per sradicare omicidi, stupri e carestie.</p>
    </intervention>
    <intervention id="4-169" speaker_id="38724" name="Colm BURKE" is_mep="True" mode="spoken" nationality="Ireland" birth_date="17-01-1957" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, la situazione umanitaria in Somalia si sta deteriorando rapidamente a causa di una combinazione di conflitti, instabilità politica e grave siccità, così come un’elevata inflazione che accentua ulteriormente tali questioni.</p>
      <p sl="en">Potremmo trovarci in pericolo di un ritorno sulla scena della carestia del 1992 se la comunità internazionale non riconosce alla Somalia maggiore priorità. 2,6 milioni di persone su una popolazione di circa 8,6 milioni necessita urgentemente di assistenza. Se non vi è un miglioramento significativo in questo paese, tale dato potrebbe salire a 3,5 milioni entro la fine del 2008. Al suo interno è ora evacuato 1,1 milioni di persone. Solo da gennaio, più di 300 000 persone sono fuggite dalle loro case.</p>
      <p sl="en">Le organizzazioni umanitarie sono gravemente ostacolate nei loro sforzi per aiutare i civili somali e stanno fronteggiando attacchi, furti e impedimenti ai posti di blocco. Questo personale affronta quotidianamente rischi significativi nei loro tentativi di fornire cibo a coloro che ne hanno maggiormente bisogno. Si deve imporre alla missione dell’Unione africana in Somalia e a qualsiasi successiva missione ONU per il mantenimento della pace di proteggere i civili, ivi comprese le donne, i bambini e le persone evacuate all’interno del paese. Si devono compiere tentativi al fine di frenare l’aumento nel reclutamento dei bambini soldato, in particolare a Mogadiscio.</p>
    </intervention>
    <intervention id="4-170" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, ho chiesto di parlare al fine di menzionare un’unica questione, la pirateria nelle acque somale.</p>
      <p sl="es">Alcuni oratori (l’onorevole Kaczmarek e l’onorevole Tomaszewska, credo) hanno menzionato tale questione, citata anche nel considerando G e nel paragrafo 8 della proposta di risoluzione comune, ma desidero sottolineare che la formulazione del paragrafo 8 limita l’azione contro la pirateria volta a difendere le navi che portano aiuti umanitari, sarebbe pertanto meglio votare separatamente questo paragrafo e non votare a favore.</p>
      <p sl="es">Desidero infine chiedere alla Commissione se dispone di qualsiasi ulteriori informazioni su una possibile cooperazione dell’Unione europea con il Consiglio di sicurezza al fine di garantire la sicurezza marittima in questo settore.</p>
    </intervention>
    <intervention id="4-171" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il conflitto interno e le guerre civili sono particolarmente pericolose per le società e le nazioni, dato che portano ad assassinii e a saccheggi, all’abbandono delle case da parte delle persone così come a sfratti forzati, a stupri e torture e ad altre atrocità. E’ la popolazione civile che subisce tutti ciò, i civili che sono disarmati e spesso attaccati dalle diverse parti del conflitto.</p>
      <p sl="pl">Nonostante i passi compiuti dal Segretario generale dell’ONU, l’Unione africana e l’appoggio fornito dall’Unione europea, la situazione in Somalia è così difficile che la gente parla di catastrofe umanitaria. I bambini che sono obbligati a prendere parte al conflitto sono anche testimoni di terribili atrocità.</p>
      <p sl="pl">Sembrerebbe che il modo più efficace di trattare questo disastro e questa guerra sia collocare in Somalia una forza militare internazionale.</p>
    </intervention>
    <intervention id="4-172" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, purtroppo il mio collega Louis Michel non è qui oggi, desidero pertanto condividere con voi per suo conto alcune osservazioni circa la questione in Somalia.</p>
      <p sl="en">Innanzi tutto, desidero dire che condivido la vostra preoccupazione circa il conflitto e l’instabilità politica che persistono in Somalia. La Somalia resta un contesto in cui i diritti fondamentali e il rispetto per la dignità umana fondamentale continuano a essere evitati dalle entità armate che perpetrano attacchi diffusi e sistematici contro i civili. I 17 anni in cui è mancata la figura dello Stato hanno visto la perdita di vite civili, evacuazioni di massa e la distruzione di infrastrutture fisiche. Oggi, un terzo della popolazione, corrispondente a 2,6 milioni di persone, dipende dagli aiuti umanitari. L’Unione europea, insieme ad altri attori internazionali, è impegnata a dare una mano in questo momento critico.</p>
      <p sl="en">A livello politico, l’UE continuerà a offrire il suo pieno appoggio al Rappresentante speciale dell’ONU del Segretario generale nei suoi sforzi volti a coordinare l’azione della comunità internazionale e a facilitare il dialogo politico intersomalo. Stiamo ora esaminando – insieme ad altri donatori – i modi e i mezzi adeguati per fornire una migliore assistenza ai somali al fine di attuare in modo efficace l’accordo di Djibouti raggiunto il 9 giugno. Tale accordo offre nuove speranze per una pace e una stabilità sul lungo periodo per il popolo della Somalia.</p>
      <p sl="en">A livello umanitario, l’UE si concentra principalmente sul sostegno di settori di base, quali sanità, nutrizione, assistenza alimentare, protezione e beni di conforto non alimentari, acqua e impianti igienico-sanitari, come parte di una gamma di attività particolarmente mirate alle zone centrali e meridionali del paese che sono state fortemente colpite da conflitti civili e pericoli naturali estremi.</p>
      <p sl="en">Nel 2007, il nostro Dipartimento per gli aiuti umanitari è riuscito a fornire 18 milioni di euro in assistenza umanitaria. In risposta al peggioramento della situazione umanitaria e all’aumento dei prezzi dei prodotti alimentari, per quest’anno il livello di assistenza dovrebbe raggiungere un totale di 27 milioni di euro.</p>
      <p sl="en">A livello di sviluppo, l’UE è già il principale donatore di aiuti per la Somalia, fornendo sostegno a medio e lungo termine per l’istituzione di una società pacifica e in grado di sostentarsi da sola.</p>
      <p sl="en">La strategia nazionale dell’UE per la Somalia stanzia più di 212 milioni di euro per il periodo 2008-2012, nel quadro del X Fondo europeo per lo sviluppo. Un terzo di questo programma verrà speso nell’istruzione, che è importante per il rispetto dei diritti umani. L’obiettivo critico è incoraggiare la riconciliazione, la democrazia e lo sviluppo di strutture di governo a tutti i livelli. Tuttavia, senza pace e sicurezza non è possibile impegnarsi in modo efficace in uno sviluppo sul lungo periodo. Viene pertanto data priorità alla promozione di un ambiente pacifico e sicuro in cui siano rispettati i diritti umani e in cui possano svilupparsi i processi e le istituzioni democratiche.</p>
      <p sl="en">Il Commissario Michel si è incontrato con il presidente somalo solo qualche giorno fa, a margine del vertice IGAD di Addis Abeba. In tale occasione, il presidente Yusuf ha lanciato un forte appello al fine di ricevere assistenza internazionale per sostenere un ambiente migliore e sicuro per le persone che vivono in Somalia. A tale scopo, ci siamo impegnati a fornire un appoggio fermo al governo somalo. La Commissione europea sta già finanziando l’addestramento delle forze di polizia somale attraverso l’ONU e i fondi stanno contribuendo anche ai costi dell’operazione dell’AMISON.</p>
      <p sl="en">Fondamentalmente il processo politico di riconciliazione e di stabilizzazione dipenderanno anche dall’impegno e dall’appoggio di attori regionali chiave, vale a dire Etiopia ed Eritrea, che hanno utilizzato il teatro somalo per una “guerra di deleghe”. A tal proposito, il ritiro delle truppe etiopi dalla Somalia costituisce un elemento fondamentale per qualsiasi progresso politico.</p>
      <p sl="en">Il Commissario Michel, che lo scorso fine settimana ha incontrato il primo ministro Meles dell’Etiopia e il presidente Isaias dell’Eritrea, li ha esortati ad appoggiare il processo di Djibouti, che, sebbene sia lontano dall’essere perfetto, ha offerto un’opportunità reale, se non l’unica, di riunire i diversi attori somali.</p>
      <p sl="en">Nonostante le difficili circostanze, la Commissione porterà avanti il suo programma di aiuti destinati alla Somalia, che è stato messo a punto insieme agli Stati membri, al fine di alleviare la sofferenza del popolo somalo e di preparare il terreno per una società pacifica.</p>
      <p sl="en">Sono state sollevate alcune domande circa la pirateria e desidero aggiungere che, sebbene non sia competente per il dispiegamento di forze navali come previsto dalla risoluzione n. 1816 del Consiglio di sicurezza dell’ONU, la Commissione ha istituito, insieme al Consiglio, un gruppo di lavoro composto dalle direzioni generali pertinenti – e cioè la DG Energia e trasporti, la DG Affari marittimi e pesca, la DG Sviluppo e EuropeAid – al fine di studiare il miglior modo per attuare la risoluzione dell’ONU.</p>
    </intervention>
    <intervention id="4-173" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà domani al termine delle discussioni.</p>
    </intervention>
  </section>
  <section id="creitem22" title="9.3. Iran: esecuzione di delinquenti minorenni">
    <intervention id="4-175" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione su sei proposte di risoluzione sull’Iran.</p>
    </intervention>
    <intervention id="4-176" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">autore . − Signor Presidente, dal 2005 la situazione dei diritti umani in Iran si è deteriorata in modo drammatico.</p>
      <p sl="es">Il sistema giudiziario iraniano detiene il triste record di imporre il secondo numero più elevato di esecuzioni pro capite al mondo. Solo la Cina procede a un maggior numero di esecuzioni rispetto all’Iran.</p>
      <p sl="es">Come menzionato nella risoluzione, due importanti accordi, la Convenzione sui diritti del fanciullo e il Patto internazionale sui diritti civili e politici, vietano la pena di morte per i crimini commessi quando l’autore ha meno di 18 anni. L’aspetto più grave è che Teheran ha ratificato entrambi gli accordi. Sebbene la ratifica sia positiva, il paese non li rispetta.</p>
      <p sl="es">In Iran l’omicidio, lo stupro, la rapina armata, il rapimento e il traffico di droga sono punibili con la morte. La maggior parte dei minorenni sono stati condannati per omicidio, ma molte sentenze sembrano essere basate su confessioni inattendibili, ottenute con la tortura e nel corso di interrogatori per i quali al detenuto era stato negato il diritto di rivolgersi a un avvocato.</p>
      <p sl="es">I tribunali abitualmente ignorano le prove presentate dai difensori volte a dimostrare che l’accusato aveva agito per autodifesa.</p>
      <p sl="es">In Iran l’esecuzione dei minorenni costituirà una delle questioni inserite nella relazione di settembre del Segretario generale delle Nazioni Unite, Ban Ki-moon, per l’Assemblea generale.</p>
      <p sl="es">Chiediamo pertanto all’Iran di arrestare tali esecuzioni una volta per tutte, ivi comprese quelle di almeno 85 persone che sono state condannate a morte per crimini commessi da minorenni.</p>
      <p sl="es">Non desidero concludere il mio intervento senza dire che ritengo che, questa settimana, il Parlamento e l’Unione europea abbiano perso una certa credibilità morale nel difendere i diritti del fanciullo, quando ieri quest’Assemblea ha approvato una vergognosa direttiva che permette l’incarcerazione di minorenni per aver commesso il crimine di essere venuti in Europa senza documenti.</p>
    </intervention>
    <intervention id="4-177" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . − Signor Presidente, le brutali attività del retorico regime iraniano contro il suo stesso popolo sono ben note e sono state oggetto delle precedenti risoluzioni di questo Parlamento.</p>
      <p sl="en">È noto che il regime commette – in nome di Dio, come dice – crimini abbietti e sistematici contro civili innocenti. La resistenza in Iran è estremamente difficile e carica di tensione per il pericolo di perdere la vita. I civili iraniani al di fuori del paese si sforzano di lottare per un cambiamento democratico nel loro paese.</p>
      <p sl="en">Tra queste persone vi sono coloro che appartengono all’organizzazione assolutamente non violenta PMOI. Eppure la Commissione l’ha inserita nell’elenco delle organizzazioni terroristiche e fino a non molto tempo fa si rifiutava di correggere tale errore, anche dopo importanti sentenze della Corte dell’UE. Chiedo al signor Commissario: perché questa organizzazione iraniana di resistenza è stata inserita al primo posto nell’elenco delle organizzazioni terroristiche? È perché alcuni Stati o Stati membri dell’UE aventi relazioni o contratti commerciali con l’Iran volevano compiacere il regime di Teheran?</p>
    </intervention>
    <intervention id="4-178" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">autore . − Signor Presidente, quando discutiamo questioni relative alle violazioni dei diritti umani nel mondo, dobbiamo operare talune distinzioni, in particolare tra situazioni in cui prendiamo in considerazione regimi instabili, guerre civili, crimini commessi in situazioni di caos assoluto e situazioni come quella in Iran, dove lo Stato è relativamente stabile, dove non vi è una guerra civile, dove di tanti in tanto si tengono le elezioni, ma in cui lo Stato utilizza metodi criminali quali l’esecuzione dei minorenni. Si tratta di una situazione completamente differente dalle questioni che abbiamo discusso, quali quelle dibattute oggi relativamente alla Somalia o alla Birmania. In tali situazioni, non si tratta di una questione di un qualche disordine interno, si tratta di una questione di civiltà differente. Essa ci ricorda il libro di Huntington Lo scontro di civiltà o i libri del grande storico e filosofo Feliks Koneczny, che ha parlato di differenze fondamentali tra le civiltà. Se desideriamo risolvere tali problemi, allora dobbiamo pensare come possiamo influenzare tali regimi per portarli a modificare la loro mentalità.</p>
    </intervention>
    <intervention id="4-179" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">autore. – Fermare l’uccisione dei bambini – questa è la cosa più importante, la posizione del Parlamento europeo la sta rendendo chiara nella sua risoluzione. Questo è il nostro messaggio alla nuova Majlis dell’Iran, che deve comprendere il suo dovere – affinché riformi senza indugio il codice penale iraniano al fine di metterlo in linea con gli obblighi internazionali assunti da tale paese e con lo Stato di diritto internazionale.</p>
      <p sl="lt">A mio avviso, le esecuzioni di minorenni o di coloro che hanno commesso crimini mentre erano minorenni sono assolutamente inaccettabili. Il fatto che la politica perseguita dal governo iraniano sia in conflitto con il diritto internazionale è stato evidenziato di recente dall’Alto Commissario dell’ONU.</p>
      <p sl="lt">Il Parlamento ha espresso più di una volta la sua ferma convinzione e posizione: è contro la pena capitale e a favore di una moratoria mondiale sulla pena di morte. Qui parliamo di uomini, donne, bambini, adolescenti e minoranze, desidero pertanto concludere esortando il governo iraniano a vietare l’esecuzione di quegli adolescenti che hanno già ricevuto la pena di morte, dato che è disumana.</p>
    </intervention>
    <intervention id="4-180" speaker_id="28336" name="Věra FLASAROVÁ" is_mep="True" mode="spoken" nationality="Czechia" birth_date="19-12-1952" birth_place="Ostrava" p_group="Confederal Group of the European United Left - Nordic Green Left" m_state="CZ">
      <p sl="cs">autore . − Onorevoli colleghi, non condivido il punto di vista dell’amministrazione Bush secondo cui l’Iran rappresenta una minaccia per la sicurezza mondiale ed è pertanto necessario procedere a una corsa agli armamenti. Non sono a favore neppure dell’imposizione dei nostri valori e del nostro stile di vita a culture diverse per un’unica ragione e cioè aprire la porta a capitale sopranazionale che porta alle fonti di materie prime di questo pianeta e quindi a una moderna colonizzazione. Mi oppongo tuttavia agli atti barbarici che ancora si eseguono, sebbene non esistano più da tempo le ragioni per agire in questo modo. Nella cultura iraniana, inoltre, non vi è alcuna giustificazione per i barbarici atti delle esecuzioni di delinquenti minorenni e persino degli oppositori politici condotte dal regime iraniano di Mahmoud Ahmadinejad. In passato questo paese era solito eseguire la pena di morte solo in casi eccezionali e le esecuzioni pubbliche venivano condotte solo come pena per omicidi di massa o infanticidi. Sotto l’attuale governo iraniano, tuttavia, ogni anno vengono condotte centinaia di esecuzioni, molte delle quali coinvolgono minori, come Mohammad Hassanzadeh di 17 anni, che è stato giustiziato il 10 giugno. Ho visto di recente delle fotografie di esecuzioni pubbliche condotte in Iran. Credetemi, rientrano tra le cose peggiori che abbia mai visto in vita mia.</p>
      <p sl="cs">Il mio gruppo, il gruppo GUE/NGL, si avvale del Parlamento europeo al fine di esortare la Repubblica islamica dell’Iran a cessare le esecuzioni con effetto immediato, in particolare le esecuzioni di persone che hanno commesso reati penali quando erano minorenni. Con Ahmadinejad, l’Iran da lungo tempo manda al patibolo non solo coloro che hanno commesso omicidi di massa, ma anche persone che hanno commesso azioni che nei paesi sviluppati ricevono pene molto più leggere e che non vengono neppure considerate contro la legge. Il paese deve rivedere la sua comprensione del diritto e modificarla al fine di garantire il rispetto della vita umana. Fino quando questo non accadrà, l’Iran resterà ai margini del mondo civilizzato.</p>
    </intervention>
    <intervention id="4-181" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">autore . − Signor Presidente, la sistematica violazione dei diritti umani in Iran ci riunisce qui ancora una volta. La questione fondamentale è l’esecuzione dei minori per presunti crimini.</p>
      <p sl="pt">Cortesemente, desidero chiarire che spesso, ad esempio, si tratta di relazioni tra minori dello stesso sesso, che non costituiscono neppure un crimine e che portano a sentenze capitali e a esecuzioni pubbliche, come si è già visto in film che documentano l’atrocità del regime.</p>
      <p sl="pt">Secondo i registri delle esecuzioni, tale atrocità non si limita tuttavia ai minori e non si limita all’esecuzione per lapidazione. Essa comprende anche la dimensione esterna del terrorismo.</p>
      <p sl="pt">Dobbiamo pertanto chiedere ancora una volta alle istituzioni perché continuano a incoraggiare il regime terrorista di Teheran a classificare come terroristi i Mujaheddin del popolo iraniano di opposizione, come il nostro collega, l’onorevole Marsakis ha sottolineato.</p>
      <p sl="pt">Perché invece di condannare il terrorismo e le violazioni dei diritti umani, utilizzano i pacchetti economici e commerciali al fine di incoraggiare Teheran a condannare le vittime del terrorismo? Ciò è assolutamente immorale e indifendibile e costituisce una politica che ci porterà inevitabilmente allo scontro, alla guerra, se non lo contestiamo celermente.</p>
      <p sl="pt">Per tali ragioni desidero esortare la Commissione e il Consiglio a modificare la loro politica e a conformarsi ai tribunali e a non premiare in questo modo il terrorismo.</p>
    </intervention>
    <intervention id="4-182" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE . – Signor Presidente, posso capire, sebbene non lo accetti assolutamente, che nel mondo esistano sistemi giuridici che prevedono la pena capitale. Tuttavia, non posso immaginare come persino i sostenitori della pena di morte, in particolare nei nostri ambiti culturali, possano considerare la possibilità di imporre tale pena e poi eseguirla su bambini e adolescenti. Tuttavia è precisamente questa la situazione in Iran. Secondo l’ultima relazione di Amnesty International al momento più di cento adolescenti stanno aspettando di essere giustiziati e questo dato non li include tutti, dato che alcune sentenze non sono state registrate.</p>
      <p sl="pl">È giusto esortare le autorità politiche e giudiziarie iraniane a introdurre una moratoria sull’esecuzione della pena capitale. Dobbiamo tuttavia altresì chiedere a noi stessi come la comunità internazionale debba essere giudicata, come noi stessi dobbiamo essere giudicati, dato che non siamo in grado di garantire che i firmatari degli accordi internazionali si attengano alle clausole in essi contenuti, alle spese di adolescenti condannati a morte. Vi è solo un unico messaggio implicito, e cioè quello economico, che purtroppo ha un maggior peso rispetto alle considerazioni umanitarie.</p>
    </intervention>
    <intervention id="4-183" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">a nome del gruppo PSE . – Onorevoli colleghi, il mondo non tollera la pena capitale, ma l’Iran sta seguendo il proprio corso. La situazione in tale paese è cupa. Le autorità iraniane non sono selettiva riguardo a chi deve essere giustiziato; la pena di morte viene applicata anche ai giovani.</p>
      <p sl="et">Essendo un paese che ha ratificato la Convenzione sui diritti del fanciullo, esso sta andando in netto contrasto con il mondo. L’applicazione della pena capitale costituisce un’assoluta violazione dei diritti umani. Tale modalità di punizione è disumana. E’ assolutamente ingiusta l’esecuzione in Iran di almeno 30 minori, fino a oggi.</p>
      <p sl="et">Mi auguro che il mondo – ivi compresi noi – salvi dal loro destino crudele gli 85 minori attualmente in attesa della pena di morte.</p>
      <p sl="et">Ci auguriamo che il parlamento recentemente eletto porti una nuova ventata di umanità. I metodi di esecuzione medievali devono essere consegnati alla storia. In Iran va introdotta una normativa coerente con il diritto internazionale. E’ decisamente tempo che l’Iran entri nel XXI secolo. Appoggio appieno la risoluzione.</p>
    </intervention>
    <intervention id="4-184" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">a nome del gruppo ALDE . – Signor Presidente, oggi discutiamo la presente questione perché siamo stati mossi dalla minaccia che venga eseguita la pena di morte su quattro giovani di età inferiore ai 18 anni. Questa non è la prima che tali decisioni vengono prese dal sistema giudiziario iraniano. L’Iran è uno dei pochissimi paesi, fortunatamente, che condannano a morte gli adolescenti e, ciò che è peggio, che esegue effettivamente tali sentenze. Inoltre, nel corso degli ultimi tre anni, le sentenze iraniane hanno costituito due terzi di tutte le sentenze di questo genere a livello mondiale.</p>
      <p sl="pl">È oltraggioso che l’Iran violi le convenzioni internazionali di cui è firmatario e che proibisca categoricamente tali misure in modo così palese. Ciò solleva un interrogativo di natura molto più generale: la comunità internazionale dispone di meccanismi e strumenti di qualsiasi tipo per affrontare tali paesi? In altre parole, è possibile che le violazioni di impegni presi volontariamente da un dato paese risultino in qualche sanzione significativa e tangibile?</p>
      <p sl="pl">Questo porta alla mente due punti. Il primo è la necessità di riconsiderare il concetto largamente utilizzato di Stato di diritto. La condanna di adolescenti per comportamenti omosessuali può essere conforme al diritto in vigore in Iran, ma non possiamo certo essere d’accordo con lo Stato di diritto inteso in questo modo.</p>
      <p sl="pl">La seconda questione riguarda il fatto che, se chiediamo agli altri di rispettare gli impegni presi così come di attenersi a norme ragionevoli per il rispetto delle libertà fondamentali, allora anche noi dobbiamo attenerci a tali norme. In tale contesto possiamo solo ricordare il nostro stesso ritardo, per non utilizzare termini più incisivi, quando si tratta di attenerci alla sentenza definitiva della Corte e rimuovere i Mujaheddin iraniani dall’elenco delle organizzazioni terroristiche.</p>
    </intervention>
    <intervention id="4-185" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo UEN. – Signor Presidente, il bene più prezioso che tutte le persone possiedono è la loro vita. Pertanto nessuno deve privarle di tale bene per nessuna ragione. Ciò che è particolarmente vergognoso è ricorrere alla tortura e alle percosse sui giovani al fine di obbligarli a fare le confessioni necessarie a giustificare una sentenza di morte. L’Iran è senza dubbio uno dei paesi in cui vengono eseguite molte sentenze di morte, anche sui giovani. Informazioni recenti indicano che in tale paese almeno 85 delinquenti minorenni sono in attesa dell’esecuzione.</p>
      <p sl="pl">È pertanto decisamente tempo che l’Iran cessi di eseguire tali procedure e che adotti le norme internazionali accettate da altri paesi. I giovani devono essere istruiti, non uccisi.</p>
    </intervention>
    <intervention id="4-186" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, solo nove giorni fa è stato giustiziato un giovane iraniano, Mohammed Hassanzadeh, che non aveva raggiunto i 18 anni di età. Ve ne sono altri che aspettano nel braccio della morte, condannati per aver commesso presunti crimini quando erano ancora minorenni.</p>
      <p sl="en">Penso che questa costituisca un’occasione per ricordare all’opinione pubblica che Teheran è diventata leader mondiale per il numero di esecuzioni di delinquenti minorenni. Sollecitiamo pertanto nel modo più deciso il regime iraniano a cessare tali esecuzioni.</p>
      <p sl="en">Tuttavia – e rivolgo le mie osservazioni al signor Commissario –vi sono altre azioni pratiche che possiamo compiere. Possiamo finalmente liberare le mani dell’opposizione democratica iraniana, il Consiglio nazionale della resistenza, al fine di eliminare una volta per tutte questa dittatura disumana.</p>
    </intervention>
    <intervention id="4-187" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, l’onorevole Matsakis ha aperto la discussione chiedendosi se vi era un paese responsabile di incoraggiare l’intera UE a proibire il PMOI. Sono in grado di rispondere alla sua domanda: è il Regno Unito. La ragione per cui il governo del Regno Unito l’ha fatto è perché il governo dell’Iran l’ha chiesto.</p>
      <p sl="en">Mi dispiace dire che nel mio paese vi sia un governo che non permetterà al suo stesso popolo di votare il Trattato di Lisbona in un referendum e che insisterà altresì sul fatto che la voce del popolo iraniano non può essere sentita dovunque in Europa.</p>
      <p sl="en">Esorto il governo del Regno Unito, quando la prossima settimana voterà a Westminster, a garantire la rimozione del divieto conformemente alla sentenza della Corte UE. Troppo a lungo il governo del Regno Unito è stato parte del problema. Deve diventare parte della soluzione.</p>
    </intervention>
    <intervention id="4-188" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, si tratta di una questione molto seria. L’Iran giustizia giovani uomini e giovani donne come mezzo di controllo sociale. E’ incredibile che nell’era della civiltà moderna giovani ragazze e giovani ragazzi siano giustiziati e lapidati a morte o impiccati a gru industriali.</p>
      <p sl="en">Domandiamo e pretendiamo che la comunità internazionale faccia di più, ma in effetti invece di alzarci in piedi insieme alla comunità internazionale, sentiamo grida contro parti della comunità internazionale stessa. Sentiamo condanne contro gli USA, ad esempio; osserviamo differenze in quest’Aula in merito a come gestire la situazione. Non risolveremo mai questa situazione fino a che non saremo uniti contro questa crisi medievale che si sta verificando in tale paese. E’ una cosa che noi stessi dobbiamo fare.</p>
    </intervention>
    <intervention id="4-189" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, desideravo avere la parola per una seconda volta al fine di portare all’attenzione dei miei colleghi un libro che tratta dell’abuso dei diritti umani in Iran nel 2007. E’ stato portato alla mia attenzione solo poco fa e contiene molti riferimenti scioccanti, uno dei quali riguarda una ragazza in attesa dell’impiccagione che si chiama Ameneh Salam e che proviene da un villaggio di Naqadeh, il cui crimine è stato l’essere rimasta incinta senza essere sposata. Per inciso, l’uomo responsabile della sua gravidanza è stato condannato a 99 frustrate.</p>
    </intervention>
    <intervention id="4-190" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, in Iran, dal 1990, è stata eseguita la pena capitale almeno su 430 giovani. La pena di morte per i minorenni è un disonore per gli adulti. Ogni crimine perpetrato da un adolescente è il risultato del fallimento educativo degli adulti. Trasferire la responsabilità dei propri fallimenti o incompetenza su un adolescente, eseguire sentenze disumane, tra cui la pena di morte, sui bambini, sono veramente dei crimini. In Iran si esegue la pena capitale anche su bambini di 10 anni. La pena di morte per gli adolescenti va contro agli obblighi internazionali della Repubblica islamica dell’Iran. Le autorità iraniane devono smettere immediatamente di uccidere i giovani nel nome di un diritto disumano.</p>
    </intervention>
    <intervention id="4-191" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Signor Presidente, si sarebbe pensato che, in seguito alla pubblicazione del libro di Robert Hughes La riva fatale , in cui egli descrive il trasferimento in Australia di bambini piccoli e dei loro genitori ad opera della Corona britannica, vale a dire dei tribunali, che questo non sarebbe più successo. In effetti, è passato un secolo, o forse un secolo e mezzo, ma la stessa cosa si sta verificando in Iran, un paese islamico, in cui, da un lato, si può pensare che si presti attenzione alla famiglia. Ciò che accade in tale paese è una barbarie ancora più estrema della peggiore efferatezza che si possa immaginare.</p>
      <p sl="pl">Se non siamo in grado di agire in difesa di questi bambini, se non boicottiamo questo regime, se non lo condanniamo il più possibile in tutto il mondo, allora saremo giudicati come complici, che sono rimasti immobili e non hanno cercato di difendere la vita umana.</p>
    </intervention>
    <intervention id="4-192" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, condanno gli abusi dei diritti umani che si verificano quotidianamente in Iran. Ritengo inoltre che dobbiamo togliere il divieto sui Mujaheddin del popolo e che dobbiamo farlo quanto prima.</p>
      <p sl="en">Desidero parlare contro la pena di morte utilizzata contro i minori. Non dimenticherò mai la fotografia di due ragazzi che sono stati appesi per il collo pubblicamente finché non sono rimasti senza vita. Il crimine che avevano commesso era essere dei giovani omosessuali che avevano osato amarsi. Tale disumanità deve essere universalmente condannata. Ecco perché, signor Commissario, serve un cambiamento radicale nella nostra politica nei confronti dell’Iran. Non possiamo restare seduti a guardare: non c’è più tempo!</p>
    </intervention>
    <intervention id="4-193" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, anch’io desidero condannare l’abuso dei diritti umani oggi in atto in Iran e desidero altresì, una volta che la prossima settimana i britannici avranno espresso il loro voto, che il Consiglio – credo che sarà sotto la Presidenza francese – che venga rimossa, una volta per tutte, il PMOI dall’elenco delle organizzazioni terroristiche.</p>
      <p sl="en">Desidero dire, in effetti, che – sebbene il Regno Unito sia stato responsabile dell’inserimento del PMOI al primo posto nell’elenco – grazie a Dio il sistema giudiziario del common law e il sistema dei tribunali britannici, garantendo per lo meno una giustizia indipendente, libera e oggettiva e, senza dubbio, la segnalazione che è stata fatta un’ingiustizia in primo luogo al PMOI per il suo inserimento nell’elenco delle organizzazioni terroristiche e raccomandando la sua rimozione.</p>
      <p sl="en">Sollecito la Presidenza francese – dato che ho capito che sarà nella sua corte – di seguire e portare a termine immediatamente tale rimozione. Non possiamo più sopportare il continuo abuso dei diritti umani e il ricorso alla pena di morte, in particolare quando riguarda giovani uomini, giovani donne e adolescenti.</p>
    </intervention>
    <intervention id="4-194" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, la mia collega Benita Ferrero-Waldner purtroppo non è qui oggi e pertanto vi ringrazio a suo nome per l’opportunità di affrontare la questione delle esecuzioni di minori in Iran.</p>
      <p sl="en">La Commissione condivide la vostra profonda preoccupazione riguardo a questa questione sconvolgente. Se da un lato, com’è noto, la Commissione non dispone di una rappresentanza a Teheran, dall’altro segue molto da vicino la situazione dei diritti umani e agisce in stretta concertazione con le ambasciate degli Stati membri dell’UE rappresentati nel paese. E’ importante notare che il Parlamento europeo, il Consiglio dell’Unione europea e la Commissione hanno assunto una linea coerente e logica. La serietà delle nostre preoccupazioni è stata affermata chiaramente attraverso tre dichiarazioni pubbliche della Presidenza dell’UE nel corso delle ultime due settimane, il 4 e il 10 giugno, sui casi di Fadaei, Shojaee e Jazee, che si trovano tutti di fronte a imminenti esecuzioni per crimini commessi quando erano minorenni; e il 13 giugno sull’esecuzione di Mohammad Hassanzadeh.</p>
      <p sl="en">La Commissione appoggia pienamente i principi e i contenuti di tali dichiarazioni: non vi può essere alcuna giustificazione per il ricorso alla pena di morte da parte delle autorità iraniane nel caso di delinquenti minorenni. Ciò va contro in modo esplicito alle disposizioni giuridicamente vincolanti del diritto internazionale, che l’Iran ha ratificato e cioè il Patto internazionale sui diritti civili e politici e la Convenzione sui diritti del fanciullo.</p>
      <p sl="en">Il fatto che abbiamo dovuto rilasciare così tante dichiarazioni a un ritmo così rapido riflette ovviamente il numero crescente di esecuzioni in Iran, tra cui quelle dei minori. La moratoria stabilita dal capo della magistratura iraniano, Ayatollah Shahroudi, sulle esecuzioni dei minori viene palesemente violata dai suoi stessi giudici.</p>
      <p sl="en">Ma, purtroppo, il tono e la frequenza delle nostre dichiarazioni sull’Iran riflettono anche il fatto che il nostro dialogo e le nostre démarche sui diritti umani in generale e sulla questione delle esecuzioni dei minori in particolare non sono state efficaci. Le autorità iraniane fanno orecchie da mercante alle nostre richieste di conformarsi al diritto internazionale sui diritti umani e non abbiamo pertanto alcuna scelta se non quella di ricorrere alla cosiddetta “diplomazia del megafono” attraverso dichiarazioni pubbliche che Teheran sostiene di aborrire e rifiutare.</p>
      <p sl="en">L’Iran deve far fronte alla sue responsabilità. Da parte sua, in seguito all’esecuzione di Hassanzadeh, la Commissione ha detto esplicitamente alla autorità iraniane che tale atto potrebbe solo gettare un’ombra sulla reputazione internazionale dell’Iran e sulle nostre relazioni. Senza un miglioramento concreto della situazione dei diritti umani, il nostro obiettivo comune di sviluppare in modo sostanziale le relazioni tra l’Unione europea e la Repubblica islamica dell’Iran è ostacolato.</p>
      <p sl="en">Confido che il Parlamento europeo e tutti i partner dell’UE siano concordi in merito a questa linea e agiscano di conseguenza. Ribadisco pertanto solennemente la nostra richiesta alle autorità della Repubblica islamica dell’Iran di osservare le convenzioni internazionali di cui fa parte e risparmiare la vita di tutti i minori che si trovano ancora nel braccio della morte.</p>
    </intervention>
    <intervention id="4-195" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni.</p>
    </intervention>
  </section>
  <section id="creitem23" title="10. Turno di votazioni">
    <intervention id="4-197" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulla votazione: vedasi processo verbale)"/>
    </intervention>
  </section>
  <section id="creitem24" title="10.1. Birmania: protrarsi della detenzione di prigionieri politici (votazione)"/>
  <section id="creitem25" title="10.2. Somalia: uccisioni di civili all’ordine del giorno (votazione)">
    <intervention id="4-201" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, al fine di evitare qualsiasi possibile confusione circa le navi che sono state vittime della pirateria al largo della costa della Somalia, propongo di inserire le parole “in particolare quelle” dopo la parola “navi” nel paragrafo 8. Deduco, che ciò sia in accordo con i gruppi PPE-DE e PSE.</p>
    </intervention>
    <intervention id="4-202" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, il gruppo socialista ha proposto di separare la votazione del paragrafo 8, con l’intenzione di votare contro la seconda parte, perché la frase finale che si riferisce a “navi umanitarie” è restrittiva. L’emendamento presentato dall’onorevole Matsakis significa che non vi è alcuna necessità di una votazione per parti separate e che potremo votare il testo nel suo insieme. Propongo pertanto di accettare l’emendamento orale e di non procedere a una votazione per parti separate del paragrafo 8.</p>
    </intervention>
  </section>
  <section id="creitem26" title="10.3. Iran: esecuzioni di delinquenti minorenni (votazione)"/>
  <section id="creitem27" title="11. Presentazine di documenti: vedasi processo verbale"/>
  <section id="creitem28" title="12. Storni di stanziamenti: vedasi processo verbale"/>
  <section id="creitem29" title="13. Comunicazione di posizioni comuni del Consiglio: vedasi processo verbale"/>
  <section id="creitem30" title="14. Decisioni concernenti taluni documenti: vedasi processo verbale"/>
  <section id="creitem31" title="15. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem32" title="16. Trasmissione dei testi approvati nel corso della presente seduta: vedasi processo verbale"/>
  <section id="creitem33" title="17. Calendario delle prossime sedute: vedasi processo verbale"/>
  <section id="creitem34" title="18. Interruzione della sessione">
    <intervention id="4-213" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 16.25)"/>
    </intervention>
  </section>
</text>
