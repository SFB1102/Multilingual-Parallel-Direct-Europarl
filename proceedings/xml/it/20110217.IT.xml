<?xml version='1.0' encoding='utf-8'?>
<text id="20110217.IT" lang="it" date="2011-02-17" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Situazione in Egitto (proposte di risoluzione presentate): vedasi processo verbale"/>
  <section id="creitem3" title="3. Attuazione della strategia UE per la regione del Danubio (proposte di risoluzione presentate): vedasi processo verbale"/>
  <section id="creitem4" title="4. Garanzia dell’UE in caso di perdite dovute a prestiti e garanzie a favore di progetti realizzati al di fuori dell’Unione europea (discussione)">
    <intervention id="4-008-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la relazione (A7-0019/2011) presentata dall’onorevole Kalfin, a nome della commissione per i bilanci, sulla proposta di decisione del Parlamento europeo e del Consiglio che accorda alla Banca europea per gli investimenti una garanzia comunitaria in caso di perdite dovute a prestiti e garanzie a favore di progetti realizzati al di fuori dell’Unione europea [COM(2010)0174 - C7-0110/2010 - 2010/0101(COD) ].</p>
    </intervention>
    <intervention id="4-009-000" speaker_id="96807" name="Ivailo KALFIN" is_mep="True" mode="spoken" role="relatore" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signor Presidente, l’attuale mandato della Banca europea per gli investimenti per le operazioni al di fuori dell’Unione europea scadrà alla fine di ottobre. Il Parlamento europeo ed il Consiglio devono trovare un accordo sulle condizioni per la proroga del mandato oltre tale data.</p>
      <p sl="en">Il Parlamento ha discusso la questione in maniera molto accurata per parecchi mesi. Nel corso di tale periodo sono state esaminate molte idee e si è tentato di prestare attenzione alle opinioni di molte parti interessate. Sono state organizzate decine di riunioni tra i gruppi politici che hanno lavorato al testo, sia al di fuori sia in seno al Parlamento.</p>
      <p sl="en">Vorrei cogliere quest’occasione per ringraziare sentitamente tutti gli onorevoli colleghi dei gruppi politici, nonché l’amministrazione, per la loro dedizione, per il lavoro svolto, caratterizzato da altissimi standard professionali, e per lo sforzo profuso al fine di ottenere un ampio consenso in vista di un mandato per la Banca europea per gli investimenti che possa fare la differenza nell’ottica del raggiungimento degli obiettivi dell’Unione europea. Estendo i miei più vivi ringraziamenti alla BEI ed alla Commissione per l’appoggio ed i suggerimenti costanti, molto utili per il nostro lavoro.</p>
      <p sl="en">Abbiamo approntato un progetto di decisione, che deve essere votato dal Parlamento, volto a garantire un maggiore coordinamento tra la Banca europea per gli investimenti e gli altri organi dell’Unione europea, maggiore trasparenza e partecipazione delle parti interessate ed un sistema di controllo e di segnalazione più efficiente: si tratta di una decisione tesa a migliorare la visibilità dell’impatto delle attività della banca.</p>
      <p sl="en">Con questa decisione inizieremo a definire la posizione comune europea con il Consiglio. Il progetto di decisione tutela il profilo vincente della Banca europea per gli investimenti come uno degli istituti finanziari e delle banche d’investimento con il rating più elevato. Al contempo, ci si aspetta che la BEI, nella sua veste di istituzione europea, contribuisca maggiormente al raggiungimento degli obiettivi dell’Unione, con i mezzi e gli strumenti di sua competenza.</p>
      <p sl="en">Le modifiche proposte si basano sull’esperienza maturata e sul presupposto per cui il profilo della Banca europea per gli investimenti – una delle banche di investimento con il rating più elevato – non debba venire compromesso.</p>
      <p sl="en">Il Parlamento propone di migliorare il coordinamento tra il servizio per l’azione esterna, la Commissione e la banca nel perseguimento degli obiettivi della politica esterna dell’Unione europea. La Banca europea per gli investimenti dovrà elaborare i parametri di sviluppo e di impatto sull’ambiente e rendere conto della loro messa a punto. Contribuirà indirettamente all’eliminazione della povertà e all’attenuazione del cambiamento climatico nei paesi in via di sviluppo; promuovendo al contempo le attività delle piccole e medie imprese e lo sviluppo delle comunità locali.</p>
      <p sl="en">I sistemi di controllo e di segnalazione garantiscono un livello di trasparenza superiore, un migliore accesso alle informazioni e maggiori possibilità per le parti interessate di fornire la propria opinione nella fase iniziale di analisi dei progetti. Verrà stanziato un ulteriore importo, pari a 2 miliardi di euro, da impiegare in progetti correlati all’ambiente. Tutto questo contribuirà a sostenere gli impegni di finanziamento dei paesi partner dell’Unione europea a favore dell’applicazione delle politiche sul clima. Speriamo che questo nuovo strumento possa spingere i potenziali paesi destinatari ad impegnarsi maggiormente nel raggiungimento degli obiettivi europei sul clima.</p>
      <p sl="en">Il Parlamento propone, inoltre, un aumento dei massimali delle garanzie dell’Unione europea destinate alla banca. A prima vista, questa si configura come una decisione difficile, dato che è una questione molto delicata da affrontare per gli Stati membri. Qualsiasi aumento dei massimali si traduce, in sostanza, in un incremento contributivo al fondo di garanzia pari al 9 per cento; d’altro canto, però, si tratta di un ottimo strumento per creare una leva finanziaria e coinvolgere più istituti di finanziamento nei progetti della BEI.</p>
      <p sl="en">L’aumento dei massimali proposto ammonta a circa 1,7 miliardi di euro e consentirebbe alla banca di mantenere almeno il suo volume di attività nei paesi di preadesione, in particolare nell’area del Mediterraneo. Negli ultimi anni, su richiesta del Consiglio, questo finanziamento è stato potenziato e l’Unione europea deve quindi compiere un ulteriore sforzo per sostenere le economie dei paesi dei Balcani occidentali e del Nord Africa, soprattutto in questo periodo.</p>
      <p sl="en">Questa operazione non implicherebbe costi elevati, mentre i vantaggi derivanti dal raggiungimento degli obiettivi dell’Unione europea in queste aree sarebbero notevoli. Chiediamo alla Banca europea per gli investimenti di sviluppare una capacità più incisiva in termini di valutazione e segnalazione in merito agli aspetti dei loro progetti legati allo sviluppo, all’ambiente e ai diritti umani.</p>
      <p sl="en">Bisognerà chiedere ai promotori dei finanziamenti di consultare le parti interessate locali prima di prendere decisioni in merito ai progetti. Riconfermiamo le buone prassi della banca volte ad evitare collaborazioni con partner con sede in paesi e territori non cooperativi e che si servono di paradisi fiscali. Proponiamo di creare un gruppo di lavoro che possa favorire una migliore cooperazione e la fusione di fondi derivanti da diversi donatori, a partire dalla metà del 2012.</p>
      <p sl="en">Un gruppo di lavoro analizzerà le prassi attuali in materia di erogazione di assistenza allo sviluppo da parte dell’Unione europea e degli Stati membri, in modo da aumentarne l’efficienza e incrementare la visibilità dell’Europa quale principale fornitore al mondo di assistenza allo sviluppo. (discussione)</p>
    </intervention>
    <intervention id="4-010-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. − Signor Presidente, vorrei ringraziare il relatore, l’onorevole Kalfin, e gli altri membri di questo Parlamento per l’approccio costruttivo adottato nei confronti della proposta, che evidenzia il significativo interesse del Parlamento per le attività della Banca europea per gli investimenti.</p>
      <p sl="en">Ritengo che il Parlamento sia giunto ad una relazione equilibrata, in grado di garantire solide fondamenta per le imminenti negoziazioni con la Commissione ed il Consiglio.</p>
      <p sl="en">Lo scorso aprile la Commissione ha elaborato una proposta legislativa volta a modificare la decisione 633/2009/CE, in seguito ad una valutazione intermedia sulla richiesta di mandato esterno della BEI.</p>
      <p sl="en">In questo momento è fondamentale adottare una decisione tempestiva che consenta alla BEI di proseguire la sua attività esterna fino al 2013, nonché potenziarne il mandato, in modo tale da garantire che gli investimenti della BEI al di fuori dell’Unione europea si possano allineare sempre più agli obiettivi della politica UE, in particolare negli ambiti del cambiamento climatico e dello sviluppo.</p>
      <p sl="en">Per quanto riguarda la votazione di oggi, la Commissione è in grado di accettare molti degli emendamenti proposti che si riferiscono, innanzi tutto, alla richiesta di potenziare gli aspetti dell’attività della BEI relativi allo sviluppo e, in secondo luogo, alla richiesta di aumento dei massimali regionali del mandato generale. In tal modo la BEI avrebbe la possibilità, tra le altre cose, di conservare un discreto livello di attività in determinate regioni, in particolare in quelle di preadesione. Quanto richiesto, inoltre, potrebbe aiutare la BEI a partecipare ai nostri sforzi comuni volti a fornire sostegno alla Tunisia e all’Egitto nel processo di transizione verso un regime democratico. Questi emendamenti contengono infine una richiesta di carattere più generale, a favore di un grado di trasparenza superiore, di un’attività di segnalazione più efficace e di una maggiore efficienza.</p>
      <p sl="en">D’altro canto saranno necessarie ulteriori negoziazioni nell’ambito del dialogo a tre per altri emendamenti. Gli emendamenti in questione riguardano, innanzi tutto, le restrizioni all’idoneità – nell’ambito del mandato relativo al cambiamento climatico – per quei paesi che, secondo il Consiglio, non si sono impegnati al raggiungimento di opportuni obiettivi legati al cambiamento climatico.</p>
      <p sl="en">In secondo luogo, alcuni emendamenti chiedono di considerare gli orientamenti operativi regionali alla stregua di atti delegati. In questo modo, però, non potranno essere orientamenti operativi e flessibili di natura generale, come previsto inizialmente nell’ambito della proposta della Commissione.</p>
      <p sl="en">In terzo luogo, vi sono alcuni emendamenti che si riferiscono a questioni più a lungo termine, come l’istituzione di una piattaforma europea per la cooperazione e lo sviluppo o la valutazione delle prospettive di lungo periodo per il finanziamento alla cooperazione e allo sviluppo, che non è direttamente correlata all’esecuzione dell’attuale mandato.</p>
      <p sl="en">Dobbiamo prestare molta attenzione, perché la negoziazione di questi emendamenti potrebbe ritardare l’adozione della decisione e dovremmo forse considerare la possibilità di evitare negoziazioni lunghe e complesse.</p>
      <p sl="en">Il dialogo a tre fra le istituzioni avrà inizio sulla base della relazione adottata oggi. L’obiettivo comune consiste nel far adottare la decisione prima dell’estate, in modo da prevenire qualsiasi rischio di mancata decisione entro il mese di ottobre 2011, quando scatterebbe altrimenti la sospensione delle attività esterne della BEI.</p>
    </intervention>
    <intervention id="4-011-000" speaker_id="28166" name="Vincent PEILLON" is_mep="True" mode="spoken" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">relatore per parere della commissione per gli affari esteri. − Signor Presidente, innanzi tutto vorrei ringraziare l’onorevole Kalfin per l’ottimo lavoro che siamo riusciti a svolgere insieme e, a nome della commissione per gli affari esteri per la quale sono stato relatore, vorrei ringraziare i miei colleghi, gli onorevoli Hautala, Lambsdorff e Giannakou.</p>
      <p sl="fr">Dato che se n’è già occupato il collega, non intendo soffermarmi sugli aspetti positivi della relazione e della proposta sostenuti dall’onorevole Kalfin quali il mandato sul cambiamento climatico, l’aumento delle risorse umane, l’attenzione prestata all’ambito sociale e allo sviluppo, l’ambiente, i diritti umani, la necessità di concentrarci in misura maggiore sulle garanzie destinate ai paesi che ne hanno più bisogno e un maggiore allineamento con le politiche europee.</p>
      <p sl="fr">Il Parlamento è unito su tutti questi punti – permettetemi di chiarirlo – e deve restare tale nel corso delle difficili negoziazioni che, come ho appena appreso, ci attendono con il Consiglio.</p>
      <p sl="fr">Vorrei richiamare l’attenzione, in questa fase, su due carenze. Mi dispiace constatare che non siano state prese in considerazione né la necessità di preparare la BEI per l’erogazione di microcredito, né la necessità di avviare la discussione sui massimali successivi al 2013, benché la commissione per gli affari esteri abbia votato a favore di entrambe le questioni nell’ambito del consenso raggiunto da tutti i gruppi politici. Per questo motivo il gruppo dell’Alleanza progressista di Socialisti e Democratici al Parlamento europeo, con il consenso dell’onorevole Kalfin e degli altri relatori, ha deciso di presentare alcuni emendamenti su queste due questioni nella seduta plenaria.</p>
      <p sl="fr">Da ultimo, vi è un aspetto fondamentale che, parlando dal punto di vista politico, mi piacerebbe richiamare la vostra attenzione e che è oggetto di discussione da anni. Quando è caduto il muro di Berlino, siamo stati in grado di reagire non solo con il progetto di allargamento (sulle cui applicazioni pratiche qualcuno potrebbe discutere avere da ridire, ma che è senza dubbio necessario) ma, prima di questo, abbiamo istituito la Banca europea per la ricostruzione e lo sviluppo per sostenere il necessario processo di transizione economica e democratica.</p>
      <p sl="fr">L’Unione europea, tramite la BEI che ne sta alla base, è il maggior finanziatore verso l’altra sponda del Mediterraneo; lo stanziamento di questi fondi, però, non si protrarrà oltre un periodo prestabilito (oltre il 2013, come appena detto) e le discussioni che stiamo portando avanti oggi dimostrano che in futuro vi potrebbero essere alcune difficoltà.</p>
      <p sl="fr">Nella relazione Kalfin, oggetto della discussione odierna, si fa riferimento a un progetto in particolare (già adottato dal Parlamento europeo e avallato nella relazione sull’Unione per il Mediterraneo): la creazione di un istituto finanziario euromediterraneo di co-sviluppo. Si tratta di un modo pratico, al di là di ogni affermazione retorica, per riconoscere la volontà dell’Unione europea di sostenere l’imponente movimento di democratizzazione che si sta sviluppando sull’altra sponda del Mediterraneo. Mi auguro che questo argomento venga affrontato seriamente e che, nei prossimi mesi, vengano adottate misure idonee a promuovere la creazione di questo istituto finanziario.</p>
    </intervention>
    <intervention id="4-012-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">relatore per parere della commissione per lo sviluppo . − Signor Presidente, il rapido ritmo di crescita economica registrato nei paesi in via di sviluppo non interessa nutriti gruppi di persone; persino nei paesi africani talvolta la crescita economica è a due cifre, come risulta evidente nelle grandi città, quali ad esempio Addis Ababa. Anche la disuguaglianza, però, sta aumentando altrettanto rapidamente.</p>
      <p sl="nl">In particolare, sono le donne e gli agricoltori a non poter contare su opportunità sufficienti per migliorare le proprie condizioni di vita. Uno dei principali ostacoli riguarda l’accesso ai servizi finanziari e questo si verifica semplicemente perché le banche private si fidano di più dei commercianti, che riescono a realizzare un utile in fretta, piuttosto che delle donne e degli agricoltori.</p>
      <p sl="nl">Le banche pubbliche rivestono un ruolo insostituibile in quest’ambito. Con questa risoluzione legislativa, la BEI sta quindi compiendo un passo fondamentale; infatti non concede fondi solo per dighe e strade, per grossi progetti infrastrutturali di aziende europee. Questo tipo di attività non deve essere certo interrotto, ma deve procedere nell’ambito di procedure che dare voce a tutte le parti interessate locali, sulla base di precisi criteri di sostenibilità e giustizia sociale. I paradisi fiscali non devono avere diritto di esistere nell’ambito di questi progetti.</p>
      <p sl="nl">La novità consiste nel fatto che la BEI, ora, lavorerà anche per aiutare i piccoli imprenditori nei paesi in via di sviluppo, dando loro l’opportunità di accedere ai prestiti. Questa attività può essere svolta tramite le banche locali, gli istituti di microcredito (anche se per questa soluzione sarà necessario presentare un ulteriore emendamento) e tramite la cooperazione con le banche di sviluppo degli Stati membri. Dovremo quindi garantire alla BEI un più ampio margine di manovra per sviluppare queste competenze internamente, con personale sufficiente. Alla luce di questa nuova dimensione operativa, la Banca europea per gli investimenti si configura comunque come uno strumento indispensabile per la politica di sviluppo dell’Unione europea, con un impegno preciso a favore delle pari opportunità nei paesi in via di sviluppo e della crescita economica sostenibile.</p>
      <p sl="nl">Vorrei ringraziare la BEI, il mio collega, l’onorevole Kalfin, e tutti i relatori per la preziosa collaborazione.</p>
    </intervention>
    <intervention id="4-013-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">relatore per parere della commissione per il commercio internazionale. − Signor Presidente, sino ad ora i professionisti che dirigono la Banca europea per gli investimenti hanno gestito la banca secondo criteri di integrità finanziaria.</p>
      <p sl="en">Sono stati concessi prestiti e garanzie secondo criteri prudenziali e per questo il numero di crediti in sofferenza della Banca europea per gli investimenti è veramente esiguo.</p>
      <p sl="en">Lo scopo di questa relazione è di diluire il livello di professionalità della Banca europea per gli investimenti e favorire l’ampliamento del suo mandato per includere una serie di obiettivi politici. Il Commissario l’ha affermato in maniera molto chiara.</p>
      <p sl="en">Qualora si indeboliscano i criteri commerciali con cui la BEI ha operato sino ad ora ci si dovrà inevitabilmente avvalere della garanzia. Ora, questo inciderà sul contribuente e mi domando, ancora una volta, se i contribuenti europei ed inglesi, già oltremodo gravati, vogliano veramente che il proprio denaro venga utilizzato per promuovere obiettivi meramente politici al di fuori dell’Europa.</p>
    </intervention>
    <intervention id="4-014-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">relatore per parere della commissione per i problemi economici e monetari. – Signor Presidente, lo scopo della garanzia offerta alla Banca europea per gli investimenti, previsto da questa relazione, consiste nel favorire lo sviluppo di infrastrutture sociali ed economiche e nel contenere gli effetti del cambiamento climatico nei paesi terzi, oltre che nel promuovere la democrazia, lo stato di diritto e i diritti umani. Per questo motivo valuto positivamente la proposta di ampliamento del mandato generale offerto alla Banca, considerando che i paesi a cui è destinata questa garanzia comprendono paesi candidati all’adesione e paesi che hanno già siglato accordi di partenariato con l’Unione europea.</p>
      <p sl="ro">Per essere in grado di far fronte alle proprie responsabilità in maniera più efficiente nei paesi terzi, la Banca deve disporre di risorse consistenti e di personale più specializzato. In questo contesto, la BEI deve valutare l’opportunità di promuovere determinati progetti di importanza strategica per l’Unione europea, come ad esempio il gasdotto Nabucco ed altri progetti infrastrutturali in ambito stradale, marittimo ed energetico.</p>
      <p sl="ro">Infine, vorrei sottolineare la necessità, per la BEI, di provvedere alla supervisione dei progetti finanziati, sia durante l’esecuzione, sia al momento del completamento, in modo da verificarne la conformità ai criteri sociali ed ambientali.</p>
    </intervention>
    <intervention id="4-015-000" speaker_id="97195" name="Giovanni COLLINO" is_mep="True" mode="spoken" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE . – Signor Presidente, onorevoli colleghi, desidero anzitutto ringraziare il relatore, onorevole Kalfin, per il lavoro svolto. Con l'odierna votazione si rinnova la garanzia comunitaria a copertura delle perdite dei prestiti della Banca europea per gli investimenti a favore dei progetti realizzati al di fuori dell'Unione europea, un provvedimento che assume ancora maggiore significato nel contesto economico odierno, caratterizzato da mutamenti profondi, non soltanto dei mercati ma anche delle logiche produttive e del modo di pensare l'economia.</p>
      <p sl="it">Se la BEI assume, da un lato, un ruolo centrale per l'Unione, dall'altro, l'Unione europea rafforza, la sua presenza politica ed economica oltre i confini dei 27 Stati membri. Insieme agli altri gruppi politici, è stato raggiunto un compromesso di modifica al testo iniziale della Commissione. La discussione, nel rispetto delle diverse opinioni, è stato costruttivo sia all'interno della commissione per i bilanci che in vista della preparazione della plenaria di oggi.</p>
      <p sl="it">I temi che hanno caratterizzato il confronto e il dibattito politico sono stati: il sostegno alle piccole e medie imprese locali; l'ottimizzazione delle sinergie nell'ambito della cooperazione allo sviluppo, per fare in modo che i diversi interventi nel Sud del mondo non si sovrappongano e non si sprechino le risorse; la natura della BEI – che rimane una banca d'investimento che concede prestiti, compete sui mercati internazionali e non concede finanziamenti a fondo perduto; la portata geografica degli investimenti della BEI, che sono stati estesi a paesi come Libia e Iraq ma non a paesi come la Bielorussia, dove il rispetto dei diritti umani contenuti nella Dichiarazione europea dei diritti dell'uomo deve essere condizione minima per programmare un intervento.</p>
      <p sl="it">Ci sono tutte le premesse affinché il lavoro svolto in Parlamento riesca ad ottenere in tempi rapidi il consenso del Consiglio e della Commissione. Nel contesto del lavoro svolto, il relatore presenterà un emendamento orale che prevede un aumento degli stanziamenti a copertura degli interventi della BEI nella regione del Mediterraneo. Questo intervento potrà concorrere alla stabilizzazione del Mediterraneo, anche a fronte dei problemi delle ultime settimane legati ai flussi migratori.</p>
      <a text="(L'oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="4-016-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">relatore per parere della commissione per il commercio internazionale.. − Signor Presidente, vorrei chiedere all’oratore di prendere in considerazione il costo di tutto questo per il contribuente.</p>
    </intervention>
    <intervention id="4-017-000" speaker_id="97195" name="Giovanni COLLINO" is_mep="True" mode="spoken" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Signor Presidente, limitatamente a cosa, a tutta l'operazione o a un punto particolare?</p>
    </intervention>
    <intervention id="4-018-000" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">a nome del gruppo S&amp;D . – Signor Presidente, vorrei esprimere i miei più sentiti ringraziamenti nei confronti del relatore, l’onorevole Kalfin, che ha svolto un lavoro encomiabile. Ha lavorato sia con la Banca europea per gli investimenti (BEI), sia con i relatori ombra delle cinque diverse commissioni parlamentari coinvolte nel progetto. Ritengo sinceramente che abbiano raggiunto un ottimo risultato.</p>
      <p sl="sv">La crisi finanziaria dimostra l’effettiva importanza di disporre di istituzioni pubbliche stabili responsabili della concessione di prestiti in settori di investimento fondamentali quando il mercato finanziario privato è fluttuante. Stiamo quindi discutendo della creazione di nuovi strumenti finanziari in diversi ambiti, ma anche sullo sviluppo degli strumenti di cui già disponiamo, nella fattispecie le attività della BEI al di fuori dell’Europa.</p>
      <p sl="sv">Vorrei sottolineare, in particolare, tre aspetti che mi auguro possano essere analizzati sia in quest’Aula, sia in seno al Consiglio. Il primo aspetto riguarda una maggiore coerenza tra le attività della BEI e gli orientamenti per la politica estera e di sviluppo dell’Unione europea; il secondo aspetto si riferisce ad un innalzamento del massimale per progetti volti a contrastare il cambiamento climatico; il terzo punto riguarda l’incremento dei massimali per i prestiti che comporta maggiori garanzie da parte degli Stati membri.</p>
      <p sl="sv">La maggior parte delle attività della BEI è diretta all’Europa, ma se facciamo il conto del numero di paesi che ricevono finanziamenti, si nota che la maggior parte sono paesi in via di sviluppo. Pertanto la votazione di oggi riguarda, tra le altre cose, due richieste: l’adozione di criteri più rigorosi nella valutazione dei progetti e l’esecuzione, da parte della BEI, di un’accurata valutazione preventiva tesa ad accertare che l’investimento sia effettivamente in grado di contribuire al raggiungimento dei nostri obiettivi di sviluppo. Mi appello a tutti voi affinché appoggiate queste richieste. Per raggiungere questo obiettivo, è altresì necessario aumentare il livello di trasparenza delle attività della BEI in quei paesi coperti dal mandato esterno. Allo stato attuale, ci troviamo spesso di fronte a lunghe e complesse catene di transazioni finanziarie che rendono molto difficile garantire la trasparenza. Stiamo premendo anche affinché si presti maggiore attenzione alle norme interne della BEI contro le attività effettuate nei paradisi fiscali.</p>
      <p sl="sv">Un sistema finanziario solido rappresenta una condizione essenziale per garantire un’economia funzionale nelle zone più vulnerabili del mondo. Sono pertanto lieto di poter offrire il nostro appoggio anche all’emendamento orale, che, spero, potrà contare sull’appoggio di tutti e che ci garantirà maggiori risorse per offrire il nostro contributo a paesi come Egitto e Tunisia.</p>
      <p sl="sv">Questa relazione rappresenta un passo importante verso una direzione che, mi auguro, venga appoggiata anche dal Consiglio nel corso delle imminenti negoziazioni.</p>
    </intervention>
    <intervention id="4-019-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">a nome del gruppo ALDE . – Signor Presidente, innanzi tutto vorrei ringraziare il relatore per l’ottimo lavoro svolto e la professionalità mostrata con questa relazione. Vi è stata una magnifica cooperazione tra i gruppi e ritengo che il risultato ottenuto sia veramente ottimo.</p>
      <p sl="sv">I miei colleghi dall’altro lato dell’Aula temono che l’ottimo lavoro svolto sino ad ora dalla Banca europea per gli investimenti (BEI) stia per essere messo a repentaglio. Ritengo che questi timori siano del tutto infondati: in questo momento stiamo esaminando il mandato di medio periodo di cui disponiamo e condurremo la Banca su un cammino di ulteriore miglioramento.</p>
      <p sl="sv">Se, da un lato, è bene ricordare le nuove e solide idee presenti in numero consistente e di cui è bene fare uso in questa fase, dall’altro lato è opportuno ricordare anche che, prima o poi, dovremo dare il via alle negoziazioni relative al mandato della BEI per il prossimo quadro finanziario, che avrà inizio nel 2014. Allora dovremo decidere verso quale direzione vogliamo orientare la Banca, quali nuovi compiti possiamo prevedere di assegnarle ed in che modo questi nuovi compiti debbano essere espletati nell’ottica dell’eventuale erogazione di nuove risorse finanziarie per la BEI. Sono aspetti importanti da non trascurare.</p>
      <p sl="sv">In quest’ambito, vorrei formulare due precisazioni. La prima è un aspetto già citato dall’onorevole Färm, ovvero il fatto che apparentemente riusciremo a concordare l’aumento delle risorse a disposizione della BEI per il Nord Africa, iniziativa positiva considerata la situazione politica della regione. Questo è esattamente il motivo per cui la BEI deve disporre di un mandato esterno, che ci permetta di agire conformemente agli obiettivi dell’Unione europea.</p>
      <p sl="sv">Vorrei anche sottolineare un aspetto che sono convinto anche l’onorevole Lambsdorff prenderà in considerazione: il gruppo dell’Alleanza dei Liberali e dei Democratici per l'Europa è ansioso di creare le condizioni per utilizzare il mandato esterno della BEI al fine di concedere prestiti alla Bielorussia. Questo è un aspetto che riguarda la politica che vogliamo perseguire, nonché i principi che sosteniamo all’interno dell’Unione europea e che, in via di principio, devono essere rispettati da questo nostro fondamentale strumento, la BEI.</p>
      <p sl="sv">Per riassumere, ritengo che abbiamo lavorato efficacemente con i gruppi politici e che il relatore abbia svolto un ottimo lavoro nel trovare soluzioni che ci consentiranno, molto probabilmente, di ottenere un ampio sostegno alla relazione durante la votazione, tra nemmeno un’ora. Ritengo che questo sia un buon punto di partenza per le nostre negoziazioni con il Consiglio e mi auguro che il Consiglio europeo voglia avvicinarsi con un’ottica positiva alle ottime idee presentate dal Parlamento in merito agli emendamenti.</p>
    </intervention>
    <intervention id="4-020-000" speaker_id="28240" name="Helga TRÜPEL" is_mep="True" mode="spoken" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, onorevoli colleghi, innanzi tutto vorrei ringraziare l’onorevole Kalfin per la sua ambiziosa relazione e vorrei ricordarvi ancora una volta che è stata la Corte di giustizia a disporre che il mandato esterno venisse approvato con la procedura di codecisione. In altre parole, ci troviamo di fronte ad un ampliamento dei poteri del Parlamento e, ovviamente, in qualità di fieri membri del Parlamento europeo, accogliamo con favore questa decisione.</p>
      <p sl="de">L’Unione europea, nel trattato di Lisbona, si è posta una serie di lodevoli obiettivi: preservare le risorse naturali, combattere la povertà e impegnarsi a favore della democrazia, dello stato di diritto e dei diritti umani. è pertanto giusto che la BEI agisca come uno strumento attivo per conseguire questi obiettivi, che non operi in modo da ostacolarli, ma che – al contrario – tutto venga predisposto per garantirne il raggiungimento proprio tramite l’assistenza della BEI. In particolare, stiamo parlando di infrastrutture ambientali, di un più efficace approvvigionamento idrico, di misure sanitarie e di maggiori fondi a favore della salute e della formazione, perché sappiamo con certezza che questi elementi contribuiscono a garantire il futuro dei paesi terzi e offrono un sostegno fondamentale per la lotta alla povertà.</p>
      <p sl="de">Da un punto di vista prettamente ecologico, anche il mandato opzionale nell’ambito del cambiamento climatico deve essere considerato in maniera positiva. Verrà stanziato un ulteriore importo di 2 miliardi e, se ci facciamo seriamente carico degli obiettivi prefissati in materia di politica climatica, allora è ovvio che dobbiamo attivarci a fianco della BEI. Analogamente, accolgo con favore la proposta dell’onorevole Kalfin affinché la BEI sostenga lo sviluppo economico e la democratizzazione nell’area del Mediterraneo, in particolare ora in Tunisia e in Egitto. Riteniamo pertanto che questi emendamenti, su cui si voterà a breve, siano corretti.</p>
      <p sl="de">È molto importante innalzare il livello di trasparenza della Banca europea per gli investimenti. Adesso la Commissione deve presentare una relazione con cadenza annuale, ma questo, di per sé, non è sufficiente: vogliamo una trasparenza vera e propria. Vorremmo che le organizzazioni non governative ed altri organi qualificati vengano coinvolti nelle decisioni, prima che queste vengano adottate. Riteniamo che questa trasparenza favorirà l’accettazione della BEI e che non la indebolirà.</p>
      <p sl="de">Con tutte le ottime idee formulate in quest’Aula, speriamo che il Consiglio non voglia indugiare, ma appoggi invece questa ambiziosa posizione politica della BEI e del Parlamento. Ci auguriamo che la procedura venga completata rapidamente, in modo da sviluppare le politiche europee insieme, anche a vantaggio dei cittadini dei paesi terzi.</p>
    </intervention>
    <intervention id="4-021-000" speaker_id="96920" name="Kay SWINBURNE" is_mep="True" mode="spoken" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, è necessario ricordare che garantire prestiti di questo tipo – per progetti da sviluppare all’interno o, per l’appunto, all’esterno dell’Unione europea – comporta inevitabilmente determinate conseguenze finanziarie. Per quanto possa sembrare un modo efficace di impiegare i fondi europei, dobbiamo prestare molta attenzione e garantire che vengano effettuati gli opportuni controlli di gestione dei rischi, in modo tale da gestire correttamente questo tipo di prestiti e le implicazioni che ne derivano per il bilancio.</p>
      <p sl="en">In veste di parlamentari, dobbiamo essere pienamente consapevoli delle passività cui stiamo esponendo il bilancio dell’Unione europea e, di conseguenza, i bilanci degli Stati membri. I sistemi di vigilanza e di trasparenza saranno fondamentali nel momento in cui si utilizzerà il bilancio a scopo di leva finanziaria, come è stato dimostrato dalla crisi finanziaria, quando le banche non si sono sempre dimostrate del tutto consapevoli dell’entità delle proprie passività.</p>
      <p sl="en">Dobbiamo trarre un insegnamento dal settore finanziario ed essere certi di sapere con precisazione cosa sta garantendo l’Unione europea e quali livelli di vigilanza democratica vengano garantiti.</p>
      <p sl="en">Fondamentalmente, dobbiamo essere certi che i professionisti della BEI e della Commissione che si occupano della gestione di questi prodotti finanziari e che prendono decisioni di così ampia portata dispongano delle competenze adeguate per i compiti che sono chiamati a svolgere.</p>
      <p sl="en">Qui è in gioco il denaro dei contribuenti. È necessario spenderlo con prudenza.</p>
    </intervention>
    <intervention id="4-022-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL. – Signor Presidente, a mio avviso l’argomento della discussione odierna riguarda sia l’ampliamento del mandato della Banca europea per gli investimenti (BEI), sia una sua migliore definizione, in relazione al sistema di garanzie necessario per le operazioni finanziarie effettuate dalla Banca.</p>
      <p sl="pt">Ritengo che la proposta relativa all’ampliamento o alla precisazione del mandato si muova nella giusta direzione: consentirà infatti alla BEI di perseguire meglio i propri obiettivi in materia di aiuti alla cooperazione e allo sviluppo. Fintantoché la BEI e l’Unione europea vorranno rimanere alla mercé delle agenzie di rating, vi saranno problemi in termini di garanzie; questo è perfettamente chiaro.</p>
      <p sl="pt">C’è chi sostiene che, forse, questo si tradurrà in un aumento del rischio e che, per questo motivo, dovremmo prestare attenzione ad investire in ambiti quali la salute, l’educazione, la lotta alla povertà e gli obiettivi di sviluppo del Millennio, perché nessuno di questi settori è particolarmente redditizio. Si dovrebbe invece adottare una posizione diversa: dovremmo mettere in discussione il nostro rapporto con le agenzie di rating. Senza dimenticare poi un altro aspetto su cui dovremmo riflettere: com’è possibile essere così attenti alle garanzie che il contribuente dovrebbe fornire per combattere la povertà e al contempo così noncuranti del fatto che l’Unione europea non abbia tentato di regolamentare le banche private o di prevenire i reati finanziari in cui sono coinvolte da così tanti anni e che adesso stiamo pagando con milioni di disoccupati? Ecco come dovrebbe essere posta la questione.</p>
      <p sl="pt">In ogni caso, c’è un problema in merito al quale nutro alcune riserve. Le mie riserve sono molto semplici: abbiamo un’Unione europea che sta utilizzando due pesi e due misure nell’ambito delle politiche internazionali. Non vi è infatti alcun motivo, dal punto di vista dei diritti umani, per cui la BEI debba finanziare progetti in Libia, ma non in Bielorussia.</p>
      <p sl="pt">A questo proposito, quali sono i criteri impiegati? Dobbiamo essere molto chiari su questo punto, perché nutro riserve anche nei confronti di un secondo aspetto: il servizio europeo per l’azione esterna dispone di un mandato molto ampio, che include anche operazioni militari. Mi chiedo: questi compiti sono conciliabili? Com’è possibile allora che la BEI non possa venire semplicemente sgravata dai propri obiettivi e dal mandato per cui è stata creata?</p>
    </intervention>
    <intervention id="4-023-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, la Banca europea per gli investimenti utilizza fondi pubblici provenienti dai paesi europei per garantire prestiti a intermediari finanziari o a destinatari finali in 74 paesi. Rispetto ad altre istituzioni internazionali che svolgono funzioni dello stesso tipo, la reputazione della BEI non è caratterizzata dalla massima trasparenza e la politica di comunicazione al pubblico non si applica ancora alle relazioni sulla valutazione.</p>
      <p sl="en">In particolare, nel caso di prestiti concessi dalla BEI a PMI tramite banche intermediarie, il pubblico non sa ancora quale sia la destinazione finale dei fondi e la relazione non esige la divulgazione di queste informazioni da parte delle banche intermediarie. Ricordando che la BEI concede prestiti garantiti dall’Unione europea, il cui bilancio viene finanziato dai contribuenti europei, esorto tutti voi a votare contro questa relazione, che non è in grado di tutelare in maniera adeguata gli interessi dei contribuenti.</p>
    </intervention>
    <intervention id="4-024-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, la BEI sostiene la politica estera dell’Unione europea, in particolare la Politica di sviluppo. Almeno così si legge nella relazione dell’onorevole Kalfin, collega del gruppo dell’Alleanza progressista di Socialisti e Democratici al Parlamento europeo. La delegazione del Partij voor de Vrijheid (PVV) olandese, tuttavia, non vuole che l’Unione europea conduca alcun tipo di politica estera e, chiaramente, neanche che una banca si assuma un ruolo di soggetto politico.</p>
      <p sl="nl">La BEI è attiva al di fuori dell’Unione europea, non si sa per quale motivo, ma il suo bilancio è garantito da quello dell’Unione europea e finanziato dal contribuente. Vi sono alcuni meravigliosi paesi che stanno ricevendo fondi dalla BEI, come ad esempio i territori palestinesi, Gaza, la Libia, Cuba, il Venezuela, il Turkmenistan e le Maldive. Nessuno di questi paesi si può esattamente considerare come un fulgido esempio di democrazia.</p>
      <p sl="nl">Adesso, tuttavia, la Commissione intende aumentare il massimale a disposizione della BEI per i finanziamenti. Questo significa anche che investiremo nella lotta al cambiamento climatico in questi paesi. Riuscite ad immaginarvelo? A Gaza, a Cuba? Potrebbe essere benissimo materiale per un nuovo film di Mr. Bean, invece sta accadendo veramente!</p>
      <p sl="nl">Il PVV si opporrà a questa proposta con le unghie e con i denti e, quindi, voterà anche con tutto il cuore contro la stessa.</p>
      <a text="(L'oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="4-025-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, mentre l’onorevole Dartmouth non sa quale sia la differenza tra prestiti e sovvenzioni e l’onorevole Andreasen dovrebbe rileggersi la relazione annuale della BEI, quel che l’onorevole Hartong non ha capito è che l’Europa non è un territorio isolato rispetto al resto del mondo e che, se vogliamo pace e stabilità anche all’interno del nostro continente, dobbiamo investire in altri paesi.</p>
      <p sl="nl">E tutto questi non si finanzia con le sovvenzioni, ma essenzialmente, e questo è un metodo migliore, con i prestiti. Sono convinto che si troverà d’accordo con me su questo punto, onorevole Hartong, non è vero?</p>
    </intervention>
    <intervention id="4-026-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, l’onorevole Berman è senza dubbio consapevole del fatto che la politica si gioca su scelte politiche. Noi scegliamo quindi di investire il denaro dei nostri contribuenti in un modo più intelligente, nella politica estera degli Stati membri, piuttosto che nella politica estera dell’Unione europea.</p>
    </intervention>
    <intervention id="4-027-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, gradirei congratularmi con il relatore per il lavoro svolto in merito al mandato esterno della BEI. Il ruolo del braccio finanziario dell'Unione risulta oggi di grande importanza in termini d'impegno politico che l'Europa vuole trasmettere nei confronti dei paesi della sponda del Sud del Mediterraneo. La costruzione di istituzioni democratiche durature richiede un grande sforzo da parte della popolazione e l'Europa, che da anni opera con la BEI in queste regioni, può fornire un valido supporto in questo periodo di transizione, per implementare le infrastrutture e nei confronti del rafforzamento delle imprese locali.</p>
      <p sl="it">La relazione oggi in votazione prevede un aumento dei massimali pari quasi a 2 miliardi di euro, con i quali la Banca opera fuori dell'Unione. Questa decisione consentirà alla Banca di portare a termine importanti progetti che sono a rischio per la mancanza di fondi ma che, allo stesso tempo, sono strategici per la stabilizzazione delle regioni del Mediterraneo, oltre che per i paesi che si accingono ad aderire all'Unione. Per raggiungere questi obiettivi, tuttavia, è importante un alto livello di coordinamento tra Commissione europea, nuovo Servizio di azione esterna e Banca europea per gli investimenti.</p>
      <p sl="it">Ritengo di grande importanza studiare una governance congiunta per questi tre attori nei paesi dell'Unione in cui opera e auspico pertanto la creazione di una piattaforma da parte della Commissione europea e della BEI per studiare, unitamente a Parlamento e Consiglio, come meglio affrontare le sfide delle politiche esterne dell'Unione con strumenti finanziari e metodi innovativi.</p>
    </intervention>
    <intervention id="4-028-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, signor Commissario, onorevoli colleghi, in veste di relatrice ombra per il discarico della Banca europea per gli investimenti, insieme al mio collega l’onorevole Audy, ritengo che le garanzie fornite dall’Unione europea per la Banca europea per gli investimenti (BEI) siano una questione molto importante. La Banca europea per gli investimenti svolge un ruolo chiave nel finanziamento di progetti di particolare rilevanza sia all’interno sia all’esterno dell’Unione europea ed il suo ruolo continuerà ad intensificarsi. Al contempo, alla luce delle norme attualmente in vigore, nessuna istituzione europea ha il diritto di controllare la BEI e vorremmo poter cambiare questa situazione in futuro, per evitare che diventi un ostacolo alla crescita futura.</p>
      <p sl="hu">I prestiti concessi a paesi esterni all’Unione europea necessitano di maggiore attenzione e cura rispetto ai progetti da realizzare all’interno dell’UE, non solo per quanto è stato appena affermato, ma anche perché il controllo che si può esercitare sugli sviluppi esterni è di gran lunga inferiore rispetto al controllo esercitabile sugli investimenti effettuati all’interno dell’Unione europea. Per ovviare a questo problema, tali progetti devono essere preparati in maniera più efficace. Al contempo, i progetti esterni sono rivolti principalmente a regioni strategicamente importanti ma politicamente non sempre stabili.</p>
      <p sl="hu">In veste di membro della commissione per l’industria, la ricerca e l’energia, vorrei porre l’accento sulla questione energetica nell’ambito dei progetti in corso in queste zone. Oltre il 50 per cento degli investimenti esterni finanziati dalla BEI sono diretti agli Stati del partenariato orientale e alla Russia. La sicurezza e il progresso di questi paesi incontrano direttamente l’interesse dell’Unione europea, dato che sono le zone da cui provengono sia la maggior parte delle importazioni di gas naturale, sia una quota significativa delle importazioni di elettricità dei paesi dell’Europa centrale ed orientale e del Baltico. Per questo motivo, è indispensabile per la BEI concentrarsi su progetti di sostegno che si traducano, direttamente o indirettamente, in un aumento della sicurezza e della sicurezza dell’approvvigionamento energetico.</p>
      <p sl="hu">Per questo motivo, concordo con il relatore, l’onorevole Kalfin – con cui vorrei congratularmi – sul fatto che, nell’ambito dei prestiti al di fuori dell’Unione europea, si debba promuovere una maggiore cooperazione tra la BEI e la Banca europea per la ricostruzione e lo sviluppo, nonché con la Banca mondiale. Potranno essere così raggiunte sinergie di grande rilevanza.</p>
    </intervention>
    <intervention id="4-029-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, il trattato di Lisbona prevede nuovi obiettivi per la politica estera e la politica di sviluppo dell’Unione europea. Uno di questi obiettivi è già stato sottolineato in questa sede: la coerenza. In altre parole, i vari strumenti a nostra disposizione, il servizio europeo per l’azione esterna, la Banca europea per gli investimenti e la Commissione, devono agire in modo coerente. Il trattato di Lisbona prevede un maggiore controllo parlamentare, un livello di trasparenza superiore e decisioni congiunte su queste tematiche. Tutto ciò migliorerà la qualità della discussione sulla politica estera, soprattutto se disporremo di una maggiore trasparenza grazie al coinvolgimento delle commissioni competenti in materia (prime fra tutte la commissione per gli affari esteri e la commissione per lo sviluppo) in seno a quest’Aula.</p>
      <p sl="de">Un risultato di questa trasparenza consiste nella decisione del Parlamento di rimuovere la Bielorussia dall’elenco dei paesi in cui la normativa europea in materia di investimenti trova applicazione senza la necessità di tenere, in via preventiva, un’ulteriore discussione in quest’Aula. I diritti umani vengono rispettati? I politici dell’opposizione sono stati rimessi in libertà? Lo Stato rispetta i diritti di proprietà dei cittadini? Vi è libertà di stampa? Gli imprenditori sono in grado di agire liberamente? Vi sono organizzazioni sindacali libere? Nell’ambito del nostro rapporto con un vicino così importante – che si trova direttamente al confine dell’Unione europea –sono tutte questioni che è necessario discutere in anticipo, prima che la Banca europea per gli investimenti si attivi in loco. Sono molto lieto che quest’Aula abbia tenuto conto di questi suggerimenti ed esorto il Consiglio a fare altrettanto.</p>
      <p sl="de">Ieri si è tenuta una discussione in merito all’Egitto nel corso della quale abbiamo discusso degli strumenti e di possibili azioni. La baronessa Ashton ha richiesto un innalzamento del massimale applicato alla Banca europea per gli investimenti e il Parlamento è lieto di perseguire questo obiettivo. Dobbiamo migliorare le modalità di collaborazione con Egitto, Tunisia e Nord Africa. Questa è la verità. È anche un buon esempio di come questo Parlamento possa reagire in maniera rapida alle situazioni, come viene ora richiesto al Consiglio, che deve comportarsi di conseguenza.</p>
      <p sl="de">Ritengo che i nostri strumenti di politica estera, soprattutto se orientati al mercato, insieme ai prestiti erogati dalla Banca europea per gli investimenti, possano fare molto per promuovere lo sviluppo e la crescita economica in Nord Africa. È proprio quanto è necessario. Se si promuovono la crescita e la democrazia in quella regione, arriveranno meno immigrati ai nostri confini. Se mi posso rivolgere nello specifico ai nostri colleghi all’estrema destra di questo Emiciclo, vorrei far presente che le vostre argomentazioni sono veramente troppo rudimentali e semplicistiche, se non addirittura primitive.</p>
    </intervention>
    <intervention id="4-030-000" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="fi">Signor Presidente, la Banca europea per gli investimenti si è posta obiettivi lodevoli, tra cui la riduzione del tasso di povertà ed il principio secondo cui le operazioni della Banca debbano essere in linea con gli obiettivi dell’Unione europea in termini di relazioni esterne. Affinché questo sia effettivamente verificabile, è molto importante che le attività della Banca siano trasparenti. Partendo da questo presupposto, il gruppo Verde/Alleanza libera europea ha presentato gli emendamenti numero 6 e 7, che sottolineano l’obbligo della pubblicazione di tutti i documenti di valutazione e della messa a disposizione del pubblico di tutti i documenti relativi ai diversi progetti. Vorrei sottolineare che, dall’entrata in vigore del trattato di Lisbona, la Banca europea per gli investimenti, come tutte le altre agenzie europee, è vincolata alle disposizioni previste dalla normativa sull’accesso del pubblico ai documenti.</p>
    </intervention>
    <intervention id="4-031-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, la Banca europea per gli investimenti è, di fatto, un’istituzione europea, dato che viene finanziata con fondi provenienti dai contribuenti degli Stati membri dell’Unione europea. Per questo motivo, è fondamentale che sia completamente trasparente e che mostri in che modo opera, adottando rigorosamente questo comportamento per ogni dettaglio e particolare della propria attività. Vorrei far presente in modo chiaro che, in veste di rappresentante di un paese confinante con la Bielorussia, sono personalmente a favore del blocco di qualsivoglia possibilità, per la Banca europea per gli investimenti, di concedere prestiti o credito a supporto del regime di Lukashenko. Dobbiamo dimostrare che i diritti umani, nelle zone ad est dell’Unione europea, sono importanti tanto quanto i diritti umani in Africa o in Asia. Concordo, tuttavia, con il collega che ha affermato che non si dovrebbero applicare due pesi e due misure nei confronti di Libia e Bielorussia.</p>
    </intervention>
    <intervention id="4-032-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, con questa relazione si vorrebbero accordare garanzie comunitarie per i finanziamenti esterni della Banca europea per gli investimenti. Molti investimenti sostenuti dalla BEI si trovano in paesi che proprio in queste settimane sono al centro di cambiamenti epocali, con regimi autoritari rovesciati da sommosse popolari.</p>
      <p sl="it">La relazione prevede di estendere le garanzie comunitarie anche ad altri paesi su cui si nutrono sospetti in merito alla loro scarsa democraticità interna. Ritengo sia un paradosso spingere in questa direzione, chiedendomi se non sarebbe invece più utile che la BEI aumentasse i propri investimenti in Europa concedendo, ad esempio, maggiori finanziamenti alle piccole e medie imprese, come peraltro auspicato dallo stesso Commissario Tajani in quest'Aula lo scorso lunedì.</p>
      <p sl="it">Infine non posso che notare con grande disappunto l'inclusione della Turchia tra i paesi candidati alla preadesione. Confermo che noi della Lega Nord non accetteremo mai – e sottolineo mai – un qualsiasi cedimento in questa direzione su questo e su altri fronti.</p>
    </intervention>
    <intervention id="4-033-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Signor Presidente, possiamo renderci conto immediatamente del notevole impegno dedicato alla preparazione di questa relazione, che consente di distribuire il denaro dei contribuenti europei in tanti paesi diversi, compresa la Turchia. Se l’onorevole Kalfin, quando è stato ministro, e i suoi colleghi ministri fossero stati così ligi nel difendere i diritti dei cittadini bulgari, penso che il loro partito sarebbe ancora al governo nel paese oggi.</p>
      <p sl="bg">Per quanto concerne l’essenza della relazione, vorrei esprimere il mio più sincero appoggio a quanto affermato dall’onorevole Dartmouth. È evidente come un lord inglese abbia più responsabilità sociali del socialista Kalfin. Siamo stati eletti dai cittadini europei e dobbiamo utilizzare i fondi che versano sotto forma di tasse, in primo luogo per risolvere i loro problemi; solo una volta risolti i loro problemi, potremo al finanziare la Turchia e gli altri paesi che si trovano al di fuori dell’Unione europea.</p>
    </intervention>
    <intervention id="4-034-000" speaker_id="97008" name="Georgios STAVRAKAKIS" is_mep="True" mode="spoken" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, vorrei congratularmi con il nostro relatore, l’onorevole Kalfin, per l’ottima relazione. Non vi è alcun dubbio che l’attuale crisi economica abbia evidenziato con estrema chiarezza l’importanza del lavoro svolto dalla Banca europea per gli investimenti nell’Unione europea. La BEI ricopre un altro ruolo importante, anche se meno noto, al di fuori dell’Unione europea: sostenere l’azione esterna dell’Unione attraverso la propria missione esterna, oggetto della discussione odierna.</p>
      <p sl="el">Le proposte contenute nella relazione (in primo luogo, aumentare il livello di trasparenza; in secondo luogo, introdurre la clausola di flessibilità per l’eventuale riallocazione delle risorse regionali; in terzo luogo, allineare le attività della BEI alla politica esterna dell’Unione; in quarto luogo, ampliare l’elenco dei paesi idonei e, in quinto luogo, aumentare il massimale di finanziamento) sono positive, utili e necessarie. Concordo con queste proposte e le appoggio, dato che contribuiscono a potenziare l’efficienza dell’operato della Banca europea per gli investimenti e, al contempo, a migliorare l’immagine positiva e la capacità di intervento dell’Unione nel mondo.</p>
    </intervention>
    <intervention id="4-035-000" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Signor Presidente, se la situazione è come sembra, il ruolo della Banca europea per gli investimenti diverrà sempre più preponderante. La questione più importante, per quanto mi riguarda, è che il rating di tripla A della Banca non venga mai messo a repentaglio da un qualunque compito che la BEI sia chiamata a svolgere.</p>
      <p sl="nl">Esaminando le discussioni relative alle prospettive finanziarie ci si rende conto che il contributo che gli Stati membri dovranno versare non sarà molto più alto rispetto a quello attuale. Dovremmo quindi valutare, in particolare, in che modo possiamo utilizzare la Banca europea per gli investimenti come strumento per raggiungere alcuni degli obiettivi europei. È quanto abbiamo effettivamente fatto in passato e reputo sempre molto importante capire quale sia stato l’effetto moltiplicatore delle garanzie fornite alla Banca europea per gli investimenti.</p>
      <p sl="nl">Ritengo quindi utile che la Banca prepari una relazione indicando quali sono state le garanzie che hanno sortito più risultati e a cosa si applicano maggiormente i fattori moltiplicatori. In tal modo, nell’ambito della predisposizione delle prospettive finanziarie, potremo operare scelte più oculate, come ad esempio definire quali fondi utilizzare come garanzie per la Banca europea per gli investimenti.</p>
    </intervention>
    <intervention id="4-036-000" speaker_id="96801" name="Tomasz Piotr PORĘBA" is_mep="True" mode="spoken" nationality="Poland" m_state="PL">
      <p sl="pl">Signor Presidente, possiamo guardare con ottimismo al fatto che, negli ultimi anni, la politica esterna europea e l’attività svolta a sostegno delle relazioni esterne siano state ampliate e rafforzate da nuovi strumenti finanziari, come ad esempio lo strumento di assistenza preadesione e lo strumento europeo di vicinato e partenariato. Non vi è alcun dubbio che, nell’ambito delle proprie attività, la Banca europea per gli investimenti debba porre particolare attenzione all’integrazione dei trasporti e delle reti energetiche, quali il progetto per il gasdotto Nabucco ed altri progetti di gasdotti, di particolare interesse per l’Unione europea. Nelle attività svolte nell’ambito del Partenariato orientale, non dobbiamo dimenticare che i principi della democrazia, dello stato di diritto e del rispetto dei diritti umani devono essere sostenuti in tutti gli Stati del partenariato, compresa la Bielorussia. Fintantoché le autorità che governano questo paese non si convinceranno che il rispetto dei diritti umani debba diventare una delle loro principali responsabilità, di certo non potranno essere concessi finanziamenti alla Bielorussia tramite la Banca europea per gli investimenti.</p>
    </intervention>
    <intervention id="4-037-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, non ho nulla in contrario se l’Unione europea investe in progetti al di fuori del proprio territorio, soprattutto per questioni come la lotta al cambiamento climatico. In qualità di membro irlandese del Parlamento europeo, tuttavia, trovo ironico che in questa sede si stia stamane discutendo di come l’Unione europea possa concedere garanzie contro eventuali perdite su prestiti e garanzie per progetti al di fuori dell’UE, quando la stessa UE sta tentando di guadagnare sui prestiti all’Irlanda nell’ambito del sistema di salvataggio, con un utile pari almeno al 3 per cento, ovvero 5 miliardi di euro.</p>
      <p sl="en">Non è sostenibile né leale e non ritengo sia neppure legale. È anche incredibilmente difficile capire il motivo per cui ci viene applicato il 5,8 per cento, quando il tasso previsto per i prestiti agli altri paesi europeo è stato fissato al 3,2 per cento.</p>
      <p sl="en">Voglio solo precisare che, con il nuovo governo, chiederemo una rinegoziazione …</p>
      <a text="(Il Presidente interrompe l’oratore)"/>
    </intervention>
    <intervention id="4-038-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, l’estensione del mandato della Banca europea per gli investimenti per un ulteriore periodo conferma che l’attuale partenariato tra l’Unione europea e la Banca europea per gli investimenti (BEI) produce risultati positivi nell’ambito del conseguimento degli obiettivi politici europei tramite gli strumenti della BEI.</p>
      <p sl="sk">Nel nuovo mandato è previsto, inter alia, l’aumento della garanzia del bilancio della BEI, a copertura dei rischi di natura pubblica o politica associati alle operazioni svolte dalla Banca al di fuori dell’Unione europea. Per attività di questo tipo, è estremamente importante garantire moderazione fiscale e disciplina interna, in modo tale che i fondi investiti nelle attività a sostegno degli obiettivi politici dell’Unione possano sortire risultati adeguati in funzione dei volumi fiscali.</p>
      <p sl="sk">È necessario disporre di un meccanismo efficiente e trasparente per garantire una supervisione costante delle attività sostenute. La trasparenza nella gestione di …</p>
    </intervention>
    <intervention id="4-039-000" speaker_id="96782" name="Sidonia MAZUR" is_mep="True" mode="spoken" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, a mio avviso, l’attività al di fuori dell’Unione europea della Banca europea per gli investimenti dovrebbe svolgersi tenendo conto dei valori sostenuti nell’Unione stessa e dei principi definiti nell’ambito della Politica di vicinato. A fronte dell’attuale situazione l’Unione europea non può consentire che la Bielorussia venga inserita nell’elenco dei potenziali beneficiari dei prestiti della Banca europea per gli investimenti. Se il regime di Minsk vuole utilizzare i fondi della BEI deve rispettare i principi di democrazia, stato di diritto e i diritti umani. L’Unione europea dovrebbe assumere un atteggiamento coerente in merito a questa problematica, introducendo sanzioni politiche e finanziarie.</p>
    </intervention>
    <intervention id="4-040-000" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Signor Presidente, la Banca europea per gli investimenti è uno strumento intergovernativo. Gli Stati membri forniscono garanzie all’interno dell’Unione e quest’ultima fornisce garanzie al di fuori dell’UE. È di fondamentale importanza che la Banca mantenga il suo rating di tripla A: questa garanzia è estremamente utile. Inoltre, prima o poi l’Unione dovrà diventare azionista o partner della Banca, in modo che il carattere intergovernativo e comunitario si possano allineare.</p>
      <p sl="fr">Propongo di concentrare la discussione sul rimborso della garanzia, i 29 miliardi. Il rimborso ammonterebbe a circa 100 milioni di euro e, al contempo, potremmo concedere una sovvenzione alla BEI in funzione dei progetti che ci sottoporrà. Per quanto riguarda le garanzie, vorrei sottolineare che, con il fondo di stabilità di 60 miliardi di euro e i 30 miliardi, abbiamo praticamente il bilancio di un anno impegnato dall’Unione europea a titolo di garanzia.</p>
    </intervention>
    <intervention id="4-041-000" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Signor Presidente, vorrei congratularmi con il relatore, l’onorevole Kalfin, per la splendida relazione, che a mio avviso rispecchia pienamente la posizione del Parlamento europeo. È molto importante estendere il mandato per una garanzia a favore della Banca europea per gli investimenti e spero che la procedura di conciliazione abbia pieno successo. Accolgo con favore anche la proposta di innalzare gli importi coperti dalla garanzia per quanto attiene all’Unione per il Mediterraneo. Per quanto riguarda gli eventi recenti che si sono verificati in questa regione (in Tunisia, in Egitto e, più recentemente, in Libia) ritengo che dobbiamo sostenere il processo di democratizzazione che si sta sviluppando in questi paesi. D’altro lato, penso anche che sarebbe opportuno non concedere prestiti alla Bielorussia (gli oratori precedenti hanno già fatto riferimento a questo aspetto) un paese dove democrazia e diritti umani non vengono rispettati, come hanno dimostrato le recenti elezioni presidenziali e gli avvenimenti ad esse collegati.</p>
    </intervention>
    <intervention id="4-042-000" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, ci troviamo di fronte a una nuova fase di stanziamento di fondi europei tramite la BEI. Prendo la parola perché voglio suonare un campanello d’allarme.</p>
      <p sl="de">Ad oggi, la BEI registra passività per 20 miliardi di euro all’interno del bilancio dell’Unione europea. Se tali passività dovessero diventare esigibili, sarebbe un problema. Sottolineo, quindi, la necessità di verificare con molta attenzione ed accuratezza, in futuro, l’utilizzo dei fondi europei stanziati tramite la BEI.</p>
      <p sl="de">La BEI non ha neanche 500 dipendenti nei paesi terzi; la Commissione europea ne conta invece 3 700. Resta il fatto, quindi, che ad oggi sarebbe più sensato se fosse la Commissione a controllare direttamente i fondi europei, piuttosto che passare tramite la BEI. A mio avviso, vi sono numerosi aspetti della vera motivazione alla base del mandato assegnato alla BEI che rimangono poco chiari. Vorrei pregare quest’Aula di smettere di credere che si possa consentire che gli utili di terzi vengano privatizzati e le perdite socializzate. Dovremo rendere conto di questa situazione ai contribuenti e agli elettori dei nostri paesi di origine.</p>
      <a text="(Il Presidente interrompe l’oratore)"/>
    </intervention>
    <intervention id="4-043-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. − Signor Presidente, vorrei solo formulare qualche breve commento.</p>
      <p sl="en">Innanzi tutto, vorrei sottolineare l’importanza del rispetto delle tempistiche. Il dialogo a tre fra le istituzioni verrà avviato sulla base della relazione che, probabilmente, sarà approvata nella giornata odierna. L’obiettivo comune è fare approvare la decisione prima dell’estate, in modo da prevenire qualsiasi rischio di mancata decisione entro l’ottobre 2011, quando scatterebbe altrimenti la sospensione delle attività esterne della BEI. Tengo quindi a sottolineare l’estrema importanza di questo aspetto.</p>
      <p sl="en">La BEI si è dimostrata attiva in molti paesi che sono diventati molto importanti. Il portafoglio egiziano è uno dei più grandi in seno alla BEI. Dall’inizio delle sue attività, la Banca ha concesso finanziamenti per oltre 4,3 miliardi di euro, per la maggior parte nel settore privato.</p>
      <p sl="en">Vorrei chiarire anche che la BEI ed il bilancio sono due questioni diverse. La Banca opera con i fondi degli azionisti, nella fattispecie il capitale versato dagli Stati membri. La banca deve garantire che tutti i fondi prestati vengano restituiti. La valutazione delle banche tramite il procedimento di rating fa parte della cultura bancaria ed è già stato precisato due volte, in questa sede, il fatto che la BEI abbia il rating più alto. È molto importante che questo rating rimanga invariato. La professionalità della Banca deve garantire il mantenimento del rating, che è anche un simbolo della solidità delle finanze europee.</p>
      <p sl="en">Per quanto riguarda il procedimento di controllo della BEI, vi è un consiglio di amministrazione, di cui fanno parte la Commissione e tutti gli Stati membri. La BEI può essere esaminata dall’OLAF e, ovviamente, dalla Corte dei conti, che emette il proprio parere in merito. Esistono quindi meccanismi democratici e la Banca deve operare nell’ambito di questo quadro. La garanzia comunitaria tutela soltanto il rischio sovrano e i rischi politici e, sin dalla sua creazione, nel 1960, non ha mai causato alcuna perdita nel bilancio dell’Unione europea.</p>
      <p sl="en">La BEI è un’istituzione solida. Ovviamente vi sono diversi aspetti da valutare in ambito decisionale: a chi concedere prestiti e secondo quali modalità. Sapremo dedicare la giusta attenzione sia agli orientamenti politici discussi qui oggi sia ai vostri pareri. Vi garantisco che saranno presi seriamente in considerazione.</p>
    </intervention>
    <intervention id="4-045-000" speaker_id="96807" name="Ivailo KALFIN" is_mep="True" mode="spoken" role="relatore" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signor Presidente, ho solo tre osservazioni da formulare.</p>
      <p sl="en">Innanzi tutto, la Banca europea per gli investimenti è un’istituzione europea: fa parte del trattato di Lisbona. In tale veste, deve essere uno dei soggetti chiamati a contribuire al conseguimento degli obiettivi che l’Unione europea si è posta, sia all’interno sia all’esterno dei confini dell’Unione. Vorrei attirare l’attenzione di quanti hanno affermato che la Banca non deve essere coinvolta in progetti al di fuori dell’Unione precisando che l’UE ha una politica estera e che la Banca europea per gli investimenti potrebbe contribuire al raggiungimento dei relativi obiettivi.</p>
      <p sl="en">In secondo luogo, la Banca europea per gli investimenti è un’istituzione finanziaria con un rating molto alto e molto solida e tutti gli emendamenti che abbiamo presentato avevano lo scopo di mantenere la sua stabilità nel mercato. Al contempo, quanto non si pone in contrasto con la possibilità di segnalare e valutare l’impatto dei progetti della BEI sul piano dello sviluppo e del clima. Ribadisco che in questo modo non aumentiamo l’esposizione ai rischi, bensì potenziamo il livello di trasparenza della Banca.</p>
      <p sl="en">Apprezzo molto le parole del Commissario. Ha ragione: credo siano state esaminate alcune questioni delicate discusse in seno al Consiglio, ma che, sino ad ora, non sono state oggetto di alcuna decisione, tra cui la fusione tra i prestiti europei e le sovvenzioni della Banca e le modalità per rendere più efficienti gli aiuti allo sviluppo europei. L’Unione europea è il principale donatore al mondo – non solo nella sua veste di Unione, ma anche con riferimento ai singoli Stati membri – con una visibilità bassissima.</p>
      <p sl="en">Ci troviamo di fronte a due alternative: non occuparci della questione perché è delicata o cercare di lavorare con il Consiglio per elaborare un’opzione migliore e aumentare l’efficienza di tutti i fondi stanziati dall’Unione europea.</p>
      <p sl="en">Vi ringrazio sentitamente per il vostro sostegno. Mi aspetto un consenso molto ampio e un voto molto deciso in Parlamento, da utilizzare come punto di partenza per dare il via alle negoziazioni con il Consiglio.</p>
    </intervention>
    <intervention id="4-046-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-047-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Questa relazione richiama l’attenzione su molti aspetti delle attività della Banca europea per gli investimenti (BEI). Alcune delle sue attività sono finalizzate a contribuire al raggiungimento degli obiettivi della politica di sviluppo dell’Unione europea in paesi che incontrano difficoltà nell’ottenere finanziamenti sui mercati dei capitali a condizioni ragionevoli. L’Unione europea sta utilizzando la BEI, sotto l’egida di questa politica, per tentare di colmare la lacuna esistente tra il nord ed il sud, dato che i paesi meno sviluppati hanno, inevitabilmente, minore accesso ai finanziamenti per sviluppare le proprie economie. Sono fermamente convinta che sia giusto mantenere ed ampliare adeguatamente gli strumenti dell’Unione europea a sostegno dei paesi terzi, intesi come espressione della solidarietà dell’Unione europea nei loro confronti. Ritengo inoltre giusto che l’Unione si assuma le proprie responsabilità per il funzionamento dell’economia globale. A mio avviso, l’estensione del mandato della BEI con l’inserimento di orientamenti operativi regionali (che saranno sviluppati dalla Commissione in cooperazione con la BEI, a seguito della consultazione con il servizio europeo per l’azione esterna) rappresenta un passo nella giusta direzione per raggiungere gli obiettivi della politica esterna europea. Ritengo inoltre che sarebbe opportuno attivare il mandato della BEI per l’erogazione di crediti a favore di Islanda, Bielorussia, Libia, Iraq e Cambogia. Mentre sono stati concessi prestiti all’Islanda per sostenere la sua economia, i prestiti agli altri paesi sono stati erogati a patto che il finanziamento venga impiegato unicamente per sostenere lo sviluppo della democrazia e dei diritti umani.</p>
    </intervention>
    <intervention id="4-048-000" speaker_id="96826" name="Tamás DEUTSCH" is_mep="True" mode="written" nationality="Hungary" birth_date="27-07-1966" birth_place="Budapest" m_state="HU">
      <p sl="hu">La garanzia di bilancio fornita dall’Unione europea alla Banca europea per gli investimenti (BEI) ne garantisce la stabilità e copre i rischi politici o i rischi paese che possono insorgere durante l’attività della Banca, in primo luogo per paesi e progetti che hanno un difficile accesso ai fondi sul mercato dei capitali o che non vi possono proprio accedere. La decisione riguarda il rinnovo del mandato di garanzia, fissa il massimale per i finanziamenti, elenca i paesi idonei e definisce la portata della sovvenzione disponibile per ognuno di essi. Il sistema degli obiettivi regionali è sostituito da obiettivi di alto livello e di portata superiore, estesi a tutte le regioni, nel rispetto dei principi previsti nella decisione. La Commissione europea, in cooperazione con la BEI ed in consultazione con il servizio europeo per l’azione esterna, sta sviluppando una serie di orientamenti operativi basati sulla strategia regionale europea per ogni area contemplata dal mandato. Tra gli sviluppi, ricordiamo che si presterà maggiore attenzione, in futuro, ad ambiti quali salute, istruzione, infrastrutture ambientali, approvvigionamento idrico, misure sanitarie, sviluppo di trasporti sostenibili, contenimento e adattamento agli effetti del cambiamento climatico. Il compito speciale della commissione per il controllo dei bilanci consisteva nel rafforzare le funzioni di controllo sul bilancio di cui alla decisione. Per potenziare il livello di trasparenza, sono molto importanti i seguenti aspetti: la presentazione al Parlamento, in futuro, di tutte le relazioni e le informazioni relative all’attività della BEI; la valutazione dei risultati effettivi dei progetti finanziati tramite la garanzia dell’Unione europea e la tutela del diritto della Corte dei conti europea di controllare l’utilizzo dei fondi tratti dal bilancio dell’UE.</p>
    </intervention>
  </section>
  <section id="creitem5" title="5. Gruppi di esperti della Commissione, rappresentanza equilibrata e trasparenza (discussione)">
    <intervention id="4-050-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la discussione su:</p>
      <p sl="unknown">l’interrogazione orale (http://www.europarl.europa.eu/sides/getDoc.do?type=OQ&amp;reference=O-2011-000009&amp;language=IT") presentata dall’onorevole de Jong, a nome del gruppo GUE/NGL, dall’onorevole Cashman, a nome del gruppo S&amp;D, dall’onorevole Canfin, a nome del gruppo Verts/ALE, e dall’onorevole Macovei, alla Commissione sulla revisione del quadro relativo ai gruppi di esperti della Commissione, rappresentanza equilibrata e trasparenza (B7-0010/2011);</p>
      <p sl="unknown">l’interrogazione orale (http://www.europarl.europa.eu/sides/getDoc.do?type=OQ&amp;reference=O-2011-000035&amp;language=IT") presentata dagli onorevoli Lepage, Wallis e Ries, a nome del gruppo ALDE, alla Commissione sulla revisione del quadro relativo ai gruppi di esperti della Commissione, rappresentanza equilibrata e trasparenza (B7-0014/2011).</p>
    </intervention>
    <intervention id="4-051-000" speaker_id="96748" name="Dennis de JONG" is_mep="True" mode="spoken" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">autore. – Signor Presidente, alla fine dello scorso anno, la Commissione ha rivisto il quadro che disciplina i suoi gruppi di esperti. In vista di questa revisione, ho avuto modo di avviare proficue discussioni informali con i rappresentanti della Commissione.</p>
      <p sl="nl">Ciononostante, è strano che il Parlamento europeo non sia mai stato coinvolto formalmente nella questione. Dopotutto, la trasparenza è una preoccupazione comune sia per la Commissione, sia per il Parlamento.</p>
      <p sl="nl">Il Commissario può garantirmi che, in futuro, verrà avviato un dialogo formale su questi argomenti, prima dell’adozione di decisioni definitive?</p>
      <p sl="nl">Nel corso dell’ultima settimana, ho contattato nuovamente ogni sorta di organizzazione della società civile. Queste, purtroppo, non hanno ricevuto garanzia alcuna in merito a una composizione più equilibrata dei gruppi di esperti in futuro. In realtà, le informazioni che hanno ricevuto riguardavano la creazione di nuovi gruppi di esperti.</p>
      <p sl="nl">So, per esperienza personale avendo lavorato io stesso per un periodo presso il segretariato generale della Commissione, che le direzioni generali sono dei piccoli regni. Se c’è volontà politica, tuttavia, la Commissione deve anche avere la possibilità di pubblicare su un unico sito web tutte le informazioni relative ai nuovi gruppi di esperti e alle procedure di notifica. Il Commissario è in grado di darci garanzie su questo punto oppure chinerà il capo dinanzi alla burocrazia ufficiale della Commissione?</p>
      <p sl="nl">Tutte le organizzazioni della società civile stanno facendo i conti con una grave carenza di risorse. Questo vale per i sindacati, le organizzazioni dei consumatori e i rappresentanti delle PMI, che devono accontentarsi di un piccolo ufficio a Bruxelles, a differenza dei grandi gruppi commerciali che dispongono delle risorse necessarie per assumere lobbisti di professione. Nell’interesse dei lavoratori, dei consumatori e delle PMI, dobbiamo offrire la possibilità di far parte dei gruppi di esperti anche a chi viene da fuori Bruxelles.</p>
      <p sl="nl">Tutto questo però ha un prezzo. Il sito web della Commissione dovrebbe specificare in modo chiaro che le spese di viaggio e alloggio saranno rimborsate e che sono anche previsti rimborsi per le spese direttamente riconducibili all’appartenenza ai gruppi di esperti. Spesso le ONG ne sono all’oscuro; altre volte sono gli stessi funzionari della Commissione a decidere deliberatamente di non informarle. Per un libero professionista, ad esempio, sarebbe impossibile lasciare il proprio lavoro per prendere parte a un gruppo di esperti a Bruxelles senza alcun rimborso spese. Per questo motivo, credo che il rimborso debba essere obbligatorio.</p>
      <p sl="nl">La politica della direzione generale Salute e consumatori (DG SANCO) prevede che gli esperti nominati a titolo personale non possano avere alcun tipo di rapporto con organizzazioni aventi interessi diretti nell’ambito delle attività di un gruppo in particolare. Mi appello al Commissario affinché estenda l’obbligatorietà della politica adottata dalla DG SANCO a tutte le direzioni generali.</p>
      <p sl="nl">Vorrei infine sapere dal Commissario come mai il sito della Commissione include Greenpeace fra i partecipanti al programma “Implementing Geological Disposal of Waste - Technology Platform”, quando dalla corrispondenza fra Greenpeace e la Commissione in mio possesso si evince che quest’ultima ha chiaramente respinto la domanda di quest’organizzazione.</p>
    </intervention>
    <intervention id="4-052-000" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">autore. − Signor Presidente, desidero dare il benvenuto al Commissario nel mondo della politica, dove a nessuno interessa quello che la Commissione fa di buono, ma solo quello che sbaglia.</p>
      <p sl="en">Questa è un’iniziativa davvero positiva, ma il Parlamento, come affermato dall’onorevole de Jong, nutre qualche preoccupazione. Dobbiamo far sì che a una cerchia più ampia di persone venga offerta la possibilità, quanto meno, di candidarsi, nonché di ricevere tutte le informazioni necessarie per farlo, ai gruppi di esperti.</p>
      <p sl="en">Dobbiamo infondere fiducia nei gruppi di esperti e, per farlo, abbiamo bisogno di assoluta trasparenza e, come è stato già detto, della loro totale indipendenza dai grandi gruppi commerciali, per evitare che vi siano interessi particolari che minerebbero il lavoro della Commissione e dei gruppi di esperti stessi.</p>
      <p sl="en">Dico questo nelle vesti di relatore per il regolamento originale relativo all'accesso del pubblico ai documenti, adottato proprio in questa sede nel 2001.</p>
      <p sl="en">Come lei ben sa, Commissario, il principio di apertura, nel suo significato più ampio, ovvero di un processo decisionale il più possibile vicino ai cittadini, trae origine dal trattato di Amsterdam. Noi lo mettiamo in pratica con il regolamento (CE) n. 1049/2001, attualmente in corso di revisione. Pensavo che la proposta di rifusione del 2008 (che, dato interessante, il Parlamento non intende accettare) sarebbe stata una buona occasione per inserire il programma quadro relativo ai gruppi di esperti nel regolamento.</p>
      <p sl="en">Avrà notato, Commissario, la presenza in Aula dell’onorevole Macovei che in passato ha lottato strenuamente a favore di maggiore apertura e trasparenza. La maggior parte dei gruppi politici lo ritiene estremamente importante.</p>
      <p sl="en">Desidero chiederle perché non è stato consultato il Parlamento. La Commissione intende aprire un sito con maggiori informazioni su come i rappresentanti dei cittadini e della società civile possono impegnarsi? Se no, per quale motivo?</p>
      <p sl="en">Come ho affermato all’inizio, Commissario, le do il benvenuto nel mondo della politica, dove regna l’ossessione per le cose non fatte piuttosto che per i risultati raggiunti.</p>
    </intervention>
    <intervention id="4-053-000" speaker_id="96711" name="Pascal CANFIN" is_mep="True" mode="spoken" nationality="France" birth_date="22-08-1974" birth_place="Arras" m_state="FR">
      <p sl="fr">autore. − Signor Presidente, signor Commissario, ho appoggiato questa interrogazione orale perché credo che sia fondamentale per la Commissione europea – e per l’Unione, in particolare – essere trasparenti e impeccabili in materia di lobbismo.</p>
      <p sl="fr">Come sapete, Bruxelles è la capitale internazionale del lobbismo, ancor prima di Washington. Ci sono più lobbisti a Bruxelles che a Washington e uno dei canali attraverso cui essi esercitano la propria influenza è rappresentato proprio da questi famosi gruppi di esperti.</p>
      <p sl="fr">Sono un membro della commissione per i problemi economici e monetari e so che esiste, ad esempio, un gruppo di esperti del settore bancario; il 95 per cento di questo gruppo è costituito da banchieri, ma non da banchieri qualunque: sono rappresentati solamente gli istituti per il finanziamento e le banche di investimento, le banche del mercato monetario e tutti i principali istituti di credito statunitensi, fra cui la J.P. Morgan, la Bank of America e la Goldman Sachs. Non vi è, invece, alcuna ONG né alcuna organizzazione sindacale nel gruppo. A mio parere, è assurdo che la Commissione venga assistita esclusivamente da banchieri di investimento o dai loro omologhi statunitensi per la modifica delle leggi bancarie dopo la crisi finanziaria che abbiamo vissuto.</p>
      <p sl="fr">Ecco, dunque, una serie di domande e osservazioni molto precise nel quadro di questa interrogazione orale: la Commissione intende modificare la composizione di questi gruppi di esperti? Farà in modo di rendere pubblici i processi verbali e di evitare conflitti di interessi? Per il Parlamento europeo si tratta di una questione di carattere trasversale a tutti i partiti. Hanno a cuore le suddette questioni gli eurodeputati di sinistra, di destra, dei verdi e dei liberali. Perché la Commissione non ci ha coinvolti prima nelle riforme introdotte?</p>
    </intervention>
    <intervention id="4-054-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">autore. − Signor Presidente, signor Commissario, condivido pienamente quanto detto dai miei colleghi, dagli onorevoli de Jong e Canfin in modo particolare. Mi rammarica che il Parlamento non sia stato consultato prima dell’adozione di una decisione definitiva in merito alla revisione.</p>
      <p sl="fr">La questione della trasparenza e della perizia degli esperti viene ormai affrontata regolarmente soprattutto con la commissione per l'ambiente, la sanità pubblica e la sicurezza alimentare, ambito in cui la mia esperienza nel settore è in qualche modo paragonabile a quella appena dimostrata dall’onorevole Canfin.</p>
      <p sl="fr">Signor Commissario, desidero soffermarmi su due punti in particolare. Il primo concerne la composizione equilibrata dei gruppi; è una questione di importanza capitale. La composizione dei gruppi è decisamente sbilanciata: vi sono molti grandi gruppi commerciali e pochissime PMI, ma soprattutto, è rappresentato il settore industriale ma non la società civile. Il problema è che il peso dei gruppi si ripercuote inevitabilmente sulle decisioni della Commissione dal momento che questa si basa sulle relazioni degli esperti: se tali relazioni non fossero interessanti, ovviamente non verrebbero consultate. È quindi di vitale importanza ripristinare l’equilibrio affinché venga rappresentata la società civile e non vedo alcuna proposta, nell’ambito di questo nuovo quadro normativo, che favorisca le PMI o la società civile.</p>
      <p sl="fr">La seconda questione riguarda la selezione degli esperti esterni. È fondamentale che noi, o quanto meno voi, sappiate chi sono e da dove vengono i membri dei gruppi con cui interagite. Se gli esperti si definiscono indipendenti quando in realtà rappresentano un gruppo di interesse particolare, va da sé che il loro contributo non può essere considerato essenziale.</p>
      <p sl="fr">È fondamentale eseguire una serrata attività di supervisione e monitoraggio delle dichiarazioni di interesse per garantire che, qualora un soggetto venga consultato in qualità di esperto del settore industriale, la situazione sia chiara. Se questi venisse consultato come insegnante quando invece sta rappresentando un’industria, ecco che la situazione non sarebbe più né chiara, né accattabile. Ritengo che la questione dei conflitti di interesse sia cruciale. Un altro esempio di questo tipo è costituito dall’enorme problema in seno all’Agenzia per i medicinali, che mi auguro avremo modo di affrontare nuovamente.</p>
      <p sl="fr">Signor Commissario, la prego pertanto di farci recuperare la fiducia negli esperti, dal momento che i loro pareri guidano le decisioni che vengono adottate.</p>
    </intervention>
    <intervention id="4-055-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione . − Signor Presidente, ovviamente non so quanto approfonditamente lei conosca la questione, ma per me è un piacere poter rispondere alla domanda al posto del mio collega, il Commissario Šefčovič, perché mi occupo personalmente della faccenda ormai da cinque anni. Sono stato responsabile del settore e sono lieto di comunicarvi i cambiamenti che sono stati effettivamente apportati. La questione riguarda i gruppi di esperti. Purtroppo ho a disposizione solo tre minuti per rispondere alla domanda, ma farò del mio meglio per attenermi al mio tempo di parola.</p>
      <p sl="en">Come abbiamo già detto, il nuovo quadro relativo ai gruppi di esperti della Commissione è stato adottato a novembre 2010. Esso prevede che, al momento di stabilire la composizione dei gruppi di esperti, i servizi della Commissione coinvolti debbano cercare di garantire una rappresentanza equilibrata delle rispettive aree di competenza e dei settori di interesse, considerando, al contempo, il lavoro da svolgere e le competenze specifiche necessarie.</p>
      <p sl="en">Il nuovo quadro relativo ai gruppi di esperti della Commissione prevede regole orizzontali più chiare e severe per la gestione dei conflitti di interesse, in base alle quali i servizi della Commissione competenti dovranno comunicare agli esperti nominati a titolo personale che, accettando di aderire a un gruppo, si impegnano ad agire in modo indipendente e nell’interesse pubblico. Queste regole, applicabili a tutti i gruppi di esperti, costituiscono l’unica politica della Commissione in materia e sono requisiti che tutti i servizi devono soddisfare.</p>
      <p sl="en">A ottobre 2005, nel quadro di una buona collaborazione con il Parlamento e con l’onorevole Bonde, la Commissione ha istituito un registro pubblico online dei gruppi di esperti, che fornisce importanti informazioni su vari aspetti, quali la missione , i compiti e la composizione del gruppo in questione. Dal 2007, la Commissione ha iniziato a pubblicare i nomi dei componenti dei gruppi di esperti, formali o informali che fossero. Questo va oltre l’impegno assunto dalla Commissione nel quadro relativo ai gruppi di esperti del 2005, applicabile solo ai membri dei gruppi formali.</p>
      <p sl="en">Nel 2009, il registro ha definitivamente comunicato la composizione dei gruppi di esperti. Di conseguenza, in linea di principio, i nomi di tutti i membri dei gruppi sono ora pubblici. È una condizione molto severa imposta dal Parlamento nel 2005 e che, da allora, viene rispettata.</p>
      <p sl="en">In seguito all’adozione del nuovo quadro relativo ai gruppi di esperti della Commissione, quest’ultima ha elaborato a dicembre 2010 una nuova versione del registro, che promuove la trasparenza fornendo informazioni nuove e più precise, ad esempio sul tipo di enti inclusi nell’elenco e sulle procedure adottate per la selezione dei componenti.</p>
      <p sl="en">Il nuovo registro, inoltre, accresce la trasparenza delle attività realizzate da ciascun gruppo, consentendo ai servizi della Commissione di pubblicare sul registro le informazioni più importanti o di inserire un link a un sito web dedicato dove trovare tutte le informazioni del caso.</p>
      <p sl="en">Sono state infine migliorate anche la presentazione e la leggibilità dei dati codificati nel registro. Data la grande quantità di informazioni da gestire, il passaggio dalla vecchia alla nuova versione non è ancora stato completato e alcuni dati sono ancora in attesa di validazione. Il passaggio deve terminare nei prossimi mesi.</p>
      <p sl="en">Ho affrontato personalmente queste problematiche con varie organizzazioni della società civile e con membri del Parlamento per ben cinque anni e mezzo e vi chiedo quindi di non mistificare gli esperti. Non esiste alcuna formula matematica per cui dalla composizione dei gruppi di esperti dipendano direttamente le decisioni adottate. La decisione è una responsabilità politica della Commissione.</p>
      <p sl="en">Alle commissioni parlamentari spetta la stessa responsabilità politica quando si riuniscono con gli stessi lobbisti. Non dimentichiamo che nel 2005 abbiamo istituito anche un registro per la trasparenza, all’epoca chiamato “Lista dei lobbisti accreditati”, diventato poi “Registro dei rappresentanti di interesse” e trasformatosi oggi in un unico registro con il Parlamento. Si tratta di un enorme passo avanti.</p>
      <p sl="en">Qualcosa, dunque, è stato fatto. Il quadro della situazione non è poi così drammatico.</p>
    </intervention>
    <intervention id="4-056-000" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">a nome del gruppo PPE. – Signor Presidente, desidero ringraziare il Commissario per la risposta. Sono lieta di intervenire dopo di lui.</p>
      <p sl="en">Desidero sottolineare che preferiremmo guardare al presente e al futuro piuttosto che al passato e vorremmo vedere più passi avanti verso la trasparenza. Mi unisco ai miei colleghi su questo punto e ribadisco che il Parlamento ha chiesto alla Commissione di intervenire per garantire una rappresentanza equilibrata dei gruppi di interesse in seno ai gruppi di esperti.</p>
      <p sl="en">Come ha affermato il Commissario, disponiamo di un quadro rinnovato. A nostro avviso, tuttavia, sono ancora molte le lacune che minano la fiducia delle persone coinvolte e ne citerò alcune.</p>
      <p sl="en">Mancano ancora procedure per l’identificazione e l’eliminazione dei conflitti di interesse e ne abbiamo bisogno. Non è sufficiente inviare una lettera agli esperti chiedendo di decidere autonomamente se sussiste o meno un conflitto di interessi. L’obbligo del segreto d’ufficio è stato esteso anche ai membri esterni alla Commissione, ovvero ai membri dei gruppi di esperti, procedendo, in questo modo, verso una maggior segretezza anziché verso una maggiore trasparenza. La mancanza di trasparenza persiste anche per quanto concerne la divulgazione della documentazione dei gruppi di esperti. In secondo luogo, le PMI e le organizzazioni della società civile non sono adeguatamente rappresentate; i sistemi di protezione dal dominio industriale sono insufficienti e si corre il rischio di una “cattura” dei gruppi di esperti da parte delle aziende.</p>
      <p sl="en">Per questo chiediamo che tutte le informazioni esistenti relative ai gruppi di esperti vengano pubblicate tempestivamente su un sito web dedicato, includendo anche le informazioni relative all’appartenenza al gruppo, ai soci e agli inviti a presentare le candidature.</p>
      <p sl="en">Colgo l’occasione per ribadire la necessità di trasparenza per quanto riguarda i beneficiari dei finanziamenti comunitari. Per concludere, desidero sottolineare che la trasparenza garantisce la buona governance e la fiducia nelle istituzioni. Se vogliamo conquistare la fiducia dei cittadini, l’unica soluzione è una trasparenza maggiore e completa.</p>
    </intervention>
    <intervention id="4-057-000" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">a nome del gruppo S&amp;D. – Signor Presidente, sappiamo che esistono molti cliché sul sistema decisionale europeo.</p>
      <p sl="en">Il primo è che tale sistema non è trasparente e che l’Unione europea è un sistema politico complesso anche per quanti ne comprendono il funzionamento. È difficile, dunque, ricorrere a definizioni standard. La trasparenza e la semplicità devono essere obiettivi fondamentali per tutti gli attori operanti a livello comunitario. Il nostro sistema politico è già abbastanza complesso di per sé; non siamo qui per complicarlo ulteriormente. Trovare una proposta legislativa da qualche parte su un sito web dell’Unione europea non dovrebbe richiedere competenze particolari; per questo motivo il sito web di facile impiego per l’utente che viene citato nell’interrogazione orale non è solamente una possibilità: è un dovere.</p>
      <p sl="en">Un’altra critica riguarda la poca chiarezza delle attività di lobbismo e il ruolo eccessivo che rivestono i grandi gruppi commerciali. So che il lobbismo può essere utile alla Commissione, poiché i gruppi di interesse spesso elaborano progetti importanti e forniscono informazioni o addirittura vere e proprie soluzioni politiche pronte da attuare. Anche in questo caso credo che la trasparenza sia obbligatoria e mi auguro che questo si rifletta nel futuro registro dei gruppi di interesse.</p>
      <p sl="en">Per quanto concerne i gruppi di esperti, ritengo che vadano visti per quello che sono: un altro ambito in cui i partecipanti possono promuovere i propri interessi. Se la composizione dei gruppi di interesse è iniqua, significa semplicemente che avranno una possibilità in più di riuscire nel loro intento. Ad ogni modo, si tratta di persone che sono già abbastanza brave a promuovere i loro interessi anche senza il contributo delle autorità pubbliche.</p>
      <p sl="en">Non posso far altro che proporre nuovamente la domanda dei miei colleghi: la Commissione è o non è obbligata a ricevere pareri equilibrati?</p>
    </intervention>
    <intervention id="4-058-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">a nome del gruppo ECR. – Signor Presidente, è ovvio che, in qualunque società democratica, si deve garantire la trasparenza dell’operato di tutti gli organismi ufficiali al fine di adottare decisioni valide in maniera oggettiva e di prendere in considerazione la società, il paese o l’organo coinvolti nel loro complesso e non solamente alcuni interessi particolari.</p>
      <p sl="pl">È, di conseguenza, ancor più giustificata la necessità di ribadire, ogniqualvolta se ne presenti l’occasione, che tutti gli organi collegati all’Unione europea o alla Commissione, così come tutti quelli che rivestono una funzione ufficiale (e quindi anche il Parlamento europeo) dovrebbero lavorare nel modo più trasparente e aperto possibile. Le proposte sul fatto che anche i gruppi di esperti devono seguire questa linea di principio e operare nel modo più trasparente e aperto possibile sono pienamente giustificate e comprensibili. Questo aspetto è essenziale per eliminare eventuali conflitti di interesse o evitare determinate attività in nome di interessi particolari, sia qualora non si sia a conoscenza della loro esistenza, sia qualora influiscano direttamente su decisioni importanti per l’intera Unione europea.</p>
    </intervention>
    <intervention id="4-059-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signor Presidente, lo scorso mese di ottobre il Parlamento ha introdotto sei nuove direttive, conferendo all’Unione europea i poteri necessari per regolamentare l’industria finanziaria del Regno Unito. Il 7 febbraio ho sottoposto un’interrogazione scritta alla Commissione, informandola in merito a un aspetto particolare dello “Companies Act 1976” britannico. La sezione 27 del suddetto documento prevede una sola eccezione per la Bank of England Nominees Limited, a cui è concesso di mantenere segreta l’identità dei propri azionisti.</p>
      <p sl="en">Ho chiesto alla Commissione se tale eccezione costituisse una violazione della legislazione comunitaria e se le nuove autorità di regolamentazione possono pretendere che vengano rivelati dei nomi degli azionisti della Bank of England. Ovviamente il mio partito ed io non vogliamo nessuna legge europea che lo preveda, a differenza della Commissione e del governo britannico. La Commissione, dunque, dovrebbe presumibilmente garantire l’applicazione equa, coerente e trasparente delle proprie leggi su tutto il territorio del suo impero.</p>
    </intervention>
    <intervention id="4-060-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, signor Commissario, sono lieto di vederla qui oggi, poiché il suo impegno negli anni in cui si è occupato di questo settore è stato ampiamente riconosciuto. Ciononostante, l’esperienza le ha dimostrato che la strada è ancora lunga.</p>
      <p sl="de">È essenziale che i membri dei gruppi di esperti siano sottoposti a una procedura specifica e che sia prevista la possibilità di sanzionarli in caso di dichiarazioni false. È indecoroso che qualcuno dichiari di essere indipendente quando è invece evidente il contrario. Questo atteggiamento deve essere punito, altrimenti non ci rimane nient’altro che una banale tigre di carta.</p>
      <p sl="de">La mia seconda osservazione riguarda la rappresentanza; immagino che ne abbiate appreso il significato dal mondo degli affari. In questo contesto, in modo particolare, deve essere nell’interesse della Commissione aprire i gruppi ad almeno due rappresentanti della società civile. Quanto fatto per gli scandali finanziari e la crisi economica dimostra chiaramente che la consulenza ricevuta è stata pessima. Si tratta di una questione che va affrontata con la massima urgenza.</p>
    </intervention>
    <intervention id="4-061-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, desidero ringraziare i colleghi per aver sollevato una questione così urgente. Il problema dei gruppi di esperti non riguarda soltanto l’economia; la Commissione non assolve ai principi di imparzialità ed equilibrio nemmeno in altri settori e, di conseguenza, la composizione dei gruppi di esperti che ne deriva è sbilanciata da una parte e non rappresenta gli interessi di tutti i cittadini.</p>
      <p sl="sk">Il primo esempio che desidero presentare riguarda Eurostat, secondo cui il 90 per cento dei cittadini comunitari appoggia l’idea di famiglia in quanto costituita da una moglie, un marito e i loro figli. La Commissione, tuttavia, seleziona solamente esperti facenti parte di organizzazioni quali la Lobby europea delle donne o la Family platform, che tentano di distruggere questo modello di famiglia. D’altra parte, tuttavia, la Commissione da tempo respinge gli esperti e le organizzazioni delle donne che, come la maggior parte dei cittadini europei, non condivide questa teoria femminista decisamente sbilanciata.</p>
      <p sl="sk">Un altro esempio è dato dall'Agenzia dell'Unione europea per i diritti fondamentali, creata e finanziata dalla Commissione. Gli esperti dell’Agenzia appoggiano un'agenda politica sbilanciata da una parte, senza nemmeno cercare di raggiungere equilibrio e oggettività, come dimostrano gli interventi del direttore in quest’Aula. Perfino la Commissione ha preso le distanze dalle opinioni sulla libertà di religione e di coscienza espresse dal presidente del pannello indipendente di esperti dell’Agenzia, in quanto il documento in questione era stato redatto da lobbisti a favore di organizzazioni abortiste.</p>
      <p sl="sk">Ritengo che, qualora un’agenzia ufficiale di esperti europea subordini la professionalità e l’imparzialità a interessi di carattere politico, questa dovrebbe essere abolita. Potrei citare molti altri esempi di questo tipo. Desidero quindi unirmi alle domande che sono state rivolte alla Commissione dai miei colleghi e chiedo alla Commissione di spalancare le finestre del gabinetto di esperti perché l’aria si è fatta pesante, e questo non vale solo per il settore dell’economia.</p>
    </intervention>
    <intervention id="4-062-000" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Signor Presidente, la cooperazione e le consultazioni di esperti realizzate dalla Commissione europea devono essere del tutto impeccabili dal punto di vista della trasparenza, poiché si tratta di un compito molto pericoloso. In effetti i membri che rappresentano un interesse particolare, scelti in base alle loro funzioni specifiche e alle loro conoscenze specifiche, possono anche rappresentare tutti gli stessi interessi, ma questo non significa necessariamente rispecchiare l’interesse generale.</p>
      <p sl="fr">La Commissione, pertanto, deve essere particolarmente vigile in modo da garantire che tali membri siano effettivamente rappresentativi e dovrebbe, questione ancor più importante, promuovere il confronto. Trovo inammissibile che fra i membri debbano includere numerose ONG che condividono gli stessi interessi e un raggio di azione molto simile. Anche i documenti di lavoro, gli atti e gli ordini del giorno delle riunioni devono essere resi pubblici e disponibili al pubblico, ai rappresentanti eletti e agli enti su cui il lavoro del gruppo non si ripercuote direttamente, ma che verranno interessati di volta in volta. Un contenuto poco chiaro del lavoro dei gruppi di esperti non può portare in alcun modo a risultati affidabili, e mi riferisco in particolare ai gruppi di esperti della direzione generale SANCO.</p>
      <p sl="fr">In ultima istanza ritengo che, nell’ambito del suo impegno volto a garantire la trasparenza delle proprie attività, la Commissione debba coinvolgere il Parlamento per quanto concerne la revisione della supervisione dei suoi gruppi di esperti e di enti simili.</p>
      <p sl="fr">Come sancisce l’articolo 9 del trattato sull'Unione europea, la trasparenza non riguarda soltanto la Commissione europea; riguarda anche il popolo europeo.</p>
    </intervention>
    <intervention id="4-063-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, nella nostra quotidiana attività parlamentare ci rendiamo conto che il valore aggiunto è dato dall'accesso a informazioni selezionate che supportano il nostro lavoro legislativo e di indirizzo politico. Ci avvaliamo – ma lo fa molto più spesso la Commissione – di risorse umane esterne, le quali forniscono analisi e chiavi di lettura della realtà politica, sociale, industriale e imprenditoriale.</p>
      <p sl="it">Tuttavia, la politica è fatta di decisioni e scelte e quelle restano pienamente di competenza di chi fa politica. Si tratta di operare delle scelte che possono essere supportate da gruppi di esperti dotati di elevata professionalità, livelli di competenza specifici ed essere in grado di esprimere in modo equilibrato la propria opinione.</p>
      <p sl="it">Da qui la necessità di individuare strumenti efficaci e procedure trasparenti, che consentano alla Commissione di espletare il proprio ruolo con il supporto di questi gruppi di esperti – autonomi o indipendenti. Sappiamo che questo è un aspetto estremamente problematico. Il piano del 2010 è certamente un passo avanti significativo, ma molto di più deve essere fatto. La terzietà e l'autorevolezza degli esperti dipendono inoltre dal grado della loro autonomia e dal grado delle loro capacità di supportare con correttezza e lealtà le decisioni politiche.</p>
      <p sl="it">In Commissione così come in Parlamento, i meccanismi di pubblicità, il web e altre modalità efficaci, possono tuttavia essere ulteriormente semplificati. Bene dunque al diritto di accesso, bene certamente alla trasparenza, bene al punto di equilibrio fra diritto alla trasparenza e ciò che invece non può essere affidato e consegnato e reso riconoscibile; bene al registro delle lobby che dovrebbe essere formato da qui a breve.</p>
      <p sl="it">Ma dobbiamo ribadire ancora una volta il primato della politica. Se la politica è credibile e competente, il ruolo degli esperti è un ruolo di consulenza e di supporto. La decisione spetta in ogni caso a che se ne assume la responsabilità.</p>
    </intervention>
    <intervention id="4-064-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, la Commissione europea ha recentemente revisionato il quadro che disciplina il lavoro dei gruppi di esperti. Poiché teniamo tutti non solo al miglior funzionamento possibile delle istituzioni dell’Unione europea, ma anche a gruppi di esperti e a organi consultivi che vengano istituiti e che funzionino in modo trasparente e corretto, accogliamo con favore una maggiore apertura da parte della Commissione in merito all’attuazione del meccanismo di selezione degli esperti dei gruppi di lavoro della Commissione.</p>
      <p sl="sk">Poc’anzi è stata citata l’Agenzia europea per i medicinali, la cui attuale composizione solleva effettivamente qualche dubbio sulla reale indipendenza della consulenza degli esperti. Di conseguenza, signor Commissario, dovremmo collaborare per evitare qualsiasi dubbio in merito alla perizia, all’equilibrio e all’indipendenza dei nostri organi consultivi. Se riteniamo che il quadro relativo ai gruppi di esperti sia ancora lacunoso nonostante l’attuale revisione, riflettiamo sulla questione e cerchiamo di migliorarlo ulteriormente.</p>
    </intervention>
    <intervention id="4-065-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, il Commissario Barnier ha ammesso che la composizione di alcuni gruppi di esperti della Commissione del settore finanziario è sbilanciata. Attualmente 11 gruppi di esperti del settore finanziario su 25 sono dominati dall’industria finanziaria; in alcuni casi vi sono addirittura più rappresentanti dell’industria finanziaria che funzionari responsabili. Questi rappresentanti, inoltre, devono solamente sottoscrivere un documento prestampato in cui dichiarano che agiranno nell’interesse pubblico in caso di conflitto di interessi. È difficile che dei ridicoli luoghi comuni come questi possano creare trasparenza e imparzialità.</p>
      <p sl="de">La situazione inerente le relazioni dell’Autorità europea per la sicurezza alimentare è altrettanto preoccupante. I rapporti sui rischi derivanti dalle modificazioni genetiche fanno riferimento alle relazioni dei produttori ed è evidente il coinvolgimento dei lobbisti delle modificazioni genetiche. Per questo motivo, il direttore esecutivo del più importante ente specializzato a livello comunitario sulle piante geneticamente modificate sta lavorando per l’International Life Science Institute finanziato dall’industria.</p>
      <p sl="de">In altre parole, la legislazione comunitaria che si basa principalmente sulle relazioni delle banche e dei grandi gruppi commerciali è irresponsabile e pericolosa per i cittadini europei e andrebbe fermata immediatamente.</p>
    </intervention>
    <intervention id="4-066-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione . − Signor Presidente, ascoltare questa discussione mi scalda il cuore. Effettivamente sarebbe positivo disporre di qualche documento informativo sulla storia della questione in oggetto.</p>
      <p sl="en">La Commissione prende atto di tutte queste buone idee e consigli su come migliorare la trasparenza. Desidero sottolineare che nel 2005 abbiamo avviato un’iniziativa per la trasparenza che includeva anche la questione dei gruppi di esperti. È stata soprattutto un’idea mia, come ha già ricordato l’onorevole Martin.</p>
      <p sl="en">Ovviamente, sono stati molti i cambiamenti in merito a questo argomento, ma i siti web e le relative informazioni sono ora disponibili. Gli esperti, tuttavia, non vanno visti come una sorta di decisori; non sono dei decisori e si scontrano fra di loro.</p>
      <p sl="en">È lo stesso problema sollevato in merito agli organismi geneticamente modificati. Si sa che non è soltanto l’industria a essere coinvolta. Esistono vari gruppi di esperti. Negli ultimi mesi del mandato della Commissione precedente ero anche responsabile della sicurezza, quindi tutte le informazioni relative alle manifestazioni passavano dalla mia scrivania. Una delle ultime grandi manifestazioni era contro l’abolizione delle sovvenzioni ai produttori di tabacco.</p>
      <p sl="en">Vi sono, dunque, tre punti di vista differenti, ma i decisori siamo noi: i Commissari, gli eurodeputati e le nostre istituzioni. Anche le agenzie adottano decisioni, così come il Consiglio e i governi degli Stati membri. Gli esperti non sono esperti decisori, non lo prevede nessuna formula matematica.</p>
      <p sl="en">Sono a favore di una maggiore trasparenza. È evidente che alcuni gruppi di esperti di alto livello sono stati istituiti per poi dissolversi nel nulla perché non erano in grado di fornire consulenza a causa delle visioni contraddittorie al loro interno.</p>
      <p sl="en">Diamoci da fare, allora, con questo registro per la trasparenza che, personalmente, considero un grande risultato, poiché gli esperti e i consulenti si trovano ovunque: nessun politico può sopravvivere senza consulenti;. i gruppi politici hanno consulenti e vengono a contatto con interessi diversi; sta poi ai decisori politici prendere posizione. Vi saranno sempre argomenti su cui gli esperti diranno di adottare questa o quella posizione, ma l’ultima parola spetta ai decisori politici: ai Commissari, ai parlamentari, ai gruppi politici, d’accordo con il sistema democratico.</p>
      <p sl="en">Vi è poi la questione relativa alla composizione dei gruppi di esperti. Sono state sollevate diverse problematiche in merito: chi deve stabilire se la loro composizione è equilibrata o meno? La composizione dei gruppi di esperti è determinata da situazioni specifiche. Qualcuno vuole erroneamente entrare a far parte dei gruppi di esperti per partecipare al processo decisionale, ma in realtà i gruppi di esperti non hanno alcun potere decisionale.</p>
      <p sl="en">Nel 2005, come qualcuno ricorda, la situazione era effettivamente poco chiara e la Commissione, insieme al Parlamento, ha introdotto cambiamenti sostanziali in materia: il registro per la trasparenza, che elenca i rappresentanti dei gruppi di interesse. Vale per i lobbisti del Parlamento e della Commissione e sono molte le informazioni a disposizione per valutare il peso effettivo dei gruppi di esperti nonché la loro composizione.</p>
      <p sl="en">Troviamo una risposta alla questione senza sottovalutare, al tempo stesso, gli sforzi compiuti finora.</p>
    </intervention>
    <intervention id="4-067-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <a text="(La seduta, sospesa alle 11.45, riprende alle 12.00)"/>
    </intervention>
  </section>
  <section id="creitem6" title="6. Turno di votazioni">
    <intervention id="4-070-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulla votazione: vedasi processo verbale)"/>
      <p sl="unknown">Prima del turno di votazioni:</p>
    </intervention>
    <intervention id="4-071-000" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">Signor Presidente, il quotidiano Figaro di stamane riferisce che la settimana scorsa un giornalista non solo è riuscito a entrare al Parlamento europeo con una pistola giocattolo, ma è anche arrivato molto vicino al Principe Carlo, il futuro capo di Stato britannico.</p>
      <p sl="en">Considerando le attuali preoccupazioni di quest’Aula in materia di sicurezza, può garantirci ora che si intende affrontare tali questioni seriamente e che la cosiddetta revisione condotta in segreto dall’Ufficio di Presidenza del Parlamento non sarà un banale tentativo di tamponare la situazione bensì una riforma della sicurezza a tutto tondo?</p>
    </intervention>
    <intervention id="4-072-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Onorevole Karim, le garantisco che la questione viene affrontata seriamente. Secondo le informazioni di cui dispongo, è attualmente oggetto di discussione alla Conferenza dei presidenti, fatto che dimostra che il Parlamento sta dedicando grande attenzione al problema. Si tratta di una questione molto seria.</p>
    </intervention>
    <intervention id="4-073-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Alla luce dei recenti sviluppi, il testo della legge sui mezzi di comunicazione in Ungheria, la cui votazione era prevista per oggi, dovrà essere rivista. Propongo, pertanto, di posticipare il turno di votazioni ai sensi dell’articolo 177, paragrafo 4 del regolamento. La decisione in merito alle azioni future e alle nuove scadenze necessarie sarà presa in occasione della Conferenza dei presidenti che si svolgerà giovedì 3 marzo 2011.</p>
      <p sl="unknown">Chi desidera intervenire a favore e chi è invece contrario?</p>
    </intervention>
    <intervention id="4-074-000" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="en">a nome del gruppo ALDE. – Signor Presidente, in seguito ai recenti sviluppi oggetto di discussione in Commissione ma non in Parlamento, credo sia necessario posticipare la votazione sulla risoluzione poiché va riadattata alla nuova situazione.</p>
    </intervention>
    <intervention id="4-075-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Questa era la proposta a favore. Qualcuno desidera intervenire contro? Nessuno? Allora la metto ai voti. Voti favorevoli alla posposizione? Contrari? Astenuti? La proposta è accolta. La votazione su questo punto è rimandata.</p>
    </intervention>
  </section>
  <section id="creitem7" title="6.1. Clausola bilaterale di salvaguardia dell'accordo di libero scambio UE-Corea (A7-0210/2010, Pablo Zalba Bidegain) (votazione)"/>
  <section id="creitem8" title="6.2. Garanzia dell'UE in caso di perdite dovute a prestiti e garanzie a favore di progetti realizzati al di fuori dell’Unione europea (A7-0019/2011, Ivailo Kalfin) (votazione)">
    <intervention id="4-079-000" speaker_id="96807" name="Ivailo KALFIN" is_mep="True" mode="spoken" role="relatore" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signor Presidente, alla luce dei recenti sviluppi nei paesi del Mediterraneo e del Nord Africa, dei cambiamenti demografici e delle conseguenze che ne derivano, ivi incluso il flusso migratorio verso l’Unione europea, desidero presentare un emendamento orale alla relazione, fornendo alcuni dati numerici.</p>
      <p sl="en">L’emendamento è il seguente: nell’allegato 1, la nuova cifra alla lettera B “Paesi coperti dallo strumento di vicinato e partenariato” dovrebbe leggersi 13 664 000 000 e il relativo sub-massimale per i “paesi mediterranei” pari a 9 700 000 000. Tali modifiche porterebbero alla correzione delle cifre riportate all’articolo 2, paragrafo 1, punto 1. La cifra corretta relativa al massimale ammonta dunque a 29 567 000 000 mentre la cifra corretta relativa al “mandato generale” è di 27 567 000 000.</p>
    </intervention>
  </section>
  <section id="creitem9" title="6.3. Accordo di libero scambio tra l'UE e la Repubblica di Corea (A7-0034/2011, Robert Sturdy) (votazione)">
    <intervention id="4-083-000" speaker_id="2037" name="Robert STURDY" is_mep="True" mode="spoken" role="relatore" nationality="United Kingdom" birth_date="22-06-1944" birth_place="Wetherby" p_group="European Conservatives and Reformists Group" m_state="GB">
      <p sl="en">Signor Presidente, so che hanno tutti voglia di scappare, ma desidero ringraziare la Commissione e i relatori ombra per questo accordo.</p>
      <p sl="en">Si tratta di un accordo di libero scambio che segna una svolta di importanza capitale. Per il Parlamento è un’ottima occasione per sostenerlo ed elaborare idee brillanti per il futuro.</p>
    </intervention>
    <intervention id="4-084-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Metto questo strepitoso accordo ai voti. È una votazione per appello nominale. L’accordo è accolto. Congratulazioni al relatore, onorevole Sturdy.</p>
    </intervention>
  </section>
  <section id="creitem10" title="6.4. Situazione in Egitto (B7-0120/2011&#10;) (votazione)"/>
  <section id="creitem11" title="6.5. Attuazione della strategia UE per la regione del Danubio (votazione)"/>
  <section id="creitem12" title="6.6. Stato di diritto in Russia (B7-0101/2011&#10;) (votazione)"/>
  <section id="creitem13" title="6.7. Strategia energetica della Banca mondiale (votazione)"/>
  <section id="creitem14" title="6.8. Europa 2020 (B7-0097/2011&#10;) (votazione)">
    <intervention id="4-091-000" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">Signor Presidente, desidero presentare, a nome del mio gruppo, un emendamento orale volto a rafforzare le pari opportunità nonché l’aspetto relativo alla politica di genere nel quadro della strategia Europa 2020. Leggerò il testo ad alta voce in inglese – nuovo paragrafo 10, lettera a:</p>
      <p sl="en">“Insiste affinché l'uguaglianza di genere sia un elemento chiave per realizzare le ambizioni della strategia Europa 2020; auspica pertanto una piena partecipazione delle donne al mercato del lavoro e una piena inclusione delle lavoratrici donne nella formazione professionale; auspica altresì un piano per eliminare la disparità retributiva esistente tra donne e uomini”.</p>
      <a text="(Applausi)"/>
    </intervention>
  </section>
  <section id="creitem15" title="6.9. Attuazione degli orientamenti per la politica del lavoro degli Stati membri (B7-0127/2011&#10;)"/>
  <section id="creitem16" title="6.10. Orientamenti per la politica del lavoro degli Stati membri (A7-0040/2011, Pervenche Berès) (votazione)"/>
  <section id="creitem17" title="6.11. Rialzo dei prezzi degli alimenti (B7-0114/2011&#10;) (votazione)">
    <intervention id="4-097-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem18" title="7. Dichiarazioni di voto">
    <intervention id="4-101-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, desidero parlare della votazione sulla clausola bilaterale di salvaguardia. Appoggio l’adozione del regolamento sull’applicazione di una clausola bilaterale di salvaguardia dell’accordo di libero scambio UE- Corea. Appoggio tutte le proposte di emendamento che chiedono alla Commissione di monitorare l’applicazione corretta e tempestiva di questo strumento giuridico al fine di evitare gravi danni alle industrie dell’Unione europea e di prendere in considerazione gli interessi legittimi degli Stati membri relativi alla situazione economica specifica di taluni settori dell’industria manifatturiera.</p>
      <p sl="sk">L’accordo di libero scambio interesserà i settori industriali degli Stati membri in vari modi e per questo abbiamo bisogno della possibilità di rendere effettive una serie di misure protettive a livello regionale in casi eccezionali. A mio avviso, le regioni coinvolte devono avere la possibilità di applicare misure per evitare un forte impatto negativo sull’economia e l’occupazione a livello regionale.</p>
    </intervention>
    <intervention id="4-103-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, signor Commissario, onorevoli colleghi, vorrei sottolineare che la scorsa settimana sei Stati membri importanti dell'Unione europea – Francia, Germania, Italia, Spagna, Polonia e Portogallo – hanno affermato che l'Europa deve essere meno ingenua.</p>
      <p sl="it">I sei paesi chiedono una difesa più efficace e più strategica del commercio estero europeo, poiché sono in gioco l'esistenza e lo sviluppo del modello economico e sociale europeo. I sei paesi fanno notare che l'Unione europea ha aperto l'80 percento del proprio mercato ai paesi terzi, mentre le altre grandi economie sviluppate lo hanno fatto soltanto per il 20 percento. Si afferma quindi che vi sono asimmetrie nel commercio estero e occorre sviluppare il concetto di reciprocità. Questo fenomeno ha messo in ginocchio molte delle nostre piccole e medie imprese, poiché subiscono una concorrenza sleale che non permette loro di essere competitive sui mercati.</p>
      <p sl="it">Signor Presidente, io vengo da Prato, una città che in passato era considerata uno dei più importanti distretti tessili d'Europa. Oggi, a causa della concorrenza sleale asiatica, è diventata una città fantasma poiché di fatto è stato snaturato il lavoro dell'imprenditore pratese. Per tutti questi motivi, abbiamo dato parere negativo a questo accordo.</p>
    </intervention>
    <intervention id="4-105-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Signor Presidente, nel quadro della revisione delle garanzie a carico del bilancio accordate alla Banca europea per gli investimenti (BEI) da parte dell’Unione europea, esprimo il mio sostegno agli elementi in oggetto, elaborati per dare ulteriore slancio a questa istituzione. Dal punto di vista delle prospettive future, si tratta principalmente di rafforzare e sfruttare meglio il mandato esterno della banca nel periodo fra il 2014 e il 2020 in termini di aumento del volume e della qualità dei prestiti.</p>
      <p sl="sk">Appoggio l’intenzione di consentire alla BEI di reinvestire i rimborsi di capitale di rischio e dei prestiti speciali provenienti da precedenti operazioni in nuove operazioni dello stesso ordine a beneficio dei paesi partner. Per migliorare l’accesso dei gruppi più svantaggiati alle risorse finanziarie nei paesi ammissibili, si dovrebbe concedere immediatamente alla BEI una sovvenzione addizionale di 500 milioni di euro dedicati al finanziamento del microcredito.</p>
    </intervention>
    <intervention id="4-106-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, ho espresso voto negativo sulla relazione, in quanto trovo inaccettabile che si vadano a sostenere investimenti in paesi terzi invece di agevolare gli investimenti a favore delle piccole e medie imprese europee, che sono il vero tessuto economico più importante dell'Unione. Sono fermamente contrario all'inclusione della Turchia tra i paesi candidati alla preadesione: ricordo che la Turchia occupa ancora illegalmente parte del territorio di Cipro, uno degli Stati membri dell'Unione europea.</p>
      <p sl="it">Inoltre, non c'è garanzia di trasparenza nell'accordare fidejussioni e finanziamenti comunitari da parte della BEI a paesi terzi. Ricordo che alle risorse della BEI contribuiscono i cittadini europei ed è per questo che dovrebbero essere date priorità agli investimenti all'interno dell'Europa stessa. Molti investimenti sostenuti dalla BEI si trovano in paesi dove sono in corso scontri e ribellioni contro i vari regimi.</p>
      <p sl="it">La relazione prevede di estendere le garanzie comunitarie anche ad altri paesi, quali Cuba, di cui è nota la scarsa democraticità.</p>
    </intervention>
    <intervention id="4-108-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, mentre abbiamo espresso un voto favorevole e convinto alla clausola di salvaguardia della relazione dell'onorevole Zalba, al quale rinnovo i ringraziamenti per l'ottimo lavoro, con rammarico ci siamo invece astenuti sull'accordo commerciale con la Corea. L'abbiamo fatto con rammarico perché, se è vero che questo accordo apre all'Unione un nuovo, importante mercato, spianando la strada a futuri nuovi accordi commerciali con altri paesi partner economici dell'Unione, è altrettanto vero che rimangono molti dubbi e perplessità. Dubbi e perplessità che si ripercuotono su importanti settori commerciali, primo fra tutti il settore automobilistico, ma anche tessile e agricolo.</p>
      <p sl="it">In un'Europa nella quale non è stato ancora definito il regolamento per la denominazione di origine dei prodotti extra Unione europea, noi continuiamo ad offrire posizioni privilegiate per l'importazione di prodotti sul territorio europeo, senza esigere regole di vera parità per le imprese e di conoscenza per i cittadini che acquistano.</p>
      <p sl="it">La nostra astensione conferma che siamo favorevoli a un mercato libero in cui però vi siano le necessarie garanzie, mentre siamo contrari alla conclusione di accordi commerciali che non garantiscono sufficientemente le regole della concorrenza.</p>
    </intervention>
    <intervention id="4-109-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, l’accordo di libero scambio UE-Corea porterà innumerevoli benefici all’industria, alle imprese, agli imprenditori e ai lavoratori europei, contribuendo al contempo alla crescita economica complessiva e aprendo nuove opportunità reali ai beni e ai servizi europei. Alcune industrie, tuttavia, si troveranno esposte a una maggiore concorrenza e per questo l’Unione europea dovrebbe garantire un monitoraggio efficace dell’applicazione dell’accordo, una rapida risoluzione delle controversie e la conseguente tutela degli interessi legittimi dell’industria e degli imprenditori europei.</p>
      <p sl="sk">Va da sé che il rispetto rigoroso degli standard lavorativi, tecnici e ambientali nonché delle disposizioni sulla protezione di un’equa concorrenza vanno garantiti da ambo le parti. I beni e i prodotti immessi sul mercato europeo devono rispettare tutti gli standard dell’Unione europea e, per questo, accolgo con favore l’istituzione di un comitato di sorveglianza per l’industria automobilistica, che dovrebbe impedire il cosiddetto protezionismo occulto attraverso l’impiego di nuovi ostacoli tecnici al commercio.</p>
      <p sl="sk">Sono, di conseguenza, favorevole a concedere l’approvazione definitiva all’accordo in questione, purché venga creato anche un meccanismo di salvaguardia bilaterale per prevenire eventuali gravi pregiudizi o minacce alle industrie degli Stati membri.</p>
    </intervention>
    <intervention id="4-110-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, ho espresso voto favorevole all’accordo. Ne ho seguito gli sviluppi sin dal principio e sono lieto che oggi sia stato approvato.</p>
      <p sl="ga">In occasione di un seminario tenutosi a Bruxelles la scorsa settimana, un economista affermato ha dichiarato che questo è uno dei migliori accordi di libero scambio mai siglati dall’Unione europea. Ha aggiunto, altresì, che il 90 per cento di questi accordi non ha alcun valore. Sia come sia, accolgo con favore l’opportunità che offre ai prodotti agricoli, in particolare al whisky, ai prodotti di salumeria suina e a quelli lattiero-caseari e mi auguro che saremo in grado di cogliere questa opportunità.</p>
      <p sl="ga">È estremamente positiva l’inclusione di una clausola di salvaguardia, poiché, se le cose non cambiano come dovrebbero, potremo effettuare una revisione. Sono quindi lieto che l’accordo sia stato approvato.</p>
    </intervention>
    <intervention id="4-111-000" speaker_id="96705" name="Bendt BENDTSEN" is_mep="True" mode="spoken" nationality="Denmark" birth_date="25-03-1954" birth_place="Odense" p_group="Group of the European People's Party (Christian Democrats)" m_state="DK">
      <p sl="da">Signor Presidente, credo che eccezionale l’accordo concluso qui oggi sia davvero. Mi rammarica soltanto constatare che qualcuno credeva di poter proteggere le imprese europee inefficienti ponendo il veto all’accordo. La Corea del Sud è la quindicesima economia al mondo per dimensioni e la terza in Asia. Si presenteranno opportunità sempre migliori per l’esportazione. Si tratta di un paese con una crescita economica rispettabile, una popolazione di 50 milioni di persone e un potere d’acquisto in crescita. L’accordo non farà altro che fornire all’Europa, in determinati settori di servizi in cui siamo estremamente competitivi, l’occasione di registrare ulteriori progressi: mi riferisco alle telecomunicazioni, all’ambiente, alle spedizioni, ai servizi finanziari e legali. Desidero sottolineare che per i paesi dell’EFTA è in vigore un accordo di libero scambio già dal 2006, il quale, fra i vari benefici, ha portato la Norvegia a triplicare le proprie esportazioni in Corea da allora. Per queste ragioni, si tratta di un accordo molto positivo per l’Europa e per questo ho espresso voto favorevole.</p>
    </intervention>
    <intervention id="4-113-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, l’Europa potrebbe fare molto a sostegno della democrazia egiziana e una fra le più importanti iniziative sarebbe considerare gli eventi che stanno avendo luogo in Egitto come parte di una sana ondata di democratizzazione.</p>
      <p sl="en">Nell’arco di qualche settimana è crollata una tirannia, portandosi appresso una serie di stereotipi come, ad esempio, la teoria dello scontro di civiltà.</p>
      <p sl="en">Al momento, il mondo arabo sta vivendo un assoluto non-scontro di civiltà, esattamente il contrario. I giovani egiziani stanno mettendo a rischio le proprie vite in nome degli stessi valori in cui tutti noi crediamo. Stanno dimostrando che la democrazia è un’aspirazione universale e che non esiste alcuna cultura, civiltà o religione contraria ad essa.</p>
      <p sl="en">Ciononostante, un esercito di scettici e pessimisti è oggi al lavoro, sminuendo o distorcendo il significato della transizione dell’Egitto verso la democrazia.</p>
      <p sl="en">La gente si ostina a sollevare dubbi di ogni sorta, descrivendo il più recente sviluppo come “colpo di Stato”, come se questi episodi non avessero fatto altro che spianare la strada a un governo islamico che finirà per dar vita a una nuova autocrazia.</p>
      <p sl="en">Se vogliamo aiutare il popolo egiziano, dobbiamo essere pronti a contrastare queste visioni reazionarie degli sviluppi della storia.</p>
    </intervention>
    <intervention id="4-114-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, l’Egitto è un partner economico e commerciale centrale per l’Unione europea. Molti polacchi scelgono regolarmente l’Egitto come meta delle proprie vacanze. Nelle ultime settimane abbiamo assistito a una rivolta nazionale nel paese, che ha costretto il Presidente Mubarak alle dimissioni dopo 30 anni di autoritarismo. È sempre giusto quando prevale la volontà del popolo e gli egiziani meritano che la loro vittoria venga riconosciuta. Ho votato a favore della proposta di risoluzione: così facendo ho voluto esprimere l’auspicio di una rapida stabilizzazione della situazione politica in Egitto, nonché di un ulteriore sviluppo delle buone relazioni con i paesi europei. Non molto tempo fa, abbiamo assistito a episodi vergognosi di discriminazione contro i cristiani copti, fatto che rende gli sforzi diplomatici dell’Unione europea a favore della stabilizzazione e dell’ordine pubblico in Egitto un prerequisito essenziale per il corretto sviluppo di relazioni reciproche. È necessario impegnarsi al massimo per garantire che le future elezioni si svolgano in modo tale da non dare adito a critiche e nel rispetto degli standard democratici.</p>
    </intervention>
    <intervention id="4-115-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, sosteniamo con entusiasmo il movimento per la democrazia in Egitto, ma è importante riconoscere che le elezioni libere da sole non bastano. Occorre un approccio integrato per offrire prospettive alla popolazione, una sorta di piano per il Mediterraneo, un piano Marshall per il Nord Africa e l’Egitto. in questo modo si potrebbero offrire prospettive sociali alla popolazione, consolidare la politica in materia di istruzione, rafforzare le piccole e le medie imprese, garantire la lotta alla criminalità e alla corruzione e, soprattutto, dar vita a una stretta collaborazione nel settore della politica energetica, poiché nell’ambito dell’energia solare il Nord Africa e l’Europa hanno molto da offrire reciprocamente.</p>
      <p sl="de">Dobbiamo ancora portare a termine i compiti più importanti. I democratici egiziani hanno già concluso la prima fase del lavoro e ora sta a noi dimostrarci all’altezza della situazione.</p>
    </intervention>
    <intervention id="4-116-000" speaker_id="96835" name="Traian UNGUREANU" is_mep="True" mode="spoken" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Signor Presidente, la situazione in Egitto è ancora in fase di sviluppo, ma in quale direzione sta procedendo?</p>
      <p sl="en">Se da un lato abbiamo giustamente appoggiato il desiderio popolare di vivere in una società aperta, dall’altro dobbiamo riconoscere che, in Egitto e nel Medio Oriente, persistono problemi complessi e tuttora irrisolti. La situazione egiziana potrebbe essere descritta in modo appropriato come una rivolta in attesa di una rivoluzione. Una nuova generazione ha portato in Egitto una ventata di novità, ma le competenze sociali e multimediali non bastano. L’Egitto è ancora impantanato nell’arretratezza, nell’antisemitismo e nelle pratiche estreme.</p>
      <p sl="en">L’Unione europea non ha ancora delineato una politica adeguata in linea con i nuovi sviluppi avvenuti in Nord Africa. L’Egitto ha bisogno del nostro sostegno, ma noi, dal canto nostro, abbiamo bisogno di un Egitto disciplinato dalla legge e dalla dignità umana. Il nostro compito è solo all’inizio. Non dimentichiamoci dell’ultimo messaggio giunto dall’Iran, dove il parlamento ha lanciato un clamoroso appello per l’esecuzione dei leader dell’opposizione. Questo dimostra che dobbiamo essere preparati e risoluti.</p>
    </intervention>
    <intervention id="4-117-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, la proposta di risoluzione è buona e assume una posizione favorevole alle forze democratiche e pacifiche di cambiamento. Varrebbe forse la pena ricordare e riconoscere che per 30 anni l’Unione europea e l’Occidente hanno sostenuto Mubarak. È la stabilità che ha sempre contato per l’UE; in altre parole, equilibrio e fornitura di petrolio, nonché l’arricchimento derivato dal commercio di armi. Ora l’Unione europea deve trovare il modo, anche attraverso misure finanziarie, di promuovere il suo sostegno agli attori della società civile, sia in Egitto, sia in altri paesi non democratici dell’Africa e del mondo arabo.</p>
      <p sl="fi">Credo che sia una sorta di sconfitta per la risoluzione non aver fatto alcun riferimento al commercio di armi fra gli Stati membri e l’Egitto e altri paesi non democratici. Il commercio di armi dovrebbe conformarsi agli accordi internazionali sui diritti umani e ai trattati umanitari.</p>
    </intervention>
    <intervention id="4-118-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, l’Egitto si trova all’inizio del processo di democratizzazione. Credo che il sacrificio di quanti hanno perso la vita durante la rivoluzione andrebbe riconosciuto come un progresso positivo verso la democrazia. L’Europa deve assistere l’Egitto in questa fase e sono certo che troveremo il modo di impedire a questo paese di scegliere una direzione in maniera totalitaria, ad esempio la via estrema verso un movimento musulmano militante che non rispetta le regole democratiche e che ostacolerebbe lo svolgimento di elezioni democratiche nonché la partecipazione della società civile. Credo che l’Egitto saprà rispettare gli accordi internazionali con i paesi vicini, ivi incluso Israele, anche a queste nuove condizioni, e sarà una società in cui tutti i cittadini vengono trattati in modo equo, inclusi i non musulmani e i cristiani.</p>
    </intervention>
    <intervention id="4-120-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, questa proposta di risoluzione costituisce un passo avanti molto importante nella giusta direzione, nulla di più. Come proposto dal Commissario Hahn, tuttavia, si parla ora di una strategia per la regione del Danubio e non più di una strategia del Danubio, poiché non si tratta banalmente di ripulire le acque del fiume – per quanto questo possa essere importante – bensì di cooperare all’interno di una regione importante, che si estende dalla Baviera e il Baden-Württemberg e raggiunge gran parte dei Balcani passando attraverso l’ex Austria-Ungheria. Sono lieto di constatare che, facendo seguito a una nostra richiesta, sono state incluse anche la Boemia e la Slovenia, sebbene non si affaccino direttamente sul Danubio.</p>
      <p sl="de">A questo scopo vorrei che in futuro venissero inclusi anche progetti quali la principale linea ferroviaria che collega Strasburgo a Bratislava e a Budapest, la TEN 17, nonché altri progetti non ubicati direttamente sul Danubio, ma che ne sono più volte attraversati e che rivestono un’importanza strategica per l’intera regione. Plaudo, in modo particolare, agli articoli dal 36 al 40, che affrontano la questione della cultura e del coinvolgimento della società civile, senza i quali la strategia per la regione del Danubio non andrebbe a buon fine.</p>
    </intervention>
    <intervention id="4-122-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, da molti anni ormai è evidente che il sistema giudiziario russo si scontra, non di rado, con gli standard previsti dalle convenzioni internazionali e dai diritti umani. La maggior parte dei processi che si svolgono alla Corte di giustizia e qui a Strasburgo sono intentati nei confronti della Russia. L’indipendenza dei tribunali russi è, di conseguenza, oggetto di innumerevoli dubbi. I recenti avvenimenti, fra cui il processo a Michail Chodorkovskij e l’arresto dei dimostranti, ne sono una prova evidente. Omicidi misteriosi e pestaggi non fanno altro che rafforzare ulteriormente l’impressione che la Russia sia un paese privo di leggi.</p>
      <p sl="pl">Mi auguro che la proposta di risoluzione adottata quest’oggi possa far sì che i rappresentanti delle istituzioni europee affrontino questi argomenti spinosi nell’ambito delle relazioni diplomatiche con la Russia. Desidero esprimere la mia preoccupazione per quanto concerne le autorità russe e la drammatica situazione in materia di diritti umani, nonché le restrizioni imposte alla società civile nel paese. Invito le istituzioni internazionali ad esercitare pressioni sulle autorità russe affinché si adoperino per ripristinare lo Stato di diritto e il rispetto per i diritti umani e dei cittadini nel paese.</p>
    </intervention>
    <intervention id="4-123-000" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, ho votato a favore della risoluzione in oggetto. Per cercare di conciliare più compromessi, tuttavia, il paragrafo 8 è diventato troppo ambiguo e poco incisivo.</p>
      <p sl="en">L’Unione europea deve adottare misure concrete per dimostrare che crede davvero nella necessità di migliorare la situazione dello stato di diritto in Russia.</p>
      <p sl="en">Se da un lato vanno sviluppati i contatti economici e politici, dall’altro si deve lanciare un segnale chiaro ai funzionari statali ritenuti responsabili di gravi violazioni della legge, comunicando loro che non sono graditi nelle capitali né nei luoghi turistici europei.</p>
      <p sl="en">In quest’ottica, non ritengo opportuno invitare ufficialmente il Presidente Medvedev a intervenire al Parlamento europeo finché non dimostrerà di aver mantenuto la promessa di migliorare la situazione dello stato di diritto in Russia.</p>
    </intervention>
    <intervention id="4-124-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signor Presidente, sono lieta del fatto che abbiamo finalmente adottato la risoluzione su questo punto così importante. Da anni ormai osservo da vicino gli sviluppi politici e la situazione dello stato di diritto in Russia. Più recentemente, a settembre dello scorso anno, ho avuto l’occasione di recarmi in Russia con una delegazione ufficiale della sottocommissione per i diritti umani.</p>
      <p sl="en">Durante la mia permanenza, ho potuto constatare personalmente come viene applicato lo stato di diritto nel paese, in occasione del processo all’ex titolare della Yukos, Michail Chodorkovskij, e al suo socio, Platon Lebedev. Il processo a Michail Chodorkovskij e Platon Lebedev è solo l’esempio più evidente dell’applicazione selettiva dello stato di diritto in Russia, fatto che dimostra che nel paese, uno stato di diritto genuino non esiste. Se la Russia intende essere un partner strategico per l’Unione europea deve procedere verso una modernizzazione globale. In mancanza di uno stato di diritto solido in Russia fallirà qualunque piano di modernizzazione.</p>
    </intervention>
    <intervention id="4-125-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, i deboli segnali del principio dello stato di diritto in Russia si stanno affievolendo e il paese non solo non sta avanzando, ma sta addirittura arretrando. Il responsabile di tutto questo è il Primo ministro Putin. È Putin la causa di tale deterioramento dello stato di diritto. Dobbiamo capire che non costituisce la soluzione del problema, ma piuttosto, ne rappresenta una parte considerevole. Il Presidente Medvedev deve ancora dimostrare – e su questo punto concordo con l’onorevole Kelam – di non essere semplicemente l’altro volto di Putin, quello piacevole un po’ più amichevole, ma che sta in realtà cercando o è già nella posizione di poter rafforzare parzialmente lo stato di diritto in questo paese del Consiglio d’Europa che, dopotutto, è obbligato a garantirne l’esistenza in base alla Convenzione europea per la salvaguardia dei diritti dell'uomo.</p>
      <p sl="de">In questo contesto, dobbiamo essere estremamente critici; dobbiamo mantenere un dialogo, ma garantire anche che lo stato di diritto prevalga. È sconvolgente che il tribunale che ha condannato Michail Chodorkovskij abbia affermato pubblicamente di aver ricevuto l’ordine da Mosca di pronunciare questo verdetto. Questo non ha nulla a che vedere con lo stato di diritto.</p>
    </intervention>
    <intervention id="4-127-000" speaker_id="39717" name="Ramona Nicole MĂNESCU" is_mep="True" mode="spoken" nationality="Romania" birth_date="06-12-1972" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, ho votato a favore della proposta di risoluzione in oggetto. Poiché il testo finale non fa alcun riferimento al ruolo della politica di coesione, tuttavia, ho sottoscritto un emendamento, unitamente ai colleghi appartenenti agli altri gruppi politici, che è stato oggetto della votazione odierna.</p>
      <p sl="ro">I fondi strutturali e i principi di base della politica di coesione, come ad esempio un approccio integrato, una governance a più livelli e un partenariato reale, sono elementi chiave per raggiungere gli obiettivi previsti dalla strategia Europa 2020 e per questo devono esservi completamente integrati. Credo sia necessaria un’agenda sociale che preveda la lotta alla povertà e all’esclusione sociale. Per riuscire a creare un’occupazione sostenibile, tuttavia, dobbiamo avere, innanzi tutto, un’economia competitiva, che coincide esattamente con il ruolo svolto dalla Politica di coesione. Se continuiamo a sottrarre alla Politica di coesione l’attenzione che le spetta, nei prossimi anni assisteremo al fallimento della strategia Europa 2020.</p>
    </intervention>
    <intervention id="4-128-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, dovremo subire ancora per molto tempo i danni causati dalla crisi finanziaria. Il freno all'economia reale, conseguenza delle malefatte finanziarie, deve essere eliminato al più presto per permettere al mercato unico di riprendere l'attività di sviluppo.</p>
      <p sl="it">La strategia delineata per il 2020 non ci sembra la più idonea a garantire l'auspicata crescita. Ostacoli strutturali, come la debolezza della governance , il metodo intergovernativo rispetto a quello comunitario, indicazioni percentuali e numeriche analoghe a quelle dei piani quinquennali di sovietica memoria, previsioni programmatiche che non assicurano mai di essere raggiunte, mi fanno pensare ai tanti flop che abbiamo subito, non da ultimo quello di Lisbona, senza renderci conto che nostre priorità assolute devono essere la creazione di posti di lavoro e la lotta alla disoccupazione.</p>
      <p sl="it">Occorre uno slancio, uno sforzo e uno stimolo, che purtroppo non trovo nella strategia proposta. "Liberare" dovrebbe diventare la parola chiave: ma è anche di fondamentale importanza la definizione di regole che impediscano la nascita o il rafforzamento di monopoli e garantiscano che a trarne vantaggio siano i cittadini e l'economia nel suo complesso e non qualche gruppo finanziario o politico più agguerrito degli altri.</p>
    </intervention>
    <intervention id="4-130-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, il rapido rincaro dei prezzi dei prodotti alimentari ha colpito più duramente le fasce povere dei paesi in via di sviluppo, che spendono metà del loro reddito familiare in prodotti alimentari.</p>
      <p sl="en">Questa situazione richiede una risposta integrata da parte della comunità internazionale. Occorre l’urgente e totale coinvolgimento dell’Unione europea nelle questioni legate alla sicurezza alimentare a livello globale. La risoluzione approvata quest’oggi costituisce il primo passo nella giusta direzione.</p>
      <p sl="en">La risoluzione stabilisce che il diritto al cibo è un diritto umano fondamentale e fornisce una serie di utili raccomandazioni. Dobbiamo, tuttavia, avanzare nuove proposte e modificare gli aspetti delle politiche in materia di aiuti internazionali della PAC che non sono in linea con l’obiettivo di aumentare la produzione alimentare a livello globale, nel pieno rispetto delle disposizioni in materia ambientale, della sicurezza alimentare e delle norme sul lavoro.</p>
    </intervention>
    <intervention id="4-131-000" speaker_id="96790" name="Marek Józef GRÓBARCZYK" is_mep="True" mode="spoken" nationality="Poland" birth_date="13-03-1968" birth_place="Nowy Sącz" p_group="European Conservatives and Reformists Group" m_state="PL">
      <p sl="pl">Signor Presidente, i prodotti alimentari rivestono anche un’importanza strategica per l’Unione europea e la relativa filiera di produzione li rende fondamentali anche per il mercato del lavoro. Vorrei soffermarmi, in particolare, su un’industria che, come molte altre, è anche fonte di produzione alimentare: la pesca. Questo settore rifornisce l’Unione europea e il mercato globale con cospicue quantità di prodotti. L’UE rimane, tuttavia, il principale importatore di prodotti della pesca da altre parti del mondo. Un’eccessiva liberalizzazione di questo mercato potrebbe causarne il collasso e, di conseguenza, portare alla perdita di tale fonte alimentare in Europa. Va pertanto prestata attenzione a questo aspetto della politica comune.</p>
    </intervention>
    <intervention id="4-132-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, si tratta di una questione estremamente importante. Attualmente un miliardo di persone muoiono di fame nel mondo. Da quando l’Unione europea ha fissato l’obiettivo di eliminare la fame e la povertà, in realtà la situazione è andata nella direzione opposta.</p>
      <p sl="fi">Ho votato a favore della proposta di risoluzione in oggetto e mi auguro che l’Alto rappresentante, la baronessa Ashton, renderà la sicurezza alimentare e i vari aspetti ad essa correlati una delle priorità della politica estera europea. Va da sé che anche il Parlamento e l’UE nel suo complesso devono appoggiarla. È fondamentale che le persone abbiano da mangiare, che abbiano la possibilità di acquistare prodotti alimentari e che, in seno all’Unione europea, si discuta chiaramente anche della necessità di mettere fine agli scandali alimentari.</p>
    </intervention>
    <intervention id="4-133-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, un miliardo di persone nel mondo soffre la fame. Nel 2008, il rincaro dei prodotti alimentari ha causato rivolte in 30 paesi ed oggi la situazione è analoga, una situazione a cui ha contribuito anche la crisi economica globale. Oggi è ancor più necessario uno sforzo congiunto per trovare il modo di distribuire in prodotti alimentari su scala mondiale in modo equo.</p>
      <p sl="pl">I prezzi dei prodotti alimentari sono in crescita, ma il reddito degli agricoltori diminuisce. Questo è un altro aspetto da sottolineare con fermezza. Purtroppo, in seno all’Unione europea, ci si sta dimenticando che la Politica agricola comune ha come obiettivo primario assicurare l’approvvigionamento di prodotti alimentari di alta qualità a tutti i consumatori europei, garantendo, al tempo stesso, un profitto decoroso agli agricoltori. Non possiamo permettere che vengano eliminati altri strumenti che regolamentano il mercato e mantengono adeguatamente elevati i livelli delle riserve, incluse quelle cerealicole. È fondamentale mettere fine alle speculazioni sul mercato. È riprovevole che le grandi società di capitali condannino alla fame milioni di persone in tutto il mondo.</p>
    </intervention>
    <intervention id="4-136-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione Zalba Bidegain poiché la clausola di salvaguardia dispone la possibilità di riapplicare l’aliquota della nazione più favorita se le importazioni sono effettuate in quantitativi così accresciuti, in termini assoluti o in relazione alla produzione interna, e si svolgono in condizioni tali da arrecare o rischiare di arrecare grave pregiudizio all'industria dell'Unione produttrice di prodotti simili o direttamente concorrenti.. Concordo, quindi, con l’introduzione della clausola di salvaguardia. Ricordo inoltre che, ai sensi del trattato di Lisbona, il Parlamento europeo ha poteri di codecisione con il Consiglio. Un regolamento efficace fornirebbe una garanzia in caso di fallimento dell’accordo di libero scambio con la Repubblica di Corea.</p>
    </intervention>
    <intervention id="4-137-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato a favore della relazione Zalba Bidegain sulla clausola bilaterale di salvaguardia dell’accordo di libero scambio tra l’Unione europea e la Repubblica della Corea del Sud poiché fornisce un’adeguata protezione dall’aumento degli scambi commerciali con la Corea del Sud, conseguente all’accordo di libero scambio. La clausola bilaterale di salvaguardia consentirà all’Unione europea di ripristinare i dazi vigenti prima dell’applicazione della clausola NPF, nel caso in cui l’accordo minacciasse di arrecare danni all’industria europea. L’accordo di libero scambio garantisce al settore dei servizi, all’agricoltura e all’industria manifatturiera dell’Unione europea maggiore accesso al grande mercato coreano in espansione.</p>
    </intervention>
    <intervention id="4-138-000" speaker_id="97193" name="Antonello ANTINORO" is_mep="True" mode="written" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Si tratta di un voto estremamente importante per la nuova strategia dell'Unione europea nel campo del commercio internazionale. Infatti, l'accordo di libero scambio con la Corea del Sud rappresenta il primo esempio di un accordo di nuova generazione che si propone di trattare la riduzione di barriere commerciali e non commerciali e di allargare le prospettive di investimento nel paese partner. Tale accordo è stato accolto, fin dalla sua firma, nell'ottobre 2009, dalle critiche virulente da parte del settore automobilistico europeo che si sentiva fortemente penalizzato da alcune clausole concesse al partner coreano – duty drawback – in particolare.</p>
      <p sl="it">Grazie anche al lavoro del Parlamento europeo nell'annesso regolamento sulla clausola di salvaguardia allegata all'accordo e ad una chiarificazione del governo sudcoreano sulle modifiche della legislazione interna sulle emissioni di carbonio, tali preoccupazioni si sono in parte dissipate e per questo oggi abbiamo confermato il voto della commissione INTA, per permettere il completamento della procedura sulla quale il Consiglio è già d'accordo.</p>
    </intervention>
    <intervention id="4-139-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Il 23 aprile 2007 il Consiglio ha autorizzato la Commissione ad avviare i negoziati con la Repubblica di Corea allo scopo di concludere un accordo di libero scambio UE-Corea. L'accordo contiene una clausola bilaterale di salvaguardia che dispone la possibilità di riapplicare l'aliquota NPF se per effetto della liberalizzazione degli scambi le importazioni sono effettuate in quantitativi così accresciuti, in termini assoluti o in relazione alla produzione interna, e si svolgono in condizioni tali da arrecare o rischiare di arrecare grave pregiudizio all'industria dell'Unione produttrice di prodotti simili o direttamente concorrenti. Affinché le misure siano operative, tale clausola di salvaguardia deve essere integrata nella normativa dell'Unione europea, non solo per gli aspetti procedurali relativi alla sua applicazione, ma anche perché occorre specificare i diritti delle parti interessate. L'allegata proposta di regolamento del Parlamento europeo e del Consiglio costituisce lo strumento giuridico per l'attuazione della clausola di salvaguardia dell'accordo di libero scambio tra l'UE e la Corea del Sud. Desidero sottolineare che, per quanto concerne il regolamento all'esame, la funzione legislativa va circoscritta agli aspetti relativi alla sua attuazione, evitando di modificare unilateralmente gli elementi essenziali già previsti dall'accordo. A titolo di esempio, non si deve modificare il tipo di misure di salvaguardia, il periodo di applicazione delle stesse o il periodo durante il quale è possibile avvalersi della clausola di salvaguardia.</p>
    </intervention>
    <intervention id="4-140-000" speaker_id="96912" name="David CAMPBELL BANNERMAN" is_mep="True" mode="written" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">L’UKIP desidera che il Regno Unito si ritiri dall’Unione europea e mantenga amichevoli relazioni commerciali per mezzo di un accordo di libero scambio UE-Regno Unito, simile all’accordo esistente con paesi extra UE quali Svizzera e Norvegia. Ho votato a favore dell’accordo di libero scambio tra l’Unione europea e la Corea del Sud poiché può fungere da esempio e modello per un futuro accordo di libero scambio UE-Regno Unito. L’accordo dimostra inoltre che è possibile avviare scambi commerciali vantaggiosi privi di dazi doganali senza la partecipazione del Regno Unito (o della Corea del Sud) all’Unione europea. Il Regno Unito, in particolar modo, diverrebbe il più grande partner commerciale individuale dell’UE attraverso un accordo di libero scambio redatto sul modello degli accordi commerciali ora esistenti in qualità di Stato membro. Sarebbero quindi sufficienti meno negoziati (per esempio sulle riduzioni tariffarie) rispetto a quelli richiesti per l’accordo con la Corea del Sud.</p>
    </intervention>
    <intervention id="4-141-000" speaker_id="96958" name="William (The Earl of) DARTMOUTH" is_mep="True" mode="written" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">L’UKIP desidera che il Regno Unito si ritiri dall’Unione europea e mantenga amichevoli relazioni commerciali per mezzo di un accordo di libero scambio UE-Regno Unito, simile all’accordo esistente con paesi extra UE quali Svizzera e Norvegia. Ho votato a favore dell’accordo di libero scambio tra l’Unione europea e la Corea del Sud poiché può fungere da esempio e modello per un futuro accordo di libero scambio UE-Regno Unito. L’accordo dimostra inoltre che è possibile avviare scambi commerciali vantaggiosi privi di dazi doganali senza la partecipazione del Regno Unito (o della Corea del Sud) all’Unione europea. Il Regno Unito, in particolar modo, rappresenta il più grande partner commerciale individuale dell’UE attraverso un accordo di libero scambio redatto sul modello degli accordi commerciali ora esistenti in qualità di Stato membro. Sarebbero quindi sufficienti meno negoziati (per esempio sulle riduzioni tariffarie) rispetto a quelli richiesti per l’accordo con la Corea del Sud.</p>
    </intervention>
    <intervention id="4-142-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione poiché ritengo che la clausola bilaterale di salvaguardia possa evitare che il settore industriale dell’Unione europea che produce beni simili o direttamente concorrenti con i beni importati dalla Repubblica di Corea subisca danni a seguito della liberalizzazione degli scambi commerciali. La clausola, inoltre, sarà uno strumento a disposizione dell’industria europea per prevenire gravi perdite o per adattarsi a situazioni svantaggiose determinate dalla volatilità del mercato internazionale.</p>
    </intervention>
    <intervention id="4-143-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In riferimento alla conclusione del processo di adozione dell’accordo di libero scambio tra l’Unione europea e la Repubblica di Corea, la Commissione europea ha presentato una proposta di regolamento sulla clausola di salvaguardia che prevede di riapplicare dazi doganali nel caso in cui le importazioni di un prodotto specifico mettessero gravemente in difficoltà il relativo settore industriale. Il numero di emendamenti a cui è stata sottoposta la proposta della Commissione indica una parziale mancanza di chiarezza nella formulazione e la volontà degli Stati membri di tutelare i vari interessi.</p>
      <p sl="pt">Mi auguro che la risoluzione oggi adottata contribuisca a migliorare il testo originale e che, come auspicato, l’accordo di libero scambio tra Unione europea e Repubblica di Corea permetta di incrementare significativamente gli scambi commerciali tra i due mercati. Mi auguro che l’accordo porti a buoni risultati e che la clausola di salvaguardia – che ci auguriamo sia chiara ed efficace – non debba mai essere applicata.</p>
    </intervention>
    <intervention id="4-144-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione riguarda una proposta di regolamento del Parlamento europeo e del Consiglio da applicare alla clausola bilaterale dell’accordo di libero scambio tra l’Unione europea e la Corea. L’accordo è stato concluso il 15 ottobre 2009 e comprende una clausola di salvaguardia che prevede la riapplicazione di dazi doganali nel caso in cui le importazioni aumentassero in maniera tale da danneggiare nel mercato UE il settore industriale del prodotto in diretta concorrenza. Affinché le misure siano operative, tale clausola di salvaguardia deve essere integrata nella normativa dell'Unione europea.. Confido nell’efficacia della clausola, la cui applicazione richiede un basso livello di burocrazia. Ritengo opportuna l’adozione della proposta che fornisce maggiori garanzie alle aziende europee e mi auguro che l’Unione europea riceva relazioni periodiche al fine di valutare la conformità dei meccanismi di salvaguardia.</p>
    </intervention>
    <intervention id="4-145-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il nostro voto sulla relazione deve essere considerato alla luce della valutazione profondamente negativa della firma dell’accordo di libero scambio. In particolar modo, stabilire la clausola di salvaguardia significa riconoscere le conseguenze devastanti della liberalizzazione e della deregolamentazione previste dall’accordo. La clausola inoltre non elimina i pericoli e le preoccupazioni sollevati dall’accordo per il futuro di diversi settori economici, in particolar modo in alcuni Stati membri, quali il Portogallo, e in quelle regioni che maggiormente vi dipendono. L’obiettivo principale della clausola bilaterale di salvaguardia è la possibilità per l’Unione europea di riapplicare l’aliquota della nazione più favorita (NPF) qualora la liberalizzazione determinata dall’accordo causi gravi danni alle industrie dell’Unione europea.</p>
      <p sl="pt">Dubitiamo fortemente che il meccanismo di salvaguardia sia sufficiente per tutelare i piccoli produttori o le piccole e medie imprese, che difficilmente riusciranno a stare a galla dopo la liberalizzazione del mercato e a prevenire la forte riduzione di produzione con la conseguente perdita di molti posti di lavoro. È significativo che sia stata considerata la possibilità di mobilitare il Fondo europeo di adeguamento alla globalizzazione per attenuare l’impatto dell’accordo. Dovremmo prevenire le possibili conseguenze piuttosto che individuare simili rimedi.</p>
    </intervention>
    <intervention id="4-146-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Il voto del Parlamento europeo a favore della relazione Zalba Bidegain sulle clausole di salvaguardia è un passo importante nell’ambito dell’accordo di libero scambio tra l’Unione europea e la Repubblica di Corea. Desidero ringraziare il relatore per l’impegno profuso nel dialogo a tre tra Parlamento, Consiglio e Commissione. Permettetemi di sottolineare l’importanza delle clausole di salvaguardia, che permettono di imporre dazi doganali per tutelate l’economia europea dall’eccessivo aumento delle importazioni. Sostengo apertamente le clausole di salvaguardia ed esprimo quindi il mio voto a favore della relazione.</p>
    </intervention>
    <intervention id="4-147-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, durante questa sessione plenaria il Parlamento ha espresso il proprio parere sull'Accordo tra l'UE e la Corea e ha votato la relazione sulla clausola bilaterale di salvaguardia dell'Accordo medesimo. A proposito di quest'ultima, il mio parere, nonché il mio voto, sono favorevoli. L'aver appoggiato tale relazione però non mi sottrae dall'esprimere il consiglio di porre maggiore attenzione al settore agricolo. È, infatti, noto che la Corea continua a mantenere in vigore norme contenenti delle importanti restrizioni a livello fitosanitario, le quali limitano fortemente i nostri produttori agricoli. Sarebbe utile aggiornare queste clausole di protezione anche sotto tale profilo poiché, se è vero che lo scambio agricolo con la Corea fattura ogni anno circa 1 miliardo di euro, è pur vero che l'eliminazione o, quantomeno, la limitazione di tali barriere ci consentirebbe di difendere al meglio i nostri prodotti ed i nostri agricoltori, i quali altrimenti potrebbero essere posti in condizioni meno favorevoli rispetto a quelli coreani.</p>
    </intervention>
    <intervention id="4-148-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione che introduce una clausola bilaterale di salvaguardia nell’accordo di libero scambio tra l’Unione europea e la Corea del Sud, che dispone la possibilità di riapplicare l’aliquota della nazione più favorita (NPF) se per effetto della liberalizzazione degli scambi le importazioni sono effettuate in quantitativi così accresciuti, in termini assoluti o in relazione alla produzione interna, e si svolgono in condizioni tali da arrecare o rischiare di arrecare grave pregiudizio all'industria dell'Unione produttrice di prodotti simili o direttamente concorrenti. Affinché le misure siano operative, tale clausola di salvaguardia deve essere integrata nella normativa dell'Unione europea, non solo per gli aspetti procedurali relativi alla sua applicazione, ma anche perché occorre specificare i diritti delle parti interessate. Ho votato a favore della proposta di regolamento del Parlamento europeo e del Consiglio, che fornisce lo strumento legale necessario per attuare la clausola di salvaguardia nell’accordo di libero scambio UE-Corea.</p>
    </intervention>
    <intervention id="4-149-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il 23 aprile 2007 il Consiglio ha autorizzato la Commissione ad avviare negoziati con la Repubblica di Corea allo scopo di concludere un accordo di libero scambio UE-Corea. L’accordo è stato siglato il 15 ottobre 2009. L'accordo contiene una clausola bilaterale di salvaguardia che dispone la possibilità di riapplicare l'aliquota NPF se per effetto della liberalizzazione degli scambi le importazioni sono effettuate in quantitativi così accresciuti, in termini assoluti o in relazione alla produzione interna, e si svolgono in condizioni tali da arrecare o rischiare di arrecare grave pregiudizio all'industria dell'Unione produttrice di prodotti simili o direttamente concorrenti.. La clausola è molto importante al fine di mantenere una sana concorrenza che non danneggi nessuna delle parti interessate.</p>
      <p sl="pt">Affinché le misure siano operative, tale clausola di salvaguardia deve essere integrata nella normativa dell'Unione europea, non solo per gli aspetti procedurali relativi alla sua applicazione, ma anche perché occorre specificare i diritti delle parti interessate. L'allegata proposta di regolamento del Parlamento europeo e del Consiglio costituisce lo strumento giuridico per l'attuazione della clausola di salvaguardia dell'accordo di libero scambio tra l'UE e la Corea del Sud.</p>
    </intervention>
    <intervention id="4-150-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ritengo che la clausola bilaterale di salvaguardia nell’accordo di libero scambio UE-Corea sia insufficiente e non riuscirà a far fronte in modo efficace alle disastrose e drammatiche conseguenze dell’accordo. Molti settori economici, quali il settore tessile e l’agricoltura, subiranno gravi danni a causa dell’accordo e proprio la necessità di introdurre la clausola di salvaguardia ne è una prova. Sebbene ritengo che possa contrastare, in misura minore, l’impatto negativo dell’accordo di libero scambio, a cui mi oppongo, considero la clausola insufficiente e inefficace, motivo per cui non ho sostenuto l’accordo.</p>
    </intervention>
    <intervention id="4-151-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">L’accordo di libero scambio tra l’Unione europea e la Corea del Nord contiene una clausola bilaterale di salvaguardia che dispone la possibilità di ripristinare l’aliquota della nazione più favorita (NPF) se, per effetto della liberalizzazione degli scambi, le importazioni sono effettuate in quantitativi così accresciuti, in termini assoluti o in relazione alla produzione interna, e si svolgono in condizioni tali da arrecare o rischiare di arrecare grave pregiudizio all'industria dell'Unione produttrice di prodotti simili o direttamente concorrenti. La relazione propone alcune modalità per garantire l’applicazione della clausola di salvaguardia in casi gravi, evitando gravi danni per l’industria europea. Ho espresso quindi il mio voto a favore della relazione.</p>
    </intervention>
    <intervention id="4-152-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, la relazione sulla proposta di regolamento del Parlamento Europeo e del Consiglio, recante applicazione della clausola bilaterale di salvaguardia dell'accordo di libero scambio UE-Corea è, a mio parere, uno strumento importante finalizzato a difendere le produzioni europee che al momento rischiano di incorrere in serie difficoltà a causa dell'incremento delle importazioni provenienti dalla Corea. Tale situazione, conseguenza dell'entrata in vigore dell'Accordo di Libero Scambio UE-Corea, dovrebbe prevedere la progressiva e completa eliminazione di tutte le barriere doganali in via bilaterale. Pertanto, ho votato a favore del progetto in quanto l'approvazione è una condizione necessaria per l'effettiva entrata in vigore dell'accordo precitato, prevista per il prossimo 1 Luglio. La salvaguardia degli accordi di libero scambio tra le due parti è fondamentale per un incremento delle produzioni made in Europe .</p>
    </intervention>
    <intervention id="4-153-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione poiché appoggio l’introduzione della clausola bilaterale di salvaguardia nell’accordo di libero scambio tra l’Unione europea e la Corea. La clausola permette di reintrodurre l’aliquota della nazione più favorita (NPF) se per effetto della liberalizzazione degli scambi le importazioni sono effettuate in quantitativi così accresciuti, in termini assoluti o in relazione alla produzione interna, e si svolgono in condizioni tali da arrecare o rischiare di arrecare grave pregiudizio all'industria dell'Unione produttrice di prodotti simili o direttamente concorrenti. Mi auguro che la versione finale della clausola sia chiara e che l’applicazione sia semplice e non richieda eccessiva burocrazia. Confido che la Commissione europea verifichi l’attuazione dell’accordo e valuti l’adeguatezza della clausola di salvaguardia.</p>
    </intervention>
    <intervention id="4-154-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">È per noi motivo di rammarico che il Parlamento europeo abbia approvato senza riserve il problematico accordo di libero scambio tra l’Unione europea e la Corea. L’accordo – dalle profonde implicazioni – rappresenta un pericoloso precedente per le politiche commerciali future dell’UE dal momento che non si limita solamente a eliminare dazi doganali, ma comprende anche disposizioni generali di accesso al mercato a discapito degli standard sociali e ambientali.</p>
      <p sl="en">Tra tutte le deplorevoli disposizioni previste, l’UE è riuscita a fare in modo che la Corea rivedesse le normative sull’emissione di CO2 dei veicoli, in modo tale che le case automobilistiche europee possano esportare in Corea auto grandi ad elevati consumi. È un vero e proprio scandalo che l’Unione europea abbia esercitato pressione sulla Corea, mettendo a repentaglio l’integrità ambientale delle normative coreane sulle emissioni dei veicoli. Persino peggiore è il tentativo dell’UE di approfittare della flessibilità delle normative ambientali per permettere alle case automobiliste europee meno innovative di “competere equamente” nel mercato coreano con le loro auto più piccole, pulite ed efficienti.</p>
    </intervention>
    <intervention id="4-155-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho sostenuto questo testo perché ritengo che la clausola bilaterale di salvaguardia dell'accordo di libero scambio UE-Corea sia uno strumento efficace per difendere le produzioni europee. Si prevede infatti che l'entrata in vigore di questo accordo il prossimo luglio rischi di mettere in difficoltà il mercato interno europeo. La progressiva eliminazione delle barriere doganali in via bilaterale causerà infatti un significativo incremento delle importazioni dalla Corea. Rilevo con soddisfazione che sarà possibile introdurre misure specifiche anche quando l'aumento delle importazioni in Europa si concentri solo in determinate aree. Questo provvedimento raccoglie la richiesta italiana per l'introduzione di una vera e propria "clausola di salvaguardia regionale", applicabile solo in alcune regioni della UE. Chiudersi al mercato internazionale oggi é un'utopia non solo impossibile ma anche dannosa. Questo però presuppone che ogni apertura debba essere equilibrata e progressiva, e che tenga conto delle esigenze interne dell'Unione europea. La salvaguardia dei posti di lavoro rimane una priorità per l'Europa, così come la qualità dei prodotti che vengono commercializzati, e solo nel rispetto di questi parametri fondamentali sarà possibile costruire rapporti economici fruttuosi per entrambe le parti.</p>
    </intervention>
    <intervention id="4-156-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Siamo favorevoli alla clausola bilaterale di salvaguardia dell'Accordo di libero scambio UE-Corea perché mitiga gli effetti dannosi del provvedimento. Lo scopo di questa clausola è di permettere di sospendere o riapplicare dei dazi qualora si valutasse che la liberalizzazione degli scambi abbia arrecato gravi danni al nostro sistema industriale.</p>
      <p sl="it">La clausola di salvaguardia potrà essere applicata solo per un periodo massimo di 10 anni dall'abolizione dei dazi doganali. È evidente che l'introduzione di questa clausola non fa mutare la nostra posizione di voto contraria sul testo dell'accordo di libero scambio, che comporta comunque un grave danno economico per le nostre imprese.</p>
    </intervention>
    <intervention id="4-157-000" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">In linea con il sostegno che ho espresso per l’accordo di libero scambio tra l’Unione europea e la Corea, ho votato a favore della proposta di regolamento per l’attuazione di una clausola di salvaguardia. Ritengo sia un’integrazione importante dell’accordo, poiché permette di riapplicare dazi doganali nel caso in cui le importazioni di un determinato prodotto aumentino in modo dannoso. La clausola risponde ai timori espressi in occasione delle precedenti discussioni sulla conclusione dell’accordo nel settembre 2009. La riapplicazione dell’aliquota della nazione più favorita (NPF) può essere richiesta dagli Stati membri, dal Parlamento europeo o da associazioni europee in rappresentanza dell’industria, offrendo quindi alle aziende la reale possibilità di reagire.</p>
    </intervention>
    <intervention id="4-159-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore del presente regolamento per via degli elementi introdotti nella nuova decisione. La Banca europea per gli investimenti (BEI) può investire in progetti fondamentali per l’Unione europea, in particolare, nella lotta al cambiamento climatico, nello sviluppo di infrastrutture sociali, economiche e ambientali e nello sviluppo del settore imprenditoriale locale. Un altro elemento importante del presente regolamento è che la BEI può sostenere la presenza dell’Unione europea in paesi terzi tramite investimenti esteri diretti che contribuiscano alla promozione del trasferimento di tecnologie e di conoscenza. Ritengo sia opportuno, però, rivedere le valutazioni sull’accessibilità dei prestiti, promuovere la trasparenza e velocizzare le procedure burocratiche. La BEI, in breve, può contribuire concretamente agli obiettivi di cooperazione allo sviluppo dell’Unione europea. Una distribuzione equa ed equilibrata nell’assegnazione dei finanziamenti alle regioni è di estrema importanza. Le piccole e medie imprese devono costituire uno strumento importante per stimolare le economie a combattere la disoccupazione.</p>
    </intervention>
    <intervention id="4-160-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato a contro la relazione Kalfin che accorda alla Banca europea per gli investimenti una garanzia comunitaria in caso di perdite dovute a prestiti e garanzie a favore di progetti realizzati al di fuori dell’Unione europea. Il livello di trasparenza dei prestiti alle PMI tramite intermediari finanziari locali non è soddisfacente. Non è sufficiente che solo la BEI sappia a chi vengono allocati i fondi: si tratta di prestiti ingenti, utilizzati per perseguire la politica europea all’estero, e i contribuenti, che ne sono garanti, hanno il diritto di conoscere i beneficiari. Alcuni prestiti saranno utilizzati per cause importanti, ma attualmente il contribuente deve essere informato sulle azioni intraprese a suo nome e deve conoscerne le motivazioni.</p>
    </intervention>
    <intervention id="4-161-000" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore del presente testo perché ritengo sia importante che l’Unione europea sostenga la BEI nell’obiettivo di estendere il finanziamento di progetti di investimento nei paesi terzi, al fine di raggiungere gli obiettivi di politica estera UE. L’attivazione del mandato di 2 miliardi di euro per la lotta al cambiamento climatico offre un significativo sostegno potenziale ai paesi del Partenariato orientale, come la Repubblica di Moldavia, il paese più povero in Europa, colpito ogni anno da inondazioni che comportano perdite significative. I progetti europei in questo Stato coincidono perfettamente con la priorità dell’Unione di eliminare la povertà. Dobbiamo sostenere l’impegnativo percorso di riforme intrapreso recentemente dal paese. Uno degli obiettivi principali della politica estera europea, conformemente all’articolo 21, paragrafo 2 del trattato sull’Unione europea, è l’indipendenza. Il progetto Nabucco garantirà l’indipendenza energetica dell’Unione e lo sviluppo di relazioni economiche e politiche con i principali fornitori (Iraq, Azerbaijan e Turkmenistan) è dunque fondamentale. La presente decisione rappresenta un valido contributo in tal senso.</p>
    </intervention>
    <intervention id="4-162-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La presente decisione mira a preservare il mandato della Banca europea per gli investimenti (BEI), con riferimento alla garanzia comunitaria in caso di perdite dovute a prestiti e garanzie a favore di progetti realizzati al di fuori dell’Unione europea. Nell’ambito di tale decisione, vengono ampliate anche le competenze della BEI, grazie all’introduzione di nuovi elementi volti a incanalare le attività della Banca in investimenti per la lotta contro il cambiamento climatico, per lo sviluppo di infrastrutture sociali, economiche e ambientali e per lo sviluppo del settore imprenditoriale locale, in particolare delle piccole e medie imprese (PMI). Spero che la BEI porti avanti il suo eccellente lavoro, sostenendo i numerosi progetti intrapresi sin dalla sua fondazione.</p>
    </intervention>
    <intervention id="4-163-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La presente relazione riguarda una proposta di decisione del Parlamento europeo e del Consiglio che accorda alla Banca europea per gli investimenti una garanzia comunitaria in caso di perdite dovute a prestiti e garanzie a favore di progetti realizzati al di fuori dell’Unione europea; l’attuale mandato della BEI scadrà in ottobre. Oltre al finanziamento dei progetti nell’Unione europea, fin dal 1963 la BEI intraprende operazioni di finanziamento al di fuori dell’Unione a sostegno degli obiettivi esteri europei, quali la politica per la coesione e lo sviluppo. Per evitare quindi un vuoto dopo ottobre 2011, le parti hanno organizzato una serie di incontri volti a raccogliere consenso, al fine di permettere al Parlamento europeo di adottare la decisione di non interrompere gli aiuti garantiti dalla BEI dopo tale data. Concordo con la presente proposta perché prevede una migliore cooperazione tra Unione europea e BEI, contribuisce alla lotta contro la povertà, stimola le piccole e medie imprese e le comunità locali, introduce maggiore trasparenza, promuove pratiche sane alla BEI, aumenta i fondi per progetti che contrastano il cambiamento climatico e rende inammissibili i paesi che non prestano attenzione alle questioni ambientali.</p>
    </intervention>
    <intervention id="4-164-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La decisione del Parlamento e del Consiglio vuole accordare alla Banca europea per gli investimenti una garanzia comunitaria in caso di perdite dovute a prestiti e garanzie a favore di progetti realizzati al di fuori dell’Unione europea. Tali progetti, realizzati attualmente in vari paesi in tutto il mondo, si concentrano sulla cooperazione e gli aiuti allo sviluppo. Valorizzeremo questi obiettivi e i progetti necessari, a patto che corrispondano a una cooperazione autentica, prendendo in considerazione gli interessi, le priorità e le condizioni specifiche dei paesi interessati. Da un lato, il finanziamento di progetti per lo sviluppo locale è positivo, ma, dall’altro lato, dobbiamo essere estremamente critici sul tentativo (che emerge chiaramente nell’articolo 1) di subordinarli agli orientamenti della politica estera europea, attribuendo un’importanza secondaria alle reali necessità di sviluppo dei paesi terzi, limitando le loro capacità amministrative e le loro opzioni legittime, esercitando pressione, interferendo nelle loro decisioni politiche e minacciando la loro sovranità e indipendenza.</p>
    </intervention>
    <intervention id="4-165-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Desidero approfittare del voto sulla presente relazione sui finanziamenti a favore di progetti realizzati all’esterno dell’Unione europea da parte della BEI per denunciare una questione seria sollevata alla nostra attenzione dai costruttori di navi europei: una banca pubblica sta finanziando la costruzione di barche in un cantiere navale coreano che applica prezzi bassissimi e che ha ricevuto fondi pubblici qualche anno fa. Non è del tutto illogico che la Banca europea per gli investimenti favorisca le politiche comunitarie estere (tramite prestiti e garanzie), ma è assolutamente inaccettabile che vada a minare gli interessi economici europei contribuendo alla deindustrializzazione dei nostri paesi. La Commissione e gli Stati membri devono far sentire la propria voce.</p>
    </intervention>
    <intervention id="4-166-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Oltre alla sua missione principale che consiste nel finanziare gli investimenti nell’Unione europea, la Banca europea per gli investimenti (BEI) fin dal 1963 intraprende operazioni di finanziamento al di fuori dell’Unione europea a sostegno della politica estera dell’UE, in particolare nell’ambito della cooperazione allo sviluppo. L’obiettivo della garanzia europea proposta per il periodo 2011-2013 è di permettere alla BEI di finanziare gli investimenti al di fuori dell’Unione europea, senza influenzare il rating del credito. Il testo contiene anche elementi di novità: l’attivazione di un “mandato opzionale” da 2 miliardi di euro per la lotta al cambiamento climatico, conformemente alla strategia Europa 2020; l’introduzione di nuovi obiettivi orizzontali e l’estensione del mandato a nuovi paesi. La proposta richiede anche maggiore trasparenza, la valutazione dei risultati concreti e il coinvolgimento della Corte dei conti europea per la revisione contabile delle transazioni in questione. Secondo il testo proposto, la BEI deve operare conformemente ai principi dell’efficacia degli aiuti sanciti dal Consenso europeo per lo sviluppo e dall’articolo 208 del trattato sul funzionamento dell’Unione europea, dalla dichiarazione di Parigi del 2005 e dal programma d’azione di Accra del 2008. In linea generale, la relazione Kalfin fornisce un’analisi dettagliata delle questioni trattate, fa riferimento alla legislazione europea vigente in materia e contiene raccomandazioni per monitorare l’efficacia della garanzia proposta; ne raccomando dunque l’approvazione nella forma in cui è stata presentata.</p>
    </intervention>
    <intervention id="4-167-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione Kalfin sul nuovo mandato esterno della Banca europea per gli investimenti (BEI), che prevede un aumento del bilancio da 27,8 a 29,567 miliardi di euro entro la fine del 2013 ed estende il suo ambito di competenza alla lotta contro il cambiamento climatico e al raggiungimento degli obiettivi di sviluppo per i paesi al di fuori dell’Unione europea. Credo che la BEI debba concentrarsi maggiormente sui problemi sociali e sullo sviluppo delle capacità nei paesi in cui opera.</p>
    </intervention>
    <intervention id="4-168-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">L'Unione europea fornisce alla Banca europea per gli investimenti una garanzia di bilancio, a copertura dei rischi di natura politica e sovrana in relazione alle sue attività di prestito e di garanzia a favore di progetti realizzati al di fuori dell'Unione europea. Questa garanzia comunitaria costituisce un mezzo efficace per coniugare le risorse di bilancio dell'Unione e le risorse proprie della BEI, assicurando al contempo che non ne venga pregiudicata la solidità finanziaria.</p>
      <p sl="it">Numerosi progressi sono già stati compiuti dalla BEI nell'attuazione del suo mandato: ha rafforzato il coordinamento con la Commissione ed ha concentrato la sua attenzione sul sostegno agli obiettivi politici dell'Unione. Lo sviluppo della sua azione esterna dovrà ora tradursi in un aumento del volume dei prestiti, della loro qualità e della diversificazione dei nuovi beneficiari (collettività locali).</p>
      <p sl="it">Occorrerà concederle, senza indugio, un mandato addizionale di 500 milioni di euro dedicati al finanziamento del microcredito, in modo da accrescere l'accesso dei più svantaggiati al finanziamento bancario nei paesi ammissibili. In materia di organizzazione interna, la BEI dovrà progressivamente essere incoraggiata a suddividere l'insieme delle sue attività esterne secondo un criterio geografico in modo da adeguarsi meglio alle specificità di ciascuna zona e favorire la partecipazione dei paesi partner.</p>
    </intervention>
    <intervention id="4-169-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La BEI non ha soddisfatto i requisiti minimi per garantire la responsabilità dei suoi investimenti dal punto di vista sociale, ambientale ed etico. I numerosi scandali concernenti il finanziamento di filiali offshore, così come le dittature, non sembrano preoccupare la Commissione, a meno che, come nel caso della Libia, non si tratti di situazioni economicamente interessanti. Le questioni ambientali e sociali non sono importanti per questa relazione che chiede di sostenere progetti dannosi come Desertec e Invest in Med. Ho votato contro il presente testo.</p>
    </intervention>
    <intervention id="4-170-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Oltre alla sua missione principale che consiste nel finanziare gli investimenti nell’Unione europea, la Banca europea per gli investimenti (BEI) fin dal 1963 intraprende operazioni di finanziamento al di fuori dell’Unione europea a sostegno della politica estera dell’Unione europea. Questo consente di integrare le risorse del bilancio dell'Unione disponibili per le regioni esterne con la solidità finanziaria della BEI, a vantaggio dei paesi beneficiari. Così facendo, la Banca concorre al conseguimento dei principi guida generali e degli obiettivi politici dell'Unione europea, compresi lo sviluppo dei paesi terzi e la prosperità dell'Unione europea nella nuova condizione economica mondiale.</p>
      <p sl="pt">Le operazioni della BEI a sostegno della politica estera dell'Unione devono continuare a essere condotte in conformità dei principi di sane pratiche bancarie.</p>
      <p sl="pt">La maggior parte delle operazioni della Banca nelle regioni esterne hanno beneficiato di una garanzia a valere sul bilancio comunitario, amministrata dalla Commissione per sostenere l’azione esterna dell’Unione europea e al fine di consentire alla BEI di finanziare investimenti al di fuori dell’UE senza incidere sul proprio merito di credito. Questa garanzia aggiuntiva permette alla BEI di portare avanti la sua politica di investimenti, che contribuisce in modo significativo all’economia mondiale.</p>
    </intervention>
    <intervention id="4-171-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Al fine di sostenere la politica estera dell’Unione europea, la BEI finanzia anche progetti al di fuori del territorio dell’Unione, per esempio, nell’area di cooperazione allo sviluppo. Il fondo di garanzia creato nel 2009 mira a garantire la liquidità della BEI nel caso in cui si verificassero mancati pagamenti. In seguito alla valutazione, la lista dei paesi ammissibili ai finanziamenti della BEI è stata estesa, con un conseguente adeguamento del quadro finanziario. Non concordo pienamente con tutti gli emendamenti proposti, e mi sono quindi astenuto dal voto.</p>
    </intervention>
    <intervention id="4-172-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La presente relazione riguarda la proposta di decisione del Parlamento europeo e del Consiglio che accorda alla Banca europea per gli investimenti una garanzia comunitaria in caso di perdite dovute a prestiti e garanzie a favore di progetti realizzati al di fuori dell’Unione europea. La BEI finanzia anche progetti in regioni extraeuropee, contribuendo alla realizzazione degli obiettivi esterni dell’UE circa la coesione e la politica per lo sviluppo. La presente proposta rispecchia una migliore cooperazione tra l’UE e la BEI, contribuisce alla lotta contro la povertà, stimola le piccole e medie imprese e le comunità locali, introduce una maggiore trasparenza, promuove pratiche sane alla BEI, aumenta i fondi per progetti che contrastano il cambiamento climatico e rende inammissibili i paesi che non prestano attenzione alle questioni ambientali. Ho votato a favore della presente relazione e sostengo il rafforzamento della missione esterna della BEI, per cui desidero un maggiore controllo parlamentare per preservare la legittimità democratica delle operazioni della Banca. La BEI dovrebbe produrre più relazioni al Parlamento europeo circa tutti gli aspetti del proprio mandato esterno, dagli orientamenti operativi e la politica generale all'applicazione pratica, inclusa la valutazione dei criteri sociali, ambientali e relativi ai diritti umani.</p>
    </intervention>
    <intervention id="4-173-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">L'articolo 208 del trattato di Lisbona afferma che “l'Unione tiene conto degli obiettivi della cooperazione allo sviluppo nell'attuazione delle politiche che possono avere incidenze sui paesi in via di sviluppo”. L'Unione europea si impegna così a evitare scelte politiche che comprometterebbero la sua salutare attività nell'ambito della cooperazione allo sviluppo e, di fatto, a promuovere azioni, in tutto lo spettro politico, che vadano a beneficio dei paesi in via di sviluppo. Questo vale per tutte le istituzioni dell'Unione europea, compresa la BEI. La grande maggioranza dei paesi ammissibili nel quadro del mandato esterno della BEI è rappresentata da paesi in via di sviluppo. È quindi fondamentale che gli obiettivi alla base del mandato esterno della BEI siano esplicitamente rivolti alla riduzione della povertà. La Banca deve inoltre adeguare le proprie attività esterne al Consenso europeo per lo sviluppo.</p>
    </intervention>
    <intervention id="4-174-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione perché ritengo porti l'attenzione su di un tema molto spesso lontano dalle cronache. Oltre alla sua missione principale che consiste nel finanziare gli investimenti nell’Unione europea infatti, la Banca Europea per gli Investimenti intraprende operazioni di finanziamento al di fuori dell’Unione europea a sostegno della politica estera dell’UE. Ciò consente di integrare le risorse del bilancio UE disponibili per le regioni esterne con la solidità finanziaria della BEI, a vantaggio dei paesi beneficiari. Così facendo, la BEI concorre al conseguimento dei principi guida generali e degli obiettivi politici dell'Unione Europea, compresi lo sviluppo dei paesi terzi e la prosperità dell'UE nella nuova condizione economica mondiale. Le operazioni della BEI a sostegno della politica estera dell'Unione devono continuare a essere condotte in conformità dei principi delle pratiche bancarie sane.</p>
    </intervention>
    <intervention id="4-175-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L’obiettivo del documento oggetto della votazione odierna al Parlamento europeo è accordare alla BEI una garanzia comunitaria in caso di perdite dovute a prestiti e garanzie a favore di progetti realizzati al di fuori dell’Unione europea. Il massimale per la BEI coperto da garanzia comunitaria per il resto del periodo in corso, 2007-2013, ammonta a 27,8 miliardi di euro.</p>
      <p sl="pt">Oltre a questo aspetto, il Parlamento propone alcuni emendamenti per migliorare il lavoro della BEI al di fuori dell’Unione europea, come l’attivazione di 2 miliardi di euro per la lotta al cambiamento climatico. Altre misure proposte dal Parlamento prevedono un migliore accesso ai finanziamenti della BEI per le piccole e medie imprese (PMI), una maggiore trasparenza delle sue operazioni e una più ampia flessibilità in termini di investimento di capitale di rischio. Si mira anche a sostituire l’attuale sistema di obiettivi regionali con un programma di obiettivi orizzontali e a costituire un mandato per le relazioni con paesi come Islanda, Libia, Iraq e Cambogia.</p>
      <p sl="pt">Appoggio la posizione del Palamento e l’attività esterna della BEI, ma desidero sottolineare che i progetti di finanziamento al di fuori dell’Unione europea vanno spesso a svantaggio della competitività europea in caso di concorrenza diretta.</p>
    </intervention>
    <intervention id="4-176-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Tramite i suoi finanziamenti all’esterno dell’Unione, la Banca europea per gli investimenti contribuisce alla politica estera europea. Ho votato a favore della relazione Kalfin perché concordo con la dotazione di 2 miliardi di euro per la mitigazione e l’adattamento ai cambiamenti climatici e sostengo la promozione delle piccole e medie imprese. La relazione fa appello anche a obblighi generali in merito all’informazione e alla trasparenza per cittadini, Parlamento e Commissione. È altresì lodevole che anche i diritti del Parlamento siano stati presi in considerazione.</p>
    </intervention>
    <intervention id="4-177-000" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">L’Unione europea si impegna da sempre per la solidarietà, un valore che dobbiamo alla nostra eredità cristiana. Anche chi vuole eliminare la cristianità dagli ambienti pubblici riconosce che l’Unione europea deve contribuire agli aiuti allo sviluppo. Questa solidarietà, tuttavia, affonda le proprie radici negli insegnamenti cristiani sulla dignità di ogni essere umano e sull’imperativo morale di aiutare chi è in difficoltà. La Banca europea per gli investimenti (BEI) è diventata uno strumento importante dell’Unione per eliminare la povertà nelle regioni meno sviluppate e il suo obiettivo principale è fornire assistenza: per poterlo raggiungere ha bisogno però di garanzie economiche. Dall’altra parte, la BEI deve rimanere comunque una banca, un’istituzione che non spende i fondi che le sono stati affidati, ma che li investe in modo fruttuoso. Ho votato dunque a favore della relazione che accorda alla BEI una garanzia comunitaria.</p>
    </intervention>
    <intervention id="4-179-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della presente raccomandazione perché il mercato della Corea del Sud offre nuove opportunità commerciali, non da ultimo nel settore agricolo e dei servizi. Per gli agricoltori europei, la Corea rappresenta attualmente uno dei mercati d'esportazione di maggior valore al mondo, con vendite annue che superano il miliardo di euro. Per quanto riguarda i servizi, in particolare quelli finanziari e legali, le telecomunicazioni, i servizi ambientali e le spedizioni marittime, l'aumento atteso per il volume degli scambi è pari al 70 per cento. L’accordo di libera circolazione sancisce inoltre un meccanismo di salvaguardia efficace e chiaro, nell'interesse dell’industria europea, che contribuisce alla crescita dell’industria europea.</p>
    </intervention>
    <intervention id="4-180-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="pt">Ho votato a favore della raccomandazione Sturdy sull'accordo di libero scambio tra l'Unione europea e la Repubblica di Corea perché permetterà un aumento degli scambi commerciali, di cui potranno beneficiare il Regno Unito e gli altri 26 Stati membri. Il punto più importante del presente accordo è la clausola di salvaguardia, senza la quale il mio voto non sarebbe stato favorevole. Il meccanismo bilaterale di salvaguardia consente all'Unione europea di ripristinare l'aliquota del dazio NPF qualora il presente accordo possa arrecare grave pregiudizio all'industria interna europea. L’accordo apre le nostre industrie dei servizi, agricola e manifatturiera per aumentare l’accesso al mercato coreano in crescita.</p>
    </intervention>
    <intervention id="4-182-000" speaker_id="97193" name="Antonello ANTINORO" is_mep="True" mode="written" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Si tratta di un voto estremamente importante per la nuova strategia dell'Unione europea nel campo del commercio internazionale. Infatti, l'Accordo di libero scambio con la Corea del Sud rappresenta il primo esempio di un accordo di nuova generazione, che si propone di trattare la riduzione di barriere commerciali e non commerciali e di allargare le prospettive di investimento nel paese partner. Tale accordo è stato accolto fin dalla sua firma, nell'ottobre 2009, dalle critiche virulente da parte del settore automobilistico europeo, che si sentiva fortemente penalizzato da alcune clausole concesse al partner coreano – duty drawback – in particolare.</p>
      <p sl="it">Grazie anche al lavoro del Parlamento europeo nell'annesso regolamento sulla clausola di salvaguardia allegata all'accordo e ad una chiarificazione del governo sudcoreano sulle modifiche della legislazione interna sulle emissioni di carbonio, tali preoccupazioni si sono in parte dissipate e per questo oggi abbiamo confermato il voto della commissione INTA, per permettere il completamento della procedura sulla quale il Consiglio è già d'accordo.</p>
    </intervention>
    <intervention id="4-183-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">L'accordo di libero scambio tra l'Unione europea e la Repubblica di Corea porterà benefici immediati per molti settori economici europei, anche se rimarcherà la vulnerabilità di altri. Esso definirà inoltre una serie di rigorose procedure in materia di controversie, salvaguardia e sorveglianza, affinché le imprese europee possano disporre di un sufficiente livello di sicurezza. Il mercato sudcoreano, rimasto sinora relativamente chiuso per effetto delle elevate imposizioni tariffarie e degli onerosi ostacoli non tariffari (non-tariff barriers, NTB), apre nuove e significative opportunità ai beni e ai servizi provenienti dall'Unione europea. In un brevissimo periodo, l'accordo eliminerà quasi 2 miliardi di euro di dazi all'esportazione imposti ogni anno agli esportatori europei di prodotti industriali e agricoli, generando risparmi considerevoli nell’immediato in molti settori economici. I benefici saranno ancora più evidenti nei settori dell’agricoltura e dei servizi, poiché la Corea rappresenta attualmente uno dei mercati d'esportazione di maggior valore al mondo, con vendite annue che superano il miliardo di euro. Date queste considerazioni, non posso far altro che accogliere con favore l’adozione dell'accordo tra l'Unione europea e la Repubblica di Corea e spero che in futuro ne stabiliremo altri, a partire dal Canada e dagli Stati Uniti per arrivare ai paesi BRIC.</p>
    </intervention>
    <intervention id="4-184-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La Corea del Sud costituisce il quarto mercato più importante per le esportazioni UE al di fuori dell’Europa. Gli esportatori europei, tuttavia, hanno dovuto affrontare ostacoli tariffari e normativi per l’accesso dei propri prodotti nel paese. L’attuale accordo di libero scambio è il più esaustivo mai negoziato dall'Unione europea, in quanto elimina i dazi su quasi tutti i prodotti ed estende la gamma di servizi da esso coperti. È positivo sotto ogni punto di vista e permette a entrambe le parti di ottenere vantaggi significativi. Si prevede un aumento delle esportazioni europee verso la Corea del Sud di oltre l’80 per cento. Spero che le aziende europee, e quelle del mio paese in particolare, possano trarre vantaggio dalle opportunità derivanti dall’apertura di questo mercato.</p>
    </intervention>
    <intervention id="4-185-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Tre anni fa il Parlamento ha adottato una risoluzione volta a migliorare l’accesso del settore industriale europeo ai mercati esteri. Siamo chiamati ora ad adottare un accordo di libero scambio che, sostanzialmente, permette l’accesso delle aziende europee al mercato sudcoreano (un mercato importante per l’Europa, come sappiamo), aumentando le esportazioni e creando posti di lavoro. Primo esempio di una nuova generazione di accordi stabiliti in seguito al trattato di Lisbona mediante i poteri di codecisione, il presente testo rappresenta un’innovazione significativa per il rispetto bilaterale delle norme fondamentali sul lavoro stabilite dall'Organizzazione internazionale del lavoro (OIL), per il rispetto della legislazione sugli appalti pubblici, nonché delle disposizioni sulla trasparenza degli aiuti di Stato e l’attuazione dello sviluppo sostenibile. Accolgo con favore l’adozione della presente relazione, che fornisce all’Unione europea una nuova gamma di strumenti (prima preclusi a causa delle tariffe applicate) e che difende gli interessi aziendali con il valore aggiunto della “clausola di salvaguardia”, in altre parole, la reimposizione dei dazi doganali.</p>
    </intervention>
    <intervention id="4-186-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Abbiamo votato contro il presente testo e siamo dunque preoccupati per la sua adozione. Questa Camera ha spesso screditato le disastrose conseguenze della liberalizzazione del commercio mondiale in molti settori economici, in particolare in alcuni Stati membri, come il Portogallo e le regioni che più dipendono da questi settori. In questo caso, ci preoccupano in modo particolare i settori tessile, automobilistico (e delle relative componenti) ed elettronico. L’accordo copre però anche i prodotti agricoli, promuovendo modelli di produzione non sostenibili dal punto di vista ambientale, modelli che sono in contrasto con la produzione e il consumo locale, necessari invece per la salvaguardia della sicurezza e della sovranità alimentare. Ci troviamo di fronte al maggiore accordo di libero scambio concluso dall’Unione europea nell’arco di anni, che deve essere il primo passo verso una “nuova generazione di accordi commerciali bilaterali”.</p>
      <p sl="pt">L’analisi del presente accordo è stata svolta dalla Commissione in termini di guadagni (nell’ordine di milioni di euro) per i gruppi economici e le multinazionali. È importante tuttavia calcolare anche il numero di posti di lavoro che andranno inevitabilmente persi, secondo il relatore; senza trascurare il numero di piccole e medie imprese che hanno dichiarato bancarotta o il numero di tonnellate di CO2 emesse a causa della maggiore circolazione di energia e di merci che questi accordi implicano. È interessante vedere dove si ferma in questi casi l’impegno ambientale e climatico tanto vantato dall’UE …</p>
    </intervention>
    <intervention id="4-187-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Da un lato, ho votato a favore della relazione sulla clausola di salvaguardia che accompagna l’accordo di libero scambio con la Repubblica di Corea, nonostante sembri essere insufficiente e l’attuazione sembri aleatoria. Dall’altro lato, ho votato contro l’accordo. Aprire i confini senza tutele a importazioni che sono in concorrenza diretta con i nostri prodotti è una decisione suicida, soprattutto per il settore automobilistico. La motivazione contenuta nella relazione Sturdy, secondo cui l’impatto occupazionale sarà minimo e anticiperà la mobilitazione su ampia scala di tutti gli strumenti europei per ridurre la perdita di posti di lavoro, è estremamente incoerente e cinica.</p>
    </intervention>
    <intervention id="4-188-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Votando a favore della relazione Sturdy, i membri del Parlamento europeo hanno inviato un chiaro segnale: oggi abbiamo approvato, con un’ampia maggioranza, l’accordo di libero scambio più ampio mai negoziato dall’Unione europea. Questa decisione rappresenta un chiaro “sì” all’economia europea e all’Europa come base per le attività economiche. I benefici sono evidenti: un risparmio dei dazi doganali pari a 1,6 miliardi di euro e un incremento del volume commerciale per 19 miliardi di euro. Il settore agricolo, in particolare, risparmierà secondo le previsioni 380 milioni di euro di dazi doganali; si aprono in tal modo nuove prospettive per i nostri agricoltori. Ho votato a favore dell’entrata in vigore dell’accordo di libero scambio.</p>
    </intervention>
    <intervention id="4-189-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore l’adozione dell’accordo di libero scambio tra l’Unione europea e la Repubblica di Corea. Secondo le previsioni, tale accordo raddoppierà il commercio bilaterale nei prossimi 20 anni, i dazi doganali all’importazione saranno aboliti per il 98 per cento dei prodotti e gli ostacoli non tariffari saranno eliminati nell’arco dei prossimi cinque anni. L’accordo include norme importanti dal punto di vista sociale, lavorativo e ambientale: spero che la loro attuazione venga monitorata da vicino.</p>
    </intervention>
    <intervention id="4-190-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="it">Desidero formulare alcune osservazioni in merito alla mia posizione sulla procedura di stesura dell’accordo di libero scambio (ALS) tra l’Unione europea e la Repubblica di Corea e sui timori e le aspettative delle industrie coinvolte e delle altre parti interessate. Il presente accordo cambia radicalmente le norme commerciali di lunga data tra UE e Corea. Solo nel lungo termine sarà possibile valutare in modo realistico l’impatto dell’accordo; solo i risultati e i calcoli derivanti da un periodo prolungato riveleranno la situazione economica delle due parti, il miglioramento bilaterale della bilancia commerciale o il contributo alla situazione sociale.</p>
      <p sl="it">Il volume e la gamma totali dei prodotti oggetto di scambio reciproco dovranno essere monitorati e valutati da vicino e in modo coordinato, la loro qualità dovrà essere certificata e il luogo d’origine essere verificabile. Qualsiasi applicazione diretta dei summenzionati meccanismi di salvaguardia basati sulle clausole bilaterali di salvaguardia dell’ALS tra Unione europea e Corea del Sud sarà considerata una questione sensibile e il risultato potrebbe essere in forte contrasto con l’euforia per l’adozione del presente accordo.</p>
    </intervention>
    <intervention id="4-191-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L'accordo di libero scambio (ALS) è inteso a garantire alle imprese europee di diversi settori economici un accesso ampio e completo al mercato sudcoreano attraverso una serie di liberalizzazioni tariffarie del tutto inedite.</p>
      <p sl="pt">Primo esempio di una nuova generazione di accordi di libero scambio bilaterali, l'accordo contiene importanti elementi innovativi, come un capitolo sullo sviluppo sostenibile che impegna entrambe le parti a rispettare le norme fondamentali sul lavoro stabilite dall'Organizzazione internazionale del lavoro (OIL) e istituisce un sistema di valutazione inter pares finalizzato alla gestione delle denunce per inadempimento. Inoltre, l'accordo dispone la creazione di diversi gruppi di lavoro e comitati di sorveglianza volti a garantire un'attuazione e una conciliazione di qualità.</p>
      <p sl="pt">Accolgo con favore l’ALS perché è l’accordo più ampio mai negoziato dall’Unione europea.</p>
    </intervention>
    <intervention id="4-192-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Sono fermamente contrario all’adozione di un accordo di libero scambio tra l’Unione europea e la Repubblica di Corea perché ritengo che, trattandosi di uno dei maggiori accordi commerciali mai firmati dall’Unione, questo aumenti le conseguenze negative della liberalizzazione globale del commercio, rispondendo agli interessi plurimilionari delle grandi multinazionali europee, senza prendere in considerazione le conseguenze economiche, sociali, occupazionali e ambientali che deriverebbero dall’adozione nei termini previsti. Per ammissione del relatore stesso, questo accordo comporterebbe per gli europei la perdita irreversibile di migliaia di posti di lavoro in settori economici sensibili e strategici, come l’agricoltura o l’industria tessile. Il presente accordo costituisce un ulteriore regresso rispetto alla sovranità e alla sicurezza alimentare, che richiedono all’Unione europea promozione e impegno per i mercati locali e i prodotti agricoli. L’ALS costringe gli agricoltori europei a competere con importazioni agricole la cui produzione non deve soddisfare i diritti fondamentali dei lavoratori né rispettare norme sanitarie e di qualità.</p>
    </intervention>
    <intervention id="4-193-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Ho analizzato l’accordo e credo che molte clausole siano incomplete e superficiali; alcune porzioni di testo lasciano spazio a un’interpretazione ambigua. Le norme sugli appalti pubblici, per esempio, non tengono in considerazione questioni importanti associate alla concorrenza e agli abusi. È essenziale aumentare la cooperazione con l’Estremo Oriente, ma formulazioni superficiali e poco precise fanno sospettare che il lavoro non sia stato portato a termine. Per questi motivi ho espresso voto contrario.</p>
    </intervention>
    <intervention id="4-194-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore della presente proposta di risoluzione sull’accordo di libero scambio tra l’Unione europea e i suoi Stati membri, da una parte, e la Repubblica di Corea, dall’altra. Per ottenere una cooperazione più efficiente tra Unione europea e Corea è importante rimuovere gli ostacoli commerciali che fino a oggi hanno isolato il mercato coreano. L’entrata in vigore del presente accordo creerà condizioni favorevoli per la crescita economica e la creazione di nuovi posti di lavoro. Sarà creato un nuovo ambiente imprenditoriale affinché le aziende competitive e in crescita dell’Unione europea possano accedere al mercato sudcoreano, in cui si stanno aprendo nuove opportunità per il commercio e i servizi europei, grazie alla crescita del volume commerciale delle aziende e alla riduzione dei costi di esportazione. Dati gli sviluppi commerciali previsti per il futuro tra l’Unione europea e la Corea del Sud, questo accordo permetterà di risparmiare sugli ingenti dazi doganali, in particolare nei settori chimico, industriale e farmaceutico. L’accordo garantirà inoltre una concorrenza leale nei settori della produzione automobilistica, dell’elettronica di consumo e dei prodotti tessili, in cui la Corea gode di un vantaggio comparativo rispetto all’Europa. La liberalizzazione delle tariffe sulle esportazioni gioverà molto anche ai settori dell’agricoltura e dei servizi. Mi rallegra l’attenzione che l’accordo riserva allo sviluppo sostenibile.</p>
    </intervention>
    <intervention id="4-195-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L'accordo di libero scambio (ALS) tra l’Unione europea a 27, da una parte, e la Repubblica di Corea (Corea del Sud), dall’altra, è inteso a garantire alle imprese europee un accesso ampio al mercato sudcoreano attraverso una serie di liberalizzazioni tariffarie del tutto inedite. Ho votato a favore del presente accordo perché ritengo sia positivo e perché comporta vantaggi per entrambe le parti, con un aumento previsto delle esportazioni europee verso la Corea del Sud di oltre l’80 per cento. Spero che anche le aziende portoghesi possano sfruttare quest’opportunità, in particolar modo nel settore agricolo e dei servizi, aree in cui i vantaggi sono sorprendenti. La Corea rappresenta attualmente uno dei mercati d'esportazione di maggior valore al mondo, con vendite annue che superano il miliardo di euro. Attraverso la piena liberalizzazione di pressoché tutte le esportazioni agricole dell'Unione europea, l'ALS assicurerà al comparto agricolo un risparmio di 380 milioni di euro; il mio voto è favorevole.</p>
    </intervention>
    <intervention id="4-196-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ci rammarica che i nostri onorevoli colleghi abbiano approvato senza remore questo accordo commerciale problematico. Questo ampio accordo di libero scambio tra l’Unione europea e la Corea costituisce un precedente pericoloso per la futura politica commerciale comunitaria, andando ben oltre la semplice eliminazione delle tariffe. Esso introduce, infatti, disposizioni per l’accesso al mercato che vanno a spese delle norme sociali e ambientali.</p>
      <p sl="en">Tra le peggiori disposizioni sancite nell’accordo, l’Unione europea è riuscita a spingere la Corea a manipolare le norme in materia di emissioni di CO2 dei veicoli, per permettere ai produttori di automobili europei di esportare auto più inquinanti in Corea. Questa pressione dell’UE, che mina l’integrità ambientale delle norme coreane per le emissioni dei veicoli, è scandalosa; e, ancora peggio, l’Unione europea sta cercando questa nuova scappatoia per permettere ai ritardatari dell’industria automobilistica europea di “competere equamente” nel mercato coreano con auto più piccole, pulite ed efficienti.</p>
    </intervention>
    <intervention id="4-197-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa raccomandazione perchè la ritengo equilibrata nei confronti dell'accordo di libero scambio UE-Corea. Il mercato sudcoreano, rimasto sinora relativamente chiuso per effetto delle elevate imposizioni tariffarie e degli onerosi ostacoli non tariffari, avrà presto l'opportunità di aprire nuove e significative opportunità ai beni e ai servizi provenienti dall'UE. In un brevissimo arco di tempo, l'ALS eliminerà gli 1,6 miliardi di euro di dazi all'esportazione imposti ogni anno agli esportatori UE di prodotti industriali e agricoli, contro gli 1,1 miliardi di euro applicati allo stesso titolo agli esportatori sudcoreani. Ora sarà importante monitorare con attenzione i flussi di merci provenienti da questo Paese, in modo da poter sfruttare la clausola di salvaguardia nel caso in cui debbano aumentare eccessivamente, mettendo a rischio l'occupazione europea.</p>
    </intervention>
    <intervention id="4-198-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Siamo fortemente contrari a questo Accordo di libero scambio con la Corea in quanto regalerebbe ai concorrenti coreani indebiti vantaggi competitivi. Ad esempio, la Corea potrebbe facilmente esportare auto e i produttori europei si troverebbero in una situazione di svantaggio visto che in Corea il 95% delle auto acquistate sono prodotte nello stesso Paese.</p>
      <p sl="it">La rimozione degli ostacoli tariffari giocherebbe contro gli interessi delle nostre aree produttive. Unica clausola che può essere applicata a mitigare gli svantaggi è quella che potrà sfociare nell'adozione di misure di emergenza e, nel caso in cui si creino seri danni ai produttori europei, si potranno adottare misure urgenti provvisorie, come la sospensione della riduzione dei dazi.</p>
    </intervention>
    <intervention id="4-199-000" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Ho votato a favore dell’accordo di libero scambio tra l’Unione europea e la Repubblica di Corea perché gioverà senza dubbio alle aziende comunitarie. Le esportazioni verso la Corea dovrebbero subire un aumento pari a circa il 40 per cento e le esportazioni di prodotti industriali e agricoli saranno esentate dai dazi doganali per un totale di 1,6 miliardi di euro su base annua. Sarà inoltre possibile limitare qualsiasi effetto negativo sull’economia europea grazie all’attuazione di una clausola di salvaguardia. Questo accordo, infine, apre una nuova generazione di accordi di libero scambio in quanto contiene un capitolo sullo sviluppo sostenibile che impegna entrambe le parti a rispettare le norme fondamentali sul lavoro stabilite dall'OIL e le disposizioni sulle condizioni per il coinvolgimento della società civile.</p>
    </intervention>
    <intervention id="4-200-250" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Desidero congratularmi con i due relatori, gli onorevoli Sturdy e Zalba Bidegain, per averci guidato nella complessa procedura di adozione dell’accordo di libero scambio e della clausola di salvaguardia. L’ALS tra l’UE e la Corea del Sud è l’accordo più completo e ambizioso finora raggiunto. Copre molte aree importanti per i produttori e i consumatori europei, quali l’eliminazione delle tariffe sulle esportazioni europee di beni industriali e agricoli, un migliore accesso al mercato per gli erogatori di servizi europei, l’eliminazione degli ostacoli non tariffari nei settori dell’elettronica, farmaceutico e dei dispositivi medici; offre un accesso facilitato agli appalti pubblici e la protezione dei diritti intellettuali; permette un migliore accesso al mercato per i produttori automobilistici europei e, grazie alla clausola di salvaguardia, li protegge contro eventuali squilibri futuri del settore.</p>
      <p sl="en">Spero che questo accordo funga da modello per i molti altri accordi di libero scambio in programma (con il Canada, Singapore e il Mercosur, per esempio). Mi congratulo allo stesso tempo con il Parlamento per l’attuazione dei suoi nuovi poteri, essendo questo il primo ALS che approviamo nell’ambito del trattato di Lisbona.</p>
    </intervention>
    <intervention id="4-201-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente proposta di risoluzione perché l’Unione europea deve rispondere rapidamente: l’Egitto può svolgere un ruolo fondamentale nella pace in Medio Oriente e nell’influenzare la mentalità in quest’area. Per raggiungere tale obiettivo, l’Unione europea deve rielaborare la propria Politica di vicinato. Dobbiamo mobilitare e rivedere gli strumenti di cui disponiamo per assistere le riforme politiche, economiche e sociali e rafforzare la collaborazione con le organizzazioni della società civile, perché gli eventi in Egitto e in altri paesi hanno dimostrato la necessità di politiche e strumenti più ambiziosi. Gli sforzi dell’Unione devono concentrarsi maggiormente sul rafforzamento dello stato di diritto, sul buon governo, la lotta alla corruzione, il rispetto dei diritti umani, le libertà fondamentali e la creazione di condizioni adeguate alla nascita di una democrazia stabile.</p>
    </intervention>
    <intervention id="4-202-000" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della presente proposta di risoluzione perché credo sia giusta ed equilibrata. Il popolo egiziano sta assistendo alla realizzazione delle proprie legittime aspettative. L’allontanamento del Presidente Mubarak è una condizione essenziale ma non sufficiente per far sì che l’Egitto intraprenda il percorso verso la democrazia e i diritti umani. La transizione viene controllata dall’esercito, che si è dato sei mesi per far fronte a questa sfida. Durante i 18 giorni di dimostrazioni che hanno portato a questo risultato, l’Egitto ha subito perdite finanziarie, che si aggravano giorno dopo giorno. L’Unione europea deve offrire il proprio sostegno al paese, affinché i risultati della rivoluzione non vengano annullati da una violenta crisi socio-economica. L’UE ha sinora utilizzato risorse importanti nell’ambito della Politica europea di vicinato, ma con scarsi risultati; questo non ha certamente contribuito alla propria immagine. Il nostro ruolo rimane però fondamentale: non dobbiamo rivolgerci critiche ingiuste. Le rivoluzioni hanno la peculiarità di sembrare inevitabili a posteriori ma impossibili a priori. L’autocritica è legittima e noi siamo sulla strada giusta, poiché il Consiglio e la Commissione hanno mostrato il desiderio di ripensare in modo approfondito alla Politica europea di vicinato.</p>
    </intervention>
    <intervention id="4-203-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Le ultime settimane sono state di importanza storica. Quanto accaduto prima in Tunisia e poi in Egitto infonde grande speranza, soprattutto tra i giovani. L’Unione europea deve essere all’altezza della situazione e sostenere il processo democratico senza tergiversare. Questi eventi devono rappresentare un incentivo per rivedere i nostri partenariati, per non rimanere inerti. Il Parlamento europeo deve garantire che alle parole corrispondano i fatti, in una politica europea comprensibile e identificabile per l’Egitto e per l’intera regione.</p>
    </intervention>
    <intervention id="4-204-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Desidero esprimere la mia solidarietà agli egiziani e congratularmi con loro per il coraggio e la determinazione dimostrati, soprattutto da parte delle giovani generazioni, nella lotta in nome di una legittima aspirazione democratica. Condanno la violenza e la forza sproporzionata usata contro i manifestanti e mi rammarico per l’elevato numero di morti e feriti; desidero esprimere le mie più sentite condoglianze alle famiglie delle vittime. Si deve aprire un dialogo con tutte le forze politiche e sociali che rispettano la democrazia, lo stato di diritto, i diritti umani e le libertà fondamentali: principi essenziali dell’Unione europea, che costituiscono una base comune per lo sviluppo dell’area euromediterranea. Chiedo che venga avviata un’inchiesta indipendente sugli incidenti che hanno provocato morti, feriti e prigionieri, nella speranza che i responsabili vengano puniti. appello Chiedo inoltre il rilascio immediato e incondizionato di tutti i protestanti pacifici, dei prigionieri di coscienza e dei difensori dei diritti umani, egiziani e di altri paesi, così come di giornalisti e giuristi. Chiedo all’Unione europea di rivedere la propria politica di sostegno alla democrazia e ai diritti umani e di creare un meccanismo per l’attuazione della clausola sui diritti umani in tutti gli accordi con i paesi terzi.</p>
    </intervention>
    <intervention id="4-204-500" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">In primo luogo, accolgo con favore l’ampio consenso raggiunto in Parlamento sulla proposta congiunta di risoluzione: è una prova di unità sui diritti fondamentali che difendiamo in qualità di unione di popoli e nazioni e vorrei che non passasse inosservata. In secondo luogo, spero che la transizione dall’ex regime egiziano alla futura democrazia abbia luogo in modo pacifico, ragionato e sulla base di un ampio accordo tra i vari attori a livello politico, civile, militare e religioso di questo importante paese del Medio Oriente. In terzo luogo, spero che questo momento storico costituisca una risposta positiva ai reali desideri del popolo: libertà, democrazia, lotta contro la corruzione, la disoccupazione e l’esclusione sociale. Infine, desidero ribadire che il futuro di questa regione richiede democrazie solide e tolleranti, che rispettino le minoranze e in cui lo Stato rappresenti una promessa per tutti e non l’abuso di pochi.</p>
    </intervention>
    <intervention id="4-205-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente proposta di risoluzione sulla situazione in Egitto perché ritengo che l’Unione europea debba esprimere la propria solidarietà al popolo egiziano per le sue legittime aspirazioni democratiche e che debba sostenere una rapida transizione verso la vera democrazia. A tale scopo, l’Unione europea deve supportare l’Egitto nelle difficoltà economiche e sociali che sta affrontando, per un processo di democratizzazione duraturo che coinvolga tutta la società civile.</p>
    </intervention>
    <intervention id="4-206-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Esattamente come quando è caduto il muro di Berlino, la stampa, la comunità internazionale e persino i servizi di intelligence e di sicurezza dei paesi più importanti, sono stati colti di sorpresa da eventi impossibili da prevedere, che chiamano in causa molte nozioni e teorie sulla politica in Medio Oriente e sulla stabilità della regione. Grazie alla sua importanza strategica, l’Egitto si pone proprio al cuore del cambiamento: qualsiasi avvenimento abbia luogo in questo paese influenzerà anche gli altri Stati della regione. È ancora troppo presto per prevedere quale direzione prenderà la forza che ha fatto scendere in piazza migliaia di persone per invocare la fine dei regimi che hanno detenuto il potere per decenni. Credo però che l’Unione europea non possa rimanere indifferente a questa evoluzione o ignorare quanto sta accadendo al di fuori dei propri confini. Dobbiamo cercare di aiutare quanti stanno combattendo per la democrazia e lo stato di diritto e rifiutano la dicotomia tra i regimi laici militarizzati e i rivoluzionari radicali islamisti.</p>
    </intervention>
    <intervention id="4-207-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La scorsa settimana, in seguito a giornate di sommosse popolari, abbiamo assistito alle dimissioni del Presidente egiziano Mubarak, che ha governato il paese per oltre 30 anni. Desidero unirmi all’Unione europea e fare le mie congratulazioni al popolo egiziano, che ha combattuto duramente per la democrazia.</p>
      <p sl="pt">L’Unione europea deve ora assolvere un compito importante nel monitorare le trasformazioni politiche e sociali in Egitto, non da ultimo la revisione della costituzione e l’organizzazione di elezioni libere ed eque, senza violazioni dei diritti umani; ha anche l’obbligo di sostenere il popolo egiziano per mezzo di finanziamenti, per promuovere il necessario sviluppo economico.</p>
      <p sl="pt">Concordo con la presente proposta di risoluzione e spero che la transizione da un regime dittatoriale a un regime democratico in Egitto abbia luogo in modo rapido e pacifico, poiché si tratta di una nazione che può svolgere un ruolo importante come mediatore per una pace duratura in Medio Oriente.</p>
    </intervention>
    <intervention id="4-208-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La presente proposta di risoluzione parla di “solidarietà al popolo egiziano”, accoglie con favore il “coraggio e la determinazione, mostrati in particolare dalle giovani generazioni” e sostiene saldamente “le sue aspirazioni legittime”: sono parole legate alle circostanze, ma positive.</p>
      <p sl="pt">La maggioranza del Parlamento europeo, che ha sempre ritenuto l’Egitto un esempio di stabilità per la regione, deve ora lodare le azioni degli egiziani volte a rompere proprio questa “stabilità”.</p>
      <p sl="pt">Le manifestazioni degli egiziani, che hanno portato alle dimissioni del Presidente Mubarak, rappresentano una grande possibilità di vittoria democratica da parte dei gruppi alienati dal capitalismo e dalle forze e i regimi al suo servizio. Il popolo egiziano ha dimostrato con grande tenacia e spirito combattivo che è possibile ottenere le dimissioni per conquistare la libertà politica e democratica, persino in un paese profondamente dominato da interessi imperialisti, come quelli degli Stati Uniti, di Israele e del Regno Unito.</p>
      <p sl="pt">Fino a quando non verrà finalmente sconfitto, l’imperialismo non si darà per vinto e non abbandonerà il campo. Nonostante le belle parole, le forze che difendono i propri interessi in Parlamento stanno contrattaccando, arrogandosi il diritto di interferire e, ipocritamente, dando lezioni di democrazia tramite “fondazioni e partiti” politici.</p>
    </intervention>
    <intervention id="4-209-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Dopo la Tunisia, l’Egitto, mentre la protesta dilaga nell’intero quadrante medio orientale. Nei giorni che stanno cambiando la carta geopolitica del Mediterraneo e probabilmente gli equilibri mondiali, è necessario che l’Unione Europea aggiorni la sua politica estera, rivedendo e migliorando la strategia per assistere, politicamente e finanziariamente, la transizione democratica nel Paese, inclusa l'organizzazione di libere elezioni. L’Unione Europea si deve mobilitare a favore del popolo egiziano con tutti gli strumenti di assistenza finanziaria e con iniziative per la democrazia e a difesa dei diritti umani. Analogamente, va monitorata la situazione che si è venuta a creare nel Mediterraneo, e in particolare nelle coste italiane, dove in soli quattro giorni si sono registrati quattromila sbarchi. Cifre che rimandano agli esodi biblici degli anni Novanta, quando le carrette del mare portavano sulle coste dell’Adriatico torme di diseredati dall’Albania. La proclamazione dello stato d’emergenza decretata dal governo italiano mi sembra una decisione importante e necessaria, ma è solo il primo passo perché il vero timore è che dopo la Tunisia, possa toccare a Egitto e Algeria. Un problema che l'Italia da sola non può essere in grado di sostenere: tocca dunque all’intera Europa studiare contromisure, intervenire direttamente, dare speranze in patria a chi vuole partire sull’onda dell’emozione che dilaga nei paesi del Maghreb.</p>
    </intervention>
    <intervention id="4-210-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">L’Unione europea e, in particolare, il Parlamento hanno impiegato troppo tempo nel reagire e far fronte ai segnali di allarme che preludevano a disordini politici e sociali in Egitto e che hanno portato alla debacle geopolitica delle scorse tre settimane, sebbene si trattasse di una regione molto vicina e la stabilità nel bacino del Mediterraneo sia fondamentale per il benessere politico, la forza economica e la sicurezza in Europa.</p>
      <p sl="en">Si avverte la disperata necessità di una leadership forte delle istituzioni europee, una leadership che deve essere accompagnata da un approccio pragmatico, integrato e olistico, mirato a ripristinare stabilità e sicurezza nella regione. L’Unione europea deve essere proattiva, aiutando l’Egitto nella transizione politica verso un sistema di governo democratico.</p>
    </intervention>
    <intervention id="4-211-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">In seguito alle ondate rivoluzionarie senza precedenti che hanno interessato i paesi del Mediterraneo meridionale e che, in Tunisia e in Egitto, hanno portato alla caduta del governo, l’Unione europea deve rivalutare la propria visione e le relazioni con questi paesi. La proposta di risoluzione congiunta che abbiamo adottato oggi, giovedì 17 febbraio 2011, anche se tardiva, è necessaria, perché invia un forte messaggio agli egiziani, mostrando loro che l’Unione europea li sostiene nelle loro aspirazioni, che è pronta ad aiutarli a trasformare il loro paese in una democrazia e a sostenerli nel loro sviluppo economico.</p>
    </intervention>
    <intervention id="4-212-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, quanto accaduto in Egitto lo si può definire epocale, ovvero lo sgretolamento di un determinato modello di politica che ha permeato di sé tutto il Paese per un ventennio. Ciò è avvenuto, purtroppo, a discapito di un ingente numero di persone che, durante le manifestazioni ed i combattimenti, sono rimaste ferite o sono morte in nome della libertà tanto desiderata. Con questa proposta di risoluzione il Parlamento vuole esprimere la propria solidarietà nei confronti della popolazione egiziana ed elogiare il coraggio e la determinazione dei giovani, i quali, in questo mese, hanno svolto un ruolo, certamente fondamentale. Con le dimissioni del Presidente Mubarak, l'Egitto si ritrova nella situazione di paese libero, ma tutto da ricostruire. L'intento del Parlamento europeo è quello di poter intervenire in loro aiuto, attraverso esortazioni, quali ad esempio quella di poter avviare al più presto un dialogo tra le forze politiche volto a trovare la strada migliore per poter combattere la corruzione, la violazione dei principi di libera espressione e libera informazione affinché si possano porre le basi per uno Stato di diritto. Invitiamo, anche, l'Alto Rappresentante a promuovere la creazione di una task force, con l'aiuto del Parlamento, atta a contribuire alla costruzione di una nuova realtà coerente con i principi di uno Stato democratico.</p>
    </intervention>
    <intervention id="4-213-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della presente risoluzione, nonostante l’ipocrisia delle istituzioni europee.</p>
    </intervention>
    <intervention id="4-214-000" speaker_id="96906" name="Kyriakos MAVRONIKOLAS" is_mep="True" mode="written" nationality="Cyprus" birth_date="25-01-1955" birth_place="Pafos" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">La questione egiziana è molto seria, tenendo presente le dimensioni e la posizione geografica del paese. Cipro ha sempre mantenuto relazioni di buon vicinato con l’Egitto e non dobbiamo sottovalutarne il potenziale contributo all’evoluzione della situazione. È importante che l’attuale crisi porti alla creazione di un regime democratico e di uno stato di diritto, evitando la formazione di uno Stato musulmano che possa destabilizzare la regione. L’Egitto si è sempre distinto in Medio Oriente per il suo contributo positivo alla risoluzione dei problemi nell’area.</p>
    </intervention>
    <intervention id="4-215-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’Unione europea deve portare avanti una politica estera reale, coerente ed efficace nei confronti dei propri partner; è fondamentale che parli in modo deciso, a un’unica voce, e ribadisca che la difesa dei diritti umani deve diventare una realtà.</p>
      <p sl="pt">L’Egitto svolge un ruolo cruciale nel mondo arabo e nel processo di pace in Medio Oriente, nonché nella riconciliazione tra i diversi gruppi della società palestinese. Dobbiamo dunque esprimere la nostra solidarietà al popolo egiziano, sostenere le sue legittime aspirazioni democratiche e condannare ogni forma di violenza e di forza sproporzionata contro i protestanti, condannando l’elevato numero di morti e feriti.</p>
      <p sl="pt">A questo punto, le autorità del paese devono porre immediatamente fine alle violenze, perché non è la soluzione giusta per i problemi espressi dal popolo egiziano durante la protesta. Le autorità e le forze di sicurezza egiziane hanno ora l’obbligo di garantire la sicurezza di tutti i cittadini e delle loro proprietà e di tutelare l’eredità culturale del paese.</p>
    </intervention>
    <intervention id="4-216-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della presente proposta di risoluzione per mostrare il mio sostegno incondizionato verso chi combatte per i propri diritti e, nella fattispecie, verso il popolo egiziano, nella sua lotta contro l’autoritarismo e le deplorevoli condizioni politiche, sociali ed economiche cui è stato sottoposto negli ultimi 30 anni dal regime del Presidente Mubarak. Mi unisco anche alla condanna della violenza e dell’uso della forza contro le proteste pacifiche. Nonostante il mio sostegno, non concordo con buona parte della risoluzione perché deploro l’attitudine europea all’interferenza e il desiderio di farsi carico della transizione verso la democrazia. Credo che solo il popolo egiziano abbia la responsabilità di ridefinire il proprio futuro e deve poterlo fare senza l’intrusione di attori esterni che, in molti casi, cercano solo di difendere i privilegi acquisiti mediante il sostegno del regime autoritario illegittimo. Mi rammarica che la presente risoluzione non critichi in modo chiaro e fermo l’Unione europea che, tramite la sua attuale Politica di vicinato e commerciale, ha sostenuto e reso possibile il regime del Presidente Mubarak negli ultimi anni.</p>
    </intervention>
    <intervention id="4-217-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Come ha scritto Khaled Hroub, la primavera araba ha dimostrato che la libertà e la dignità sono aspirazioni condivise da tutti gli esseri umani, da tutte le nazioni e i popoli. Non dobbiamo dimenticare che le richieste iniziali avanzate dalla popolazione insorta erano di stampo sociale: i popoli egiziano e tunisino chiedono una migliore distribuzione del benessere e prospettive per il futuro. Le popolazioni vogliono cambiare le proprie condizioni di vita per motivi economici, sociali e politici e vogliono uno Stato “giusto” e democratico, in cui la distribuzione del benessere sia equa e in cui sia garantito l’accesso al sistema sanitario e di istruzione. L’unico modo per rispondere a questa richiesta è organizzare le elezioni, con relativa fretta, nonostante la disorganizzazione dell’(ex) opposizione. Devono essere garantiti i diritti politici, così come i diritti economici e sociali, del popolo. La risposta europea deve essere dunque la costruzione di una democrazia e la creazione dello sviluppo economico, per aiutare quanti più cittadini possibili. L’Unione europea dovrebbe introdurre una politica per il sostegno del processo democratico ed è chiamata a svolgere un ruolo leader nella questione.</p>
    </intervention>
    <intervention id="4-218-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Prima di esprimere solidarietà al popolo egiziano dobbiamo capire cosa ha scatenato questo processo. Secondo i dati in mio possesso, dietro a questa destabilizzazione si nascondono gli islamisti radicali. Personalmente sono contro il caos nel mondo arabo e contro gli aiuti finanziari per qualsiasi forma di estremismo o di disordine. Il Parlamento ha annunciato troppo presto il sostegno finanziario ai dimostranti, molti dei quali sbandieravano apertamente slogan antisemiti. Lo spasmo disumano ed emotivo dei membri di questa Camera potrebbe essere interpretato dal mondo arabo come incitamento al disordine. La guerra in Iraq e la situazione in Pakistan, con un duplice potere, sono sufficienti. Dobbiamo essere cauti e pragmatici quando si tratta dei paesi islamici e per questo motivo ho espresso voto contrario.</p>
    </intervention>
    <intervention id="4-219-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’Unione europea deve rivedere le proprie ingenue aspettative sull’impegno arabo per la democrazia. Con le celebrazioni della primavera araba, è giunto il momento di riconoscere che i cambiamenti in Tunisia e in Egitto non solo stanno consumando centinaia di milioni di euro di aiuti locali, ma si stanno concretizzando anche agli occhi dei cittadini europei, sotto forma di migliaia di emigranti economici già arrivati in Europa. I tunisini e gli egiziani, dopotutto, hanno manifestato non solo perché volevano ottenere la democrazia e la libertà di espressione, ma anche, e soprattutto, per una maggiore prosperità. Tale prosperità però non è immediata e possiamo dunque aspettarci un ulteriore aumento delle ondate di emigranti economici che lasciano il Nord Africa; molti di loro verranno in Europa, soprattutto considerando l’esplosione demografica dei paesi arabi negli ultimi venti- trent’anni. Dopo le elezioni democratiche, si vedrà se l’Unione ne rispetterà l’esito anche qualora vincessero gli islamisti.</p>
      <p sl="de">I Fratelli musulmani in Egitto potrebbero ottenere il 30 per cento dei voti e sono l’unica forza ben organizzata all’opposizione; l’Unione europea non deve farsi illusioni, ma deve seriamente pensare a come affrontare un’eventuale vittoria elettorale degli islamisti. Poiché il testo prende in considerazione quest’eventualità, ho votato a favore.</p>
    </intervention>
    <intervention id="4-220-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La proposta di risoluzione accoglie con favore le riforme volte alla democrazia, allo stato di diritto e all’uguaglianza sociale in Egitto; chiede di porre fine allo stato di emergenza, fa appello a un governo responsabile, alla lotta contro la corruzione, al rispetto dei diritti umani e delle libertà fondamentali, includendo anche la libertà di coscienza, religione e pensiero, la libertà di espressione, di stampa e dei media. L’obiettivo è una transizione rapida verso un Egitto pacifico, democratico e pluralista. Ho votato dunque a favore della presente proposta di risoluzione.</p>
    </intervention>
    <intervention id="4-221-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Come hanno dimostrato i recenti avvenimenti in Egitto e in Tunisia, è sbagliato pensare che le società dei paesi arabi non accettino la democrazia. Partendo da questo postulato erroneo, l’Unione europea (come quasi tutte le altre forze politiche a livello mondiale) ha dato priorità alla stabilità della regione piuttosto che al diritto delle popolazioni del mondo arabo di decidere del loro stesso futuro. Questa politica si è dimostrata sbagliata e dobbiamo sperare che gli effetti di questo errore non siano troppo gravi. Oggi dobbiamo agire per mitigarli per porre rimedio agli errori commessi. Con la presente proposta di risoluzione, si chiede di congelare i beni appartenenti ai leader egiziani che si sono appropriati indebitamente di fondi statali in Egitto; faccio dunque appello a tutti gli Stati membri affinché si impegnino per raggiungere quest’obiettivo. I prossimi mesi saranno decisivi per l’Egitto. Il Parlamento europeo è chiamato a fornire l’assistenza necessaria alla società civile e alle istituzioni democratiche nascenti nel paese; il sostegno a favore di elezioni libere e democratiche deve essere prioritario. Nei prossimi anni dovremo essere guidati da un unico obiettivo: la democrazia in Egitto rappresenta un eccellente investimento a lungo termine, che porterà benefici agli egiziani e agli europei.</p>
    </intervention>
    <intervention id="4-222-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Mi sono espresso a favore della risoluzione sulla situazione in Egitto per dar piena voce a un Parlamento europeo che, seguendo la linea delle dichiarazioni dell'Alto Rappresentante Ashton e dei Presidenti Van Rompuy e Barroso, saluta il coraggio del popolo egiziano verso il quale é solidale. Il compito dell'UE sarà ora quello di monitorare la situazione e cercare di supportare il dialogo politico attraverso la politica di Vicinato, al fine di garantire una transizione verso la democrazia ed elezioni libere evitando una deriva integralista. L'Egitto svolge un ruolo fondamentale nella gestione del processo di pace in Medio Oriente, ruolo che l'esercito durante la transizione democratica ha promesso di continuare a ricoprire nel rispetto degli equilibri e della stabilità della regione. Ritengo inoltre che l'UE debba intervenire per tutelarsi da potenziali esodi di massa dalle coste nordafricane aiutando l'Egitto con tutti i mezzi necessari.</p>
    </intervention>
    <intervention id="4-223-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore della presente proposta di risoluzione e desidero ribadire il solido sostegno del Palamento per le riforme che mirano alla democrazia, allo stato di diritto e alla giustizia sociale in Egitto. Spero sia possibile porre fine allo stato di emergenza e che il buon governo, la lotta contro la corruzione, il rispetto per i diritti umani e le libertà fondamentali diventino presto realtà in Egitto, con particolare riguardo alla libertà di coscienza, religione e pensiero, alla libertà di espressione, di stampa e dei media, alla libertà di associazione, ai diritti delle donne, alla tutela delle minoranze e alla lotta contro la discriminazione sulla base dell’orientamento sessuale. L’Egitto è un paese con migliaia di anni di storia e merita di aprire ora un nuovo capitolo democratico.</p>
    </intervention>
    <intervention id="4-223-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della presente proposta di risoluzione e mi unisco alla solidarietà nei confronti del popolo egiziano che, spinto dalle legittime aspirazioni di democrazia, libertà e migliori condizioni di vita, ha aperto a una nuova fase di transizione politica. Spero che vengano poste le condizioni che permetteranno all’Egitto di portare avanti le riforme politiche, economiche e sociali necessarie alla giustizia sociale e alla creazione di una democrazia solida e tollerante, nel rispetto dei diritti umani e delle libertà civili; mi auguro anche che il paese riceva sostegno in questo processo.</p>
    </intervention>
    <intervention id="4-224-000" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">L’ondata di proteste che ha interessato l’Egitto nelle scorse settimane e che ha portato alle dimissioni del Presidente Mubarak, segna un passo importante nella transizione politica del paese. Fornendo il mio sostegno alla proposta di risoluzione congiunta del Parlamento europeo, desidero esprimere la mia solidarietà al popolo egiziano e lodare il coraggio e la determinazione dimostrati nella lotta per la democrazia. Credo sia fondamentale per l’Unione europea e gli Stati membri sostenere attivamente una transizione rapida verso un governo democratico, creando una task force che coinvolga il Parlamento europeo per far fronte alle richieste degli egiziani che portano avanti tale transizione. Gli avvenimenti che hanno avuto luogo in Egitto e in Tunisia e che al momento proseguono in altri paesi mostrano la necessità per l’Europa di rivedere la propria Politica di vicinato, affinché l’assistenza fornita ai suoi partner dipenda strettamente dal rispetto dei diritti umani e dei principi democratici. La revisione di questa politica deve essere accompagnata dall’introduzione di una serie di criteri che i paesi confinanti devono soddisfare per ottenere uno status superiore nelle loro relazioni con l’Unione europea.</p>
    </intervention>
    <intervention id="4-225-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Tutti riconoscono oggi che il Presidente Mubarak era un dittatore, mentre un mese fa solo in pochi lo affermavano, anche al Parlamento europeo. È fondamentale che la Commissione e il Consiglio rimettano in discussione la realpolitik praticata per anni in queste aree del mondo, tanto in Egitto quanto in Tunisia, così come è indispensabile mettere in discussione l’ambivalenza delle relazioni che l’Unione europea ha mantenuto con i dittatori che hanno governato questi paesi per decenni. È necessario congelare i beni finanziari non solo di Mubarak e dei suoi collaboratori, ma anche della sua famiglia.</p>
    </intervention>
    <intervention id="4-226-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa proposta di risoluzione per la grandissima importanza che le recenti manifestazioni in vari Paesi arabi dell'Africa Settentrionale e del Medio Oriente hanno ricoperto nel cambiamento istituzionale, politico ed economico dell'area. Il vento di riforma ha ripreso a soffiare sull'onda di una forte domanda popolare di libertà ed autentica democrazia, alla base per ottenere condizioni di vita migliori per tutti cittadini. La promozione del rispetto della democrazia, dei diritti umani e delle libertà civili è obiettivo fondamentale dell'Unione Europea, e rappresenta il terreno comune per lo sviluppo dell'area euromediterranea. Ora la priorità sarà ricostituire un governo espressione diretta del popolo egiziano attraverso elezioni libere, in grado di affrontare col supporto internazionale la fase di transizione verso una piena democrazia, dove le comunità cristiane copte non siano più vittime degli avvenimenti attuali e tutte le comunità religiose possano vivere in pace e professare liberamente la propria fede in tutto il paese.</p>
    </intervention>
    <intervention id="4-227-000" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Ho votato a favore della proposta di risoluzione congiunta sulla situazione in Egitto perché, per chiunque faccia parte della governance pubblica e metta la dignità dell’individuo sopra ogni altra cosa, la democrazia rappresenta la forma migliore di governo. Questo vale sia per l’Europa, sia per l’Egitto. Non posso però fare a meno di pensare all’Iran, dove il ribaltamento del regime corrotto e autocratico dello scià ha portato alla formazione di una repubblica islamica repressiva. Non riesco nemmeno a non pensare alla Palestina, dove alle prime elezioni democratiche sono saliti al governo terroristi e criminali. Penso anche all’Iraq, dove a sei anni dalla caduta della dittatura, i membri della più antica comunità cristiana al mondo vengono perseguitati, espulsi e uccisi. Mi auguro che questa volta tutto vada per il meglio. L’Egitto si trova a un bivio: spero che scelga la via della libertà per i suoi cittadini, inclusi i cristiani copti.</p>
    </intervention>
    <intervention id="4-229-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voterò a favore della presente proposta di risoluzione per sottolineare l’importanza di un approccio che giunga dall’alto ma sia contemporaneamente orizzontale, e riesca a coinvolgere tutti gli attori nell’elaborazione della strategia. Esperienze come questa dimostrano che, per utilizzare in maniera efficiente i fondi disponibili, è indispensabile un approccio coordinato. In tale contesto, ribadisco l’importanza dell’assistenza tecnica per l’attuazione di azioni e progetti. Vi ricordo inoltre che questa macroregione riveste un particolare significato per l’Europa, poiché consente di migliorare le relazioni di vicinato con l’Europa sudorientale e può incoraggiare la cooperazione politica ed economica con i Balcani. Anch’io sono convinto che, per valutare l’efficacia di questa strategia, sia necessario analizzarne l’attuazione; e insieme occorrerà compiere un’analisi della strategia per il Mar Baltico, dalla quale potrebbero scaturire utili indicazioni su possibili fonti e metodi di finanziamento per i progetti pilota di altre strategie macroregionali in Europa.</p>
    </intervention>
    <intervention id="4-230-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa strategia dell’Unione europea per la regione del Danubio. La regione del Danubio, che comprende 14 paesi europei e 115 milioni di abitanti, siti sia all’interno che all’esterno dell’Unione, è un’area in cui è possibile sviluppare sinergie rafforzate fra varie politiche dell’UE, segnatamente in materia di coesione, trasporti, economia, energia, ambiente, cultura, istruzione, agricoltura, pesca, allargamento e politica di vicinato. È importante rilevare che tale strategia dovrebbe contribuire in misura significativa a migliorare una governance a più livelli e il coinvolgimento di partner e della società civile che operano nella regione danubiana e garantire prosperità, sviluppo sostenibile, creazione di posti di lavoro e sicurezza. Mi unisco all’invito – che la risoluzione rivolge agli Stati membri e alle regioni – a utilizzare i Fondi strutturali disponibili per il 2007-2013, per garantire il massimo sostegno alla strategia, in particolare per promuovere la creazione di posti di lavoro e la crescita economica nei territori maggiormente colpiti dalla crisi economica. La regione del Danubio è la porta di passaggio tra l’Europa e i Balcani occidentali, e quindi sono convinta che la strategia dell’Unione per la regione del Danubio non solo consenta di migliorare le relazioni di vicinato nell’Europa centrale e sudorientale, ma offra anche un importante valore aggiunto alla politica dell’Unione europea per le relazioni con i paesi dell’Europa orientale. Ciò rappresenta un’eccellente opportunità per tutta l’Unione di rafforzare la cooperazione politica ed economica con i Balcani e, di conseguenza, di contribuire all’espansione e al consolidamento del processo di integrazione europea nella regione.</p>
    </intervention>
    <intervention id="4-231-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">La strategia per la regione del Danubio è un progetto dell’Unione europea cui sono invitati a partecipare anche i paesi terzi che si affacciano su quel fiume, e che si prefigge l’obiettivo di sviluppare l’immenso potenziale economico della regione del Danubio. Il Danubio collega dieci Stati europei, sei dei quali sono Stati membri dell’Unione europea. Tutti questi paesi vengono incoraggiati a cooperare in settori quali il trasporto fluviale, lo sviluppo e la protezione sociale, lo sviluppo economico sostenibile, le infrastrutture energetiche e dei trasporti, la protezione ambientale, il turismo, la cultura e l’istruzione. La strategia individua inoltre risposte comuni a sfide quali il miglioramento della qualità della vita, la promozione della competitività e dell’interesse delle località sul Danubio e la possibilità di attrarre investimenti in aree strategiche. A mio avviso, per garantire sicurezza e occupazione in questa zona occorre instaurare un migliore coordinamento tra le autorità locali e regionali e le organizzazioni operanti nella regione del Danubio. Sono anche favorevole a incoraggiare lo sviluppo economico e sociale della regione del Danubio in quanto area prioritaria della Comunità e a promuovere un’integrazione regionale più intensa nella zona, che a sua volta fornirebbe l’impulso dinamico per la creazione di uno spazio economico europeo più vasto. Sono favorevole all’attuazione di questa strategia, in quanto la regione del Danubio offre un notevole potenziale socioeconomico all’interno dell’Europa.</p>
    </intervention>
    <intervention id="4-232-000" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore dell’adozione della strategia per la regione del Danubio; essa costituisce il risultato degli intensi sforzi compiuti fin dall’inizio dalla Romania e dall’Austria. Promuovendo e sostenendo questo progetto – che va ora prendendo forma sotto la guida della Presidenza ungherese, con la quale desidero congratularmi – la strategia verrà a costituire una priorità politica, economica e finanziaria. La Romania coordinerà quattro aree prioritarie: trasporto fluviale, turismo, cultura e gestione dei rischi derivanti da fenomeni estremi. Contemporaneamente, la strategia consentirà di sviluppare concretamente il nuovo concetto di coesione territoriale, contenuto nel trattato di Lisbona. Le risorse finanziarie non utilizzate derivanti dagli strumenti compresi nell’attuale quadro finanziario dell’Unione europea si possono impiegare, nell’ambito della strategia per la regione del Danubio, a favore di progetti macroregionali. Desidero sottolineare l’importanza della cooperazione con altri partner, tra cui le ONG e il settore privato. Concludo ricordando che la Romania, in qualità di coordinatore, vigilerà sul rispetto degli obblighi assunti dagli Stati rivieraschi del Danubio, conformemente al piano d’azione.</p>
    </intervention>
    <intervention id="4-233-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Apprezzo la strategia per la regione del Danubio adottata dalla Commissione europea, e sostengo l’annesso piano d’azione che si articola in quattro pilastri (creare collegamenti con la regione del Danubio, proteggere l’ambiente, sviluppare la prosperità e rafforzare la regione danubiana) e risponde alla necessità di migliorare la mobilità, la sicurezza energetica, lo sviluppo sociale ed economico, gli scambi culturali, la sicurezza e la protezione civile nella regione del Danubio. Mi rallegro inoltre per il fatto che la strategia sia il risultato di un’ampia consultazione delle parti interessate, tra cui le autorità nazionali, regionali e locali ma anche i rappresentanti del mondo accademico nonché le organizzazioni non governative; ciò costituisce un fattore importante ai fini della sua riuscita. È necessario istituire nella regione un forum della società civile che raggruppi attori del settore pubblico e privato consentendo loro di partecipare allo sviluppo delle strategie macroregionali; ed è altrettanto necessario valorizzare il contesto culturale del Danubio mediante la promozione del dialogo culturale, il sostegno ai programmi di scambio universitari e ai progetti destinati ai giovani che si basano sulla cooperazione transnazionale, sulla promozione del turismo sostenibile e sulla tutela del patrimonio storico e architettonico. La cooperazione in materia di progetti culturali è essenziale al fine di promuovere il dialogo interculturale e la comprensione tra i paesi della regione danubiana.</p>
    </intervention>
    <intervention id="4-234-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">È importante che la strategia dell’Unione europea per la regione del Danubio venga adottata in occasione del Consiglio europeo di giugno, in modo che l’attuazione della strategia stessa possa iniziare al più presto. È però altrettanto importante impiegare per lo sviluppo di questa regione i fondi europei esistenti – per un ammontare di 100 miliardi di euro – tramite il Fondo europeo per lo sviluppo regionale, il Fondo di coesione e il Fondo sociale europeo. Tali fondi garantiranno un sostegno diretto all’attuazione della strategia; in assenza di progetti precisi che utilizzino i fondi stessi, la strategia perderà ogni valore. La strategia per la regione del Danubio si prefigge l’obiettivo di creare occupazione e stimolare la crescita economica nei territori colpiti dalla crisi. Valorizzando le caratteristiche specifiche delle singole regioni, sarà possibile utilizzare i Fondi strutturali in maniera assai più efficiente e creare un valore aggiunto a livello regionale; inoltre, le risorse finanziarie non utilizzate potrebbero costituire anch’esse una fonte di finanziamento per progetti macroregionali. L’adozione della strategia per la regione del Danubio costituisce l’esito naturale del Vertice su questa regione che si è tenuto a Bucarest alla fine dell’anno scorso, e che ha offerto una significativa dimostrazione dell’importanza economica che l’Unione europea annette a questo fiume.</p>
    </intervention>
    <intervention id="4-235-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Il Danubio collega dieci paesi europei e – grazie agli oltre 200 milioni di abitanti che popolano la regione circostante – è dotato di un notevolissimo potenziale socioeconomico. La regione del Danubio rappresenta quindi uno snodo cruciale per i programmi della politica di coesione dell’Unione europea. La strategia per questa regione si impernia su tre aree prioritarie: connettività e comunicazioni (compresi trasporti, energia e società dell’informazione); tutela dell’ambiente e prevenzione delle catastrofi naturali; necessità di stimolare il potenziale di sviluppo socioeconomico. A mio parere, l’attuazione della strategia per la regione del Danubio richiede un approccio dal basso che agevoli la circolazione dei beni e l’aggiornamento delle infrastrutture, migliorando quindi le condizioni economiche generali dell’intera regione. La strategia non deve però fornire il pretesto per istituire nuovi organismi; il suo obiettivo principale deve rimanere quello di rafforzare il coordinamento tra i singoli attori della regione. Di conseguenza, alla strategia non si devono destinare fondi specifici.</p>
      <p sl="cs">È dunque necessario insistere sull’applicazione del principio dei “tre no”, già approvato dal Consiglio: in altre parole, sulla neutralità legislativa, amministrativa e di bilancio. Da questo punto di vista, la strategia macroregionale deve costituire innanzi tutto uno strumento per promuovere l’efficacia della cooperazione e sfruttare meglio le risorse esistenti. È necessario altresì replicare alle critiche rivolte al proposito della Commissione di incoraggiare la navigazione sul Danubio migliorandone la navigabilità. I critici affermano che le modifiche artificiali apportate al letto del fiume danneggerebbero la vegetazione delle rive, provocando pure un complessivo deterioramento ambientale della zona circostante.</p>
    </intervention>
    <intervention id="4-236-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Sono favorevole a un approccio integrato, che comprenda l’elaborazione di strategie macroregionali applicabili all’intera Unione europea, allo scopo di rendere più efficace la politica regionale. La strategia per il Mar Baltico offre già un modello per coordinare le politiche dell’Unione europea ed erogare finanziamenti nell’ambito di unità territoriali geopolitiche – macroregioni – definite sulla base di criteri specifici. Accolgo con particolare favore l’adozione della strategia per la regione del Danubio e sostengo l’annesso piano d’azione, il quale soddisfa i requisiti di migliorare la mobilità, la sicurezza energetica, la tutela dell’ambiente, lo sviluppo sociale ed economico, gli scambi culturali, la sicurezza e la protezione civile nella regione del Danubio. Sull’esempio di questa strategia regionale chiedo di istituire uno spazio atlantico euroafricano, che consentirebbe di intensificare le relazioni tra le coste sudoccidentali d’Europa, le regioni ultraperiferiche e i paesi vicini del gruppo di Stati ACP (Africa, Caraibi e Pacifico). Una tale misura consentirebbe pure di migliorare la cooperazione in materia, per esempio, di trasporti, sicurezza energetica, scambi scientifici, sviluppo del turismo, sicurezza e lotta all’immigrazione illegale.</p>
    </intervention>
    <intervention id="4-237-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">A mio avviso la strategia dell’Unione europea per la regione del Danubio, che rappresenta uno strumento per coordinare le politiche dell’Unione, dovrà raccogliere le sfide che incombono su questa regione. Vogliamo una strategia adeguata, che si fondi su nuove tecnologie, innovazione e investimenti e che, una volta attuata, migliori la qualità della vita di tutti i cittadini europei nella regione del Danubio.</p>
    </intervention>
    <intervention id="4-238-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della risoluzione sull’attuazione della strategia dell’Unione europea per la regione del Danubio, poiché essa risponde alla necessità di migliorare la mobilità, la sicurezza energetica, la protezione dell’ambiente, lo sviluppo sociale ed economico, gli scambi culturali, la sicurezza e la protezione civile in quella regione.</p>
    </intervention>
    <intervention id="4-239-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La regione del Danubio ha caratteristiche proprie e un’importanza storica particolare che, come nel caso del Baltico, giustificano l’adozione di una strategia specifica da parte dell’Unione europea. Il cuore di questa macroregione è il suo fiume principale, che per l’Europa rappresenta una via navigabile di estrema importanza. Mobilità, sicurezza energetica, protezione dell’ambiente, sviluppo sociale ed economico, scambi culturali, sicurezza e protezione civile nell’area circostante si possono migliorare grazie alla prevista intensificazione dell’interdipendenza. Tenendo conto dei paesi che formano la regione del Danubio, una strategia siffatta può contribuire a sanare le ferite esistenti e a scongiurare il riaccendersi di antiche controversie, rafforzando in tal modo la coesione europea e aprendo la strada a futuri allargamenti dell’Unione. Mi auguro che gli investimenti destinati a queste regioni non compromettano né riducano il sostegno per le regioni ultraperiferiche, per loro natura meritevoli di incentivi e assistenza speciali. Tale misura gioverà pure alla coesione europea.</p>
    </intervention>
    <intervention id="4-240-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">In seguito all’invito, rivolto dal Consiglio europeo alla Commissione, di redigere un documento che definisse una strategia dell’Unione europea per la regione del Danubio, l’8 dicembre dell’anno scorso la Commissione ha presentato un progetto di “Strategia dell’Unione europea per la regione danubiana”, comprendente un piano d’azione. Data l’importanza geostrategica che questa regione riveste in svariati settori – turismo, trasporti, ambiente, energia, vicinato, coesione territoriale e così via – il Parlamento è divenuto un partner essenziale per la definizione della strategia, e deve continuare a svolgere questo ruolo per tutto il periodo dell’attuazione. Mi rallegro quindi per l’adozione di questa proposta di risoluzione, nella consapevolezza che essa recherà sviluppo sostenibile a una regione attraversata dal più grande fiume europeo, abitata da quasi 160 milioni di persone, che per le sue risorse ambientali e storiche merita di essere inserita dall’UNESCO tra i patrimoni mondiali dell’umanità.</p>
    </intervention>
    <intervention id="4-241-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, l'articolo 3 del TUE riconosce, come uno degli obiettivi dell'UE, la coesione territoriale. La proposta di risoluzione comune, votata oggi in Parlamento, chiede che tale principio sia applicato anche nei riguardi della Regione del Danubio. Gli Stati membri dell'UE che rientrano in tale Regione sono 14, tra questi figurano la Germania, ma anche la Romania e la Bulgaria ed è soprattutto per tali Stati che richiediamo l'effettiva applicazione del principio sancito dall'art. 3. Già nel 2008 il Parlamento aveva richiesto a gran voce che il Consiglio e la Presidenza del Consiglio decidessero di porre un piano strategico atto a prevedere e mettere in pratica degli aiuti verso tale Regione, di modo tale da offrirle quell'input di cui tanto ha bisogno per poter godere di una economia forte ed indipendente da altri sovvenzionatori. A tre anni di distanza ci ritroviamo a chiedere che venga attuata una politica che si interessi di sostenere una crescita intelligente, sostenibile ed inclusiva; chiediamo la promozione delle aree più svantaggiate il cui sviluppo apporterebbe un miglioramento delle consizioni ambientali e sociali. Il mio voto in favore della proposta di risoluzione altro non é che un piccolo gesto verso una regione che ha bisogno dell'aiuto europeo e per il quale non possiamo tirarci indietro.</p>
    </intervention>
    <intervention id="4-242-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Esprimo il mio apprezzamento per questa risoluzione, la quale: sottolinea che, da un punto di vista ecologico, le zone centrali e sudorientali d’Europa sono tra le regioni più ricche ma nel contempo più vulnerabili del continente, caratterizzate da un ecosistema di elevata complessità ecologica e grande valore che richiede quindi un livello di protezione particolare; plaude all’obiettivo della strategia europea per la regione del Danubio di creare una regione vivibile, sostenibile e, nel contempo, sviluppata e prospera mediante la gestione dei rischi ambientali, quali inondazioni e inquinamento industriale, il mantenimento della qualità e del volume delle riserve idriche, garantendone l’uso sostenibile, la tutela della biodiversità, dei paesaggi e della qualità dell’aria e del suolo; sottolinea l’importanza della protezione dell’ambiente nel bacino del Danubio, che dovrebbe influire sullo sviluppo agricolo e rurale responsabile della regione; invita a migliorare lo stato ecologico del Danubio e ad adottare misure intese a ridurre l’inquinamento e a prevenire ulteriori fuoriuscite di petrolio e di altre sostanze tossiche e nocive; sottolinea che il buono stato ecologico del Danubio è il presupposto per tutte le attività umane lungo il corso del fiume e raccomanda di prestare particolare attenzione agli obiettivi ambientali.</p>
    </intervention>
    <intervention id="4-243-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Con una popolazione di 100 milioni di abitanti suddivisi in 14 paesi, otto dei quali sono Stati membri dell’Unione europea, la regione del Danubio comprende alcune delle zone più ricche e alcune delle più povere d’Europa e si può definire una macroregione con capacità economiche eterogenee.</p>
      <p sl="pt">L’efficacia delle politiche regionali dipende dal sostegno allo sviluppo, oltre che dall’attuazione di strategie che risolvano una serie di problemi locali e stimolino la crescita economica di paesi la cui popolazione è legata al fiume, in modo da promuovere lo sviluppo sostenibile. In tali circostanze, e dal momento che la presente strategia – basata sui tre obiettivi interconnessi dello sviluppo socioeconomico, del miglioramento dei trasporti e infine del sostegno alle fonti di energia alternativa e della protezione dell’ambiente – con l’annesso piano d’azione contribuirà a promuovere la regione e a ridurre al minimo le differenze regionali esistenti, grazie a un miglior coordinamento dell’operato degli otto Stati membri della regione, accolgo con favore la sua adozione.</p>
    </intervention>
    <intervention id="4-244-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La strategia per la regione del Danubio intende migliorare le modalità di utilizzo di questo fiume come via di trasporto, e ciò probabilmente comporterà l’approfondimento dei canali navigabili. La strategia riguarda pure il campo energetico, e in qualche caso potrebbe prevedere l’espansione delle centrali idroelettriche. Ancora, la strategia è pensata per fungere da importante fattore di stimolo dell’economia. Dobbiamo quindi augurarci che il nuovo progetto faro dell’Unione europea – ossia la strategia per la regione del Danubio – si veda attribuire alcuni contenuti apprezzabili e tangibili. La vita reale che riusciremo a infondere a questo progetto dipenderà naturalmente, tra l’altro, dalla soluzione che daremo al problema della tensione tra l’obiettivo della protezione ambientale e quello di compattare la regione del Danubio, e dalla possibilità che il Danubio costituisca un denominatore comune sufficiente per l’attuazione di questo progetto colossale. Ho votato a favore del progetto.</p>
    </intervention>
    <intervention id="4-245-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="bg">Sono stata lietissima di sottoscrivere e votare la proposta di risoluzione del Parlamento europeo sull’attuazione della strategia dell’Unione europea per la regione del Danubio.</p>
      <p sl="bg">La strategia per la regione del Danubio offre l’occasione di liberare il potenziale di sviluppo e cooperazione di molte regioni europee in svariati settori. Vorrei soffermarmi su due aspetti della strategia per la regione del Danubio che mi stanno particolarmente a cuore: lo sviluppo del turismo e il mantenimento della sicurezza nella regione. Per quanto riguarda il ruolo della strategia nello sviluppo del turismo, essa può contribuire a cancellare le disuguaglianze socioeconomiche che si riscontrano in Europa, a creare occupazione e a incoraggiare il dialogo culturale nonché la conoscenza del ricco patrimonio europeo della regione in campo culturale, etnico e naturale.</p>
      <p sl="bg">La strategia per la regione del Danubio può contribuire a mantenere la sicurezza della regione circostante il Danubio, e svolgere un ruolo importante nel controllo della migrazione dentro e fuori l’Unione, oltre che nella lotta alla criminalità.</p>
      <p sl="bg">Per ottenere risultati concreti è importantissimo svolgere operazioni congiunte in settori delicati come quelli della sicurezza e della migrazione. Per tale motivo sono favorevole al rafforzamento della cooperazione regionale su questi temi e al miglioramento delle capacità istituzionali in materia.</p>
    </intervention>
    <intervention id="4-246-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La strategia dell’Unione europea per la regione del Danubio, che conta 115 milioni di abitanti, offre l’opportunità di accelerare la cooperazione transfrontaliera nonché lo sviluppo sostenibile della regione in campo economico e culturale. In giugno il Consiglio avrebbe dovuto stabilire il calendario e le tappe concrete dell’attuazione. La strategia si impernia sul miglioramento della mobilità, dell’approvvigionamento energetico, della sicurezza, della protezione dell’ambiente e della gestione delle catastrofi. Mi auguro che essa generi un nuovo dinamismo regionale, con il coinvolgimento di tutti i gruppi e le parti interessate, così da assicurare l’utilizzo ottimale dei progetti che vengono sostenuti. Saremmo lieti altresì di veder nascere un’iniziativa a livello macroregionale per il miglioramento della sicurezza in fatto di politica nucleare nella regione del Danubio. In particolare, in questa regione vi sono ancora centrali nucleari che rappresentano un rischio per l’ambiente e la popolazione, eppure la procedura delle valutazioni d’impatto ambientale non prevede consultazioni adeguate – anzi, non prevede consultazioni di sorta – con regioni e Stati confinanti. Su questo punto è quindi necessario intervenire. Rilevo con grande soddisfazione che nel quadro della strategia per la regione del Danubio si potranno utilizzare solo fondi già resi disponibili nell’ambito dei Fondi strutturali (circa un miliardo di euro per il periodo 2007-2013); in altre parole, non vengono stanziati fondi ulteriori e non c’è bisogno né di nuove istituzioni, né di nuovi provvedimenti legislativi. Di conseguenza, ho votato a favore di questa proposta di risoluzione.</p>
    </intervention>
    <intervention id="4-247-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">In sede di voto, quest’oggi, ho sostenuto l’adozione della proposta di risoluzione comune sulla strategia dell’Unione europea per la regione del Danubio. L’idea di un approccio integrato, comprendente l’elaborazione a livello di Unione europea di strategie dedicate alle macroregioni, costituisce il miglior esempio di cooperazione territoriale e un metodo valido per rendere più efficace la politica regionale; va quindi sostenuta e sviluppata. La strategia per la regione del Mar Baltico, adottata a metà dell’anno scorso, è un modello di coordinamento della politica dell’Unione europea e di finanziamento delle macroregioni – unità geopolitiche territoriali definite sulla base di criteri particolari.</p>
      <p sl="pl">La grande regione del Danubio, che comprende 14 paesi europei e conta 115 milioni di abitanti sia all’interno che all’esterno dell’Unione, esigeva l’elaborazione di un piano unico che intrecciasse aspetti economici, ambientali, sociali e culturali (si tratta anche dei quattro pilastri della strategia).</p>
      <p sl="pl">Nell’ambito della necessità di effettuare un’analisi intermedia dell’attuazione della strategia dell’Unione europea per la regione del Danubio, analogamente a quanto suggerisce la relazione della strategia per la regione del Mar Baltico, la risoluzione invita la Commissione a predisporre strumenti concreti e criteri di valutazione dei progetti che siano basati su indicatori comparabili. Il Parlamento ha pure esortato la Commissione ad analizzare i primi risultati e le prime esperienze emersi in relazione all’attuazione della strategia dell’Unione europea per la regione del Danubio, e poi – utilizzando l’esempio delle due strategie (quella per il Baltico e quella per il Danubio) – a individuare possibili fonti e metodologie di finanziamento delle strategie macroregionali.</p>
    </intervention>
    <intervention id="4-248-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, alla luce delle innumerevoli considerazioni riguardanti l'attuazione di tale strategia, personalmente ho deciso di votare a favore, soprattutto in considerazione del fatto che la regione danubiana, comprendente 14 Paesi europei e circa 115 milioni di abitanti, è una zona in cui è possibile sviluppare sinergie rafforzate fra varie politiche dell'UE, in materia di coesione, trasporti, economia, energia, ambiente, allargamento e politica di vicinato. Tale strategia, pertanto, dovrebbe, secondo il mio punto di vista, combinare fra loro elementi economici, ambientali, sociali e culturali, in quanto una macroregione come quella danubiana accrescerebbe significativamente il benessere economico dell'intera Comunità Europea, favorendo l'occupazione e promuovendo uno sviluppo integrato. Credo quindi che il carattere unificante ed integrativo di tale strategia esprima la convinzione di tutti gli Stati Membri dell'Unione di apportare un importante contributo al superamento delle vecchie divisioni dell'Europa, al successo globale e ad una maggiore efficienza dell'Europa.</p>
    </intervention>
    <intervention id="4-249-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nel 2009, il Consiglio europeo ha invitato la Commissione a elaborare una strategia europea per la regione del Danubio, considerando che la regione danubiana, che comprende 14 paesi europei e 115 milioni di abitanti – Germania, Austria, Slovacchia, Repubblica ceca, Slovenia, Ungheria, Romania, Bulgaria, Croazia, Serbia, Bosnia-Erzegovina, Montenegro, Moldova e Ucraina – fra i quali figurano Stati membri dell’Unione europea ma anche paesi terzi, è un’area in cui è possibile sviluppare sinergie rafforzate fra varie politiche dell’Unione europea. Non posso che rallegrarmi per l’adozione della strategia per la regione del Danubio da parte della Commissione europea, e sostenere l’annesso piano d’azione che si basa su quattro pilastri: creare collegamenti con la regione del Danubio, proteggere l’ambiente, sviluppare la prosperità e rafforzare la regione danubiana. La strategia risponde alla necessità di migliorare la mobilità, la sicurezza energetica, la protezione dell’ambiente, lo sviluppo sociale ed economico, gli scambi culturali, la sicurezza e la protezione civile nella regione del Danubio. Mi auguro che il Consiglio europeo adotti la strategia europea per la regione del Danubio e che si proceda al più presto alla sua attuazione.</p>
    </intervention>
    <intervention id="4-250-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">La funzione del Danubio è quella di fungere da spina dorsale di una struttura macroregionale di cui fanno parte Länder, regioni e Stati membri, insieme a paesi che non appartengono ancora, o non appartengono affatto, all’Unione europea, ma che tutti insieme cercano una prosperità comune. Il Danubio non è più blu come nel valzer di Strauss: in effetti, l’ammontare dei progetti di protezione dell’ambiente tocca, secondo le stime, i nove miliardi di euro. Tutti gli investimenti che si effettueranno nel bacino del Danubio dovranno riguardare sviluppi scientifici e tecnologici d’avanguardia, e la protezione dell’ambiente andrà inserita già nella fase di progettazione del sistema (“sistemi intelligenti di conoscenza verde”).</p>
      <p sl="ro">Tali investimenti creano nuove opportunità di crescita economica sostenibile e migliorano la qualità della vita, sviluppando beni naturali e ambientali e promuovendo la politica ambientale dell’Unione europea, per esempio con l’istituzione di un sistema di controllo e gestione dei fattori ambientali, l’eliminazione degli effetti ambientali avversi nel caso di catastrofi naturali, proteggendo la biodiversità, preservando ed estendendo le zone boschive, i parchi e le fasce verdi nelle aree urbane. Il sostegno delle autorità locali e dei cittadini è preziosissimo, poiché mette in risalto l’efficace funzionamento del dialogo interno a ogni livello: in tal modo la strategia per la regione del Danubio diviene una strategia per i cittadini europei.</p>
    </intervention>
    <intervention id="4-251-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Con questa risoluzione, il Parlamento europeo: 1. si compiace dell’approvazione da parte della Commissione della strategia per la regione del Danubio e sostiene l’annesso piano d’azione che si articola in quattro pilastri (creare collegamenti con la regione del Danubio, proteggere l’ambiente, sviluppare la prosperità e rafforzare la regione danubiana) e risponde alla necessità di migliorare la mobilità, la sicurezza energetica, la protezione dell’ambiente, lo sviluppo sociale ed economico, gli scambi culturali, la sicurezza e la protezione civile nella regione del Danubio; 2. ricorda che il Parlamento europeo chiede questa strategia dal 2008 e invita la Presidenza ungherese del Consiglio dell’Unione europea e il Consiglio europeo ad approvare la Strategia dell’Unione europea per la regione del Danubio prima che si tenga il Consiglio europeo di giugno e ad avviarne l’attuazione al più presto.</p>
    </intervention>
    <intervention id="4-252-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa proposta di risoluzione perché la regione danubiana, che comprende 14 Paesi europei e 115 milioni di abitanti, deve essere gestita attraverso un piano collettivo condiviso, che ne permetta una valorizzazione economica e culturale in grado di preservarne le inestimabili bellezze artistiche ed ambientali. Gli Stati Membri dovranno ora utilizzare i Fondi strutturali disponibili per il 2007-2013 per garantire massimo sostegno a questa strategia. In particolare l'impegno dovrà essere quello di creare nuovi posti di lavoro, soprattutto nei territori maggiormente colpiti dalla crisi. Se la strategia del Danubio verrà sostenuta da un forte impegno politico, allora potrà contribuire al superamento delle vecchie divisioni dell'Europa, realizzazzando un ulteriore passo verso la reale integrazione dei popoli. Portare al successo il piano avrà ricadute positive in un contesto geografico molto più ampio, valorizzando la sua posizione strategica che la rende l'accesso dell'Europa verso i Balcani occidentali.</p>
    </intervention>
    <intervention id="4-252-500" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="ro">La strategia per la regione del Danubio è un progetto dell’Unione europea cui sono invitati a partecipare anche i paesi terzi che si affacciano su quel fiume, e che si prefigge l’obiettivo di sviluppare l’immenso potenziale economico della regione del Danubio. Il Danubio collega dieci Stati europei, sei dei quali sono Stati membri dell’Unione europea. Tutti questi paesi vengono incoraggiati a cooperare in settori quali il trasporto fluviale, lo sviluppo e la protezione sociale, lo sviluppo economico sostenibile, le infrastrutture energetiche e dei trasporti, la protezione ambientale, il turismo, la cultura e l’istruzione. La strategia individua inoltre risposte comuni a sfide quali il miglioramento della qualità della vita, la promozione della competitività e dell’interesse delle località poste sul Danubio e la possibilità di attrarre investimenti in aree strategiche. A mio avviso, per garantire sicurezza e occupazione in questa zona occorre instaurare un migliore coordinamento tra le autorità locali e regionali e le organizzazioni operanti nella regione del Danubio. Sono anche favorevole a incoraggiare lo sviluppo economico e sociale della regione del Danubio in quanto area prioritaria dell’Unione e a promuovere un’integrazione regionale più intensa nella zona, che a sua volta fornirebbe l’impulso dinamico per la creazione di uno spazio economico europeo più vasto. Sono favorevole all’attuazione di questa strategia, in quanto la regione del Danubio offre un notevole potenziale socioeconomico all’interno dell’Europa.</p>
    </intervention>
    <intervention id="4-253-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La regione del Danubio comprende 14 Stati membri dell’Unione europea e un totale di 115 milioni di abitanti. È una regione assai eterogenea, dove la mobilità è intensissima e il livello di interconnettività è estremamente alto. Ciò dimostra che si tratta di un’area in cui è possibile sviluppare sinergie rafforzate fra varie politiche, segnatamente in materia di coesione, trasporti, economia, energia, ambiente, e persino di allargamento e politica di vicinato.</p>
      <p sl="pt">È una regione ricca, dalle grandi capacità economiche, che però ha bisogno di sforzi coordinati per svilupparsi in maniera compatta, integrata e sostenibile. Una strategia integrata e coordinata, tesa a instaurare la cooperazione tra gli Stati membri e le loro regioni, sembra un metodo adatto per cogliere l’obiettivo della coesione territoriale. A tale scopo, stimo essenziale coinvolgere tutti gli attori istituzionali e civili, in particolare grazie alla partecipazione degli organismi locali e regionali.</p>
      <p sl="pt">L’attuazione della strategia deve implicare anche un uso più efficiente dei Fondi strutturali e, soprattutto, la possibilità di destinare ai progetti macroregionali le risorse finanziarie non utilizzate.</p>
      <p sl="pt">Voterò a favore di questa proposta di risoluzione sulla regione del Danubio, e mi auguro che strategie analoghe vengano sviluppate per altre macroregioni europee.</p>
    </intervention>
    <intervention id="4-255-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Intendo votare a favore della presente proposta di risoluzione poiché essa affronta i problemi relativi alla stabilità della legislazione che regola l’attività delle imprese, i casi di Mikhail Khodorkovsky e Platon Lebedev, i metodi con cui le autorità russe combattono il terrorismo, in particolare nel Caucaso settentrionale, e infine la situazione in materia di diritti umani. Questa risoluzione è importante soprattutto perché pone in grande risalto il partenariato per la modernizzazione. Voterò quindi a favore, poiché sono convinto che la modernizzazione della società russa passi anche per l’attuazione dello Stato di diritto.</p>
    </intervention>
    <intervention id="4-256-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato per questa proposta di risoluzione poiché sono persuasa che il pieno rispetto dei diritti umani e dello Stato di diritto da parte della Federazione russa migliorerà l’immagine e la credibilità di quel paese nel mondo, in particolare per quanto riguarda le sue relazioni con l’Unione europea. È importante che la Federazione russa rispetti gli impegni presi a livello internazionale, anche nel contesto del Consiglio d’Europa, ove si è impegnata a rispettare fino in fondo le norme europee in materia di democrazia, diritti umani, diritti fondamentali e Stato di diritto.</p>
    </intervention>
    <intervention id="4-257-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Pur condividendo le preoccupazioni espresse dai colleghi, non posso esimermi dal notare gli immensi progressi compiuti dalla Russia verso la democrazia e lo Stato di diritto. Qualsiasi osservatore imparziale deve ammettere che il rispetto per i diritti umani e le libertà individuali, nell’odierno Stato russo, è notevolmente migliorato rispetto al precedente regime sovietico; un regime che non cessa di farci inorridire, a mano a mano che ne conosciamo meglio le caratteristiche. Nel momento in cui discutiamo di Stato di diritto in Russia, non posso esimermi dal deprecare e condannare duramente coloro che lo mettono a repentaglio, con attentati che feriscono e uccidono persone innocenti, perseguendo fanatici programmi terroristici. Esprimo quindi il mio più sincero cordoglio alle vittime. Mi auguro che la Russia continui ad allontanarsi dal suo sinistro passato sovietico, si avvicini sempre più all’Unione europea nel rispetto dei diritti, delle libertà e delle garanzie per i cittadini, e assuma quel ruolo di potenza europea che fu il sogno di Pietro il grande.</p>
    </intervention>
    <intervention id="4-258-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Per l’Unione europea la Russia è un partner importante che deve contribuire a instaurare una cooperazione sostenibile fondata sulla democrazia e lo Stato di diritto. È dunque importante che non sussista il minimo dubbio sulla disponibilità delle autorità russe a difendere lo Stato di diritto. Di conseguenza, gli organi giudiziari e le istituzioni responsabili per l’applicazione della legge in quel paese devono svolgere la propria funzione in modo efficace, imparziale e indipendente.</p>
      <p sl="pt">Condanno l’attentato all’aeroporto Domodedovo ed esprimo il mio cordoglio ai familiari delle vittime. Sottolineo la necessità che le autorità russe rispondano a quest’attentato utilizzando strumenti legali e moderati, così da permettere al sistema giudiziario russo di operare in piena libertà e indipendenza per processare e condannare i responsabili dell’attentato.</p>
    </intervention>
    <intervention id="4-259-000" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Con la presente proposta di risoluzione, il Parlamento europeo intende richiamare l’attenzione sugli inquietanti sviluppi che si registrano in Russia, Stato che, in quanto membro del Consiglio d’Europa, si è impegnato a rispettare pienamente le norme europee in materia di democrazia, diritti umani e Stato di diritto; nella realtà, queste norme vengono ignorate e violate grossolanamente. Un chiaro esempio in questo senso è il processo contro Mikhail Khodorkovsky e Platon Lebedev, gli ex proprietari di Yukos; si tratta di una vicenda farsesca, da cui non si ricava certo l’impressione che in Russia la legge e la giustizia siano uguali per tutti. Da un lato non si risparmiano gli sforzi per condannare gli oppositori del Primo ministro russo Vladimir Putin, ma dall’altro non si muove un dito per assicurare alla giustizia gli assassini di Anna Politkovskaya e di altri giornalisti. In Russia ai dissenzienti viene negato il diritto di associazione e di manifestare liberamente, e chi sfida questo divieto rischia il carcere: è una situazione inaccettabile.</p>
      <p sl="lv">Noi vogliamo che la Russia diventi un paese democratico, economicamente sviluppato e stabile, tale da costituire un partner affidabile per i suoi vicini, cioè l’Unione europea e i paesi della NATO. Purtroppo i più importanti leader politici russi portano avanti una politica completamente diversa, che allontana progressivamente la Russia dalle altre democrazie. Se la Russia desidera entrare a far parte dell’Organizzazione mondiale del commercio, i suoi principali esponenti politici dovranno cambiare radicalmente atteggiamento in materia di democrazia, Stato di diritto e diritti umani.</p>
    </intervention>
    <intervention id="4-260-000" speaker_id="96901" name="Krišjānis KARIŅŠ" is_mep="True" mode="written" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Ho votato a favore della proposta di risoluzione del Parlamento europeo sullo Stato di diritto in Russia, che richiama l’attenzione sulle violazioni dei diritti umani e dei diritti fondamentali, nonché sulla minaccia che grava in quel paese sullo sviluppo della democrazia. Mi rallegro che il Parlamento, adottando questa risoluzione, abbia riconosciuto, in linea di principio, che in Russia non esistono né democrazia né Stato di diritto. Vorrei però sottolineare che la politica dell’Unione europea nei confronti della Russia avrà successo solo nella misura in cui gli Stati membri perseguiranno una politica estera comune. Gli avvenimenti più recenti – per esempio il fatto che la Francia abbia concluso un accordo per la vendita di navi da guerra della classe Mistral alla Russia – dimostrano al contrario che la politica estera e di sicurezza comune dell’Unione europea è una mera finzione: gli interessi della Francia hanno prevalso sulla politica estera comune. L’accordo è stato concluso nonostante le obiezioni degli Stati baltici e i commenti dei generali russi sul potenziale di queste navi, la cui assenza si è fatta sentire nella guerra contro la Georgia. Transazioni di questo genere incrinano la fiducia tra i paesi europei e testimoniano il successo della politica del divide et impera attuata dalla Russia. L’Unione europea potrà promuovere lo Stato di diritto in Russia solo se gli Stati membri porranno gli interessi comuni di tutti i paesi europei al di sopra dei propri interessi individuali.</p>
    </intervention>
    <intervention id="4-261-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa risoluzione, la quale condanna il fatto che, in Russia, giornalisti indipendenti, attivisti della società civile, avvocati e difensori dei diritti umani sono spesso stati oggetto di minacce e violenze; inoltre la risoluzione lamenta la scarsa chiarezza della legislazione antiestremista e delle nuove disposizioni contenute nella legge sul Servizio di sicurezza federale (FSB), scarsa chiarezza che consente di utilizzare tali disposizioni per commettere soprusi nei confronti di ONG, minoranze religiose e organi di informazione.</p>
    </intervention>
    <intervention id="4-262-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Ho letto attentamente la proposta di risoluzione sullo Stato di diritto in Russia, e vorrei proporre tre brevi osservazioni. In primo luogo, a mio avviso, il Parlamento europeo ha fatto benissimo a sfruttare ogni opportunità per discutere i problemi dei diritti umani e della qualità dello Stato di diritto; dovremmo ricorrere più spesso a questo metodo, e con un maggior numero di paesi. La mia seconda osservazione riguarda la forma. I nostri commenti devono essere oggettivi; in altre parole non dobbiamo snocciolare prediche paternalistiche, ma piuttosto tendere la mano per offrire un aiuto concreto. Francamente, non capisco come i critici del processo agli oligarchi della Yukos possano essere così certi che quel processo sia stato inficiato da pressioni politiche. Attaccare il verdetto e ignorare le prove presentate in materia di evasione fiscale e altri reati è certamente una forma di pressione politica; perché mai i critici partono automaticamente dal presupposto che le prove siano state falsificate? Potrei fare numerosi esempi analoghi. Per quanto riguarda lo Stato di diritto, la Russia è afflitta essenzialmente da due problemi. Il primo sta nel fatto che il paese sta ora attraversando una trasformazione del diritto e della cultura giuridica; è un processo che richiede del tempo e che non andrà in porto solo grazie alla buona volontà del Cremlino. Il secondo problema riguarda invece l’instabilità della situazione dal punto di vista della sicurezza e la diffidenza verso le buone intenzioni di alcuni consulenti. In che modo l’Unione europea aiuterà la Russia nella lotta contro il terrorismo e per l’estradizione di sospetti terroristi che hanno trovato rifugio nei paesi dell’Unione europea? Quali iniziative prenderà l’Unione contro la violazione dei diritti politici dei cosiddetti “non cittadini” nei paesi dell’UE? Non basta offrire consigli; dobbiamo offrire anche aiuto.</p>
    </intervention>
    <intervention id="4-263-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Sono convinto che la Russia rimanga uno dei più importanti partner dell’Unione europea per il mantenimento della sicurezza e della stabilità nel mondo, e che la cooperazione tra Russia e Unione europea si debba quindi rafforzare. Dobbiamo intensificare l’impegno a lavorare insieme alla Russia per rispondere alle sfide comuni in settori cruciali: per esempio la lotta al terrorismo, la politica energetica e la governance economica mondiale. L’Unione europea e la Russia devono intensificare i negoziati su un nuovo partenariato e accordo di cooperazione di carattere complessivo e vincolante, che abbracci i temi della democrazia, dello Stato di diritto e del rispetto per i diritti umani e fondamentali. È necessario sviluppare iniziative comuni con il governo russo per promuovere la sicurezza e la stabilità nel mondo e in particolare – per quel che riguarda i vicini comuni – per giungere a una risoluzione pacifica dei conflitti nel Nagorno-Karabakh, in Transnistria e in Georgia, in linea con il diritto internazionale.</p>
    </intervention>
    <intervention id="4-264-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">In Russia lo Stato di diritto è veramente minacciato. Parafrasando Marie Mendras, potremmo dire che stiamo assistendo alla vendetta della storia per le deformazioni che ha dovuto subire. Sin dalla fine dell’era Eltsin, si è dipanata dinanzi ai nostri occhi una politica che è consistita nell’indebolimento di tutte le istituzioni pubbliche. Nonostante l’apparenza di legalità, il rispetto della legge è stato soffocato da uno straripante groviglio di norme e regolamenti. I processi Khodorkovsky e Lebedev ci offrono un esempio caratteristico: la facciata della legge rimane in piedi, ma la legge stessa viene piegata a scopi diversi da quelli della sua funzione originaria. La crescita economica non lascerà spazio allo Stato di diritto; l’economia fine a se stessa genera abusi, sfruttamento e interessi di parte. La ricchezza deve identificarsi con la libertà, incoraggiare il progresso collettivo e consentire a ogni singola persona di realizzarsi individualmente. L’economia di mercato non può operare in maniera virtuosa in assenza di uno Stato equo, cioè di uno Stato che assolva pienamente i suoi compiti in uno spirito di equità e giustizia; uno Stato che garantisca imparzialmente ai cittadini l’accesso a tutti i diritti fondamentali, come per esempio l’accesso all’istruzione, all’assistenza sanitaria, alla giustizia, alla cultura, all’amministrazione e alle fondamentali esigenze della vita.</p>
    </intervention>
    <intervention id="4-265-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La proposta di risoluzione comune sulla Russia riguarda alcuni punti importanti che costituiscono problemi esistenziali per qualsiasi democrazia: tribunali indipendenti, processi equi e rapidi e un perseguimento efficace degli atti criminosi. Sono favorevole al testo, allorché esso rileva la necessità di porre rimedio alle attuali carenze del sistema giuridico e giudiziario russo. La condanna degli attentati terroristici all’aeroporto Domodedovo è altrettanto importante, in quanto dimostra la solidarietà dell’Unione europea con questo importante Stato partner. Il tono adottato a proposito di alcuni procedimenti giudiziari attesi o in corso (per esempio il processo Khodorkovsky) è però inopportuno e poco diplomatico. Se parliamo di “processi dalle motivazioni politiche” o di “gravi questioni giudiziarie”, finiamo per adottare il linguaggio degli oppositori politici del Primo ministro russo. Tale impostazione diviene particolarmente evidente nel momento in cui si chiede una “revisione giudiziaria indipendente” dei verdetti.</p>
      <p sl="de">In tal modo si insinua – senza la minima base di conoscenze o di indagini precedenti – che l’intera giustizia russa non è indipendente ed emette verdetti “sbagliati”. Siffatti “giudizi”, pronunciati dall’esterno senza alcuna conoscenza dei fatti concreti, sono del tutto irrilevanti e soprattutto rappresentano un’interferenza negli affari interni; per tale motivo mi sono astenuto dal voto.</p>
    </intervention>
    <intervention id="4-266-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, viste le consultazioni UE-Russia sul tema dei diritti umani e considerando che l'UE continua ad impegnarsi per approfondire e sviluppare ulteriormente le relazioni tra l'Ue e la Russia, nel rispetto dei principi democratici e dei diritti fondamentali, è mia convinzione che la Russia resti un partner importante per l'Unione Europea, in linea con un maggiore sviluppo della cooperazione tra i Paesi. Ho votato a favore della proposta in quanto credo che intensificare i negoziati e i nuovi accordi di partenariato con la Russia rinnovi l'ampio accordo degli Stati Membri verso la democrazia e il buon funzionamento del sistema giudiziario. Sottolineo inoltre che il pieno rispetto dei diritti umani e dello Stato di diritto migliorerebbero l'immagine e la credibilità della Russia sulla scena mondiale, con particolare riferimento alle sue relazioni con l'Unione Europea, in virtù di un partenariato strategico.</p>
    </intervention>
    <intervention id="4-267-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il rispetto per le norme europee in materia di democrazia, diritti umani e fondamentali e Stato di diritto è fondamentale per tutti i popoli europei. Il rispetto per le decisioni della Corte europea dei diritti dell’uomo deve costituire un elemento essenziale di una politica di buon vicinato, che miri a ridurre le distanze tra i popoli. Condivido l’invito, rivolto dalla proposta di risoluzione allo Stato russo, ad applicare misure che pongano rimedio alle violazioni commesse in singoli casi – garantendo per esempio lo svolgimento di indagini efficaci e assicurando i responsabili alla giustizia – e inoltre ad adottare misure di carattere generale per dare attuazione a qualsiasi sentenza che comporti cambiamenti politici e giuridici, per scongiurare il ripetersi di violazioni dei diritti umani. Auspico che il Consiglio e la Commissione offrano alla Russia assistenza concreta e competenze specialistiche per aumentare l’indipendenza del sistema giudiziario e degli organismi preposti all’applicazione della legge, così da migliorare la capacità del sistema giudiziario del paese di resistere a pressioni politiche ed economiche. In particolare, auspico l’istituzione di un programma di assistenza giudiziaria che contribuisca all’istruzione e alla formazione di magistrati, pubblici ministeri e del personale giudiziario, specificamente in materia di diritti umani.</p>
    </intervention>
    <intervention id="4-268-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Con la presente risoluzione il Parlamento europeo: 1. riafferma la convinzione che la Russia rimanga un partner importante per l’Unione europea nel tentativo di avviare una cooperazione sostenibile sulla base della democrazia e dello Stato di diritto; 2. condanna fermamente l’attentato terroristico perpetrato all’aeroporto Domodedovo di Mosca ed esprime cordoglio alle famiglie delle vittime e solidarietà ai feriti; sottolinea la necessità che le autorità russe reagiscano all’attacco con metodi legali e proporzionati e consentano al sistema giudiziario del paese di operare in piena libertà e indipendenza per perseguire e condannare i responsabili dell’attentato; 3. esprime preoccupazione per le segnalazioni di interferenze politiche nei processi, procedure scorrette e indagini non svolte su gravi reati come omicidi, vessazioni e altro atti di violenza; esorta la magistratura russa e le autorità preposte all’applicazione della legge in quel paese a svolgere il proprio compito in maniera efficace, imparziale e indipendente per assicurare i responsabili alla giustizia.</p>
    </intervention>
    <intervention id="4-269-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa proposta di risoluzione perché ritengo che essa sia in grado di rafforzare il vigente accordo di partenariato e di cooperazione con la Russia. L'80% degli investimenti stranieri in Russia provengono dall'Europa, per cui un rafforzamento di questo partenariato aiuterebbe l'Europa ad attuare una politica più competitiva in tutti settori di attività. A livello energetico, oltre il 45% del gas e il 29,9% del petrolio vengono importati dalla Russia, senza i quali, cucine e impianti di riscaldamento di mezza Europa smetterebbero di funzionare. Visti gli interessi condivisi a livello economico, energetico e di sicurezza, un nuovo accordo di partenariato con il Cremlino garantirebbe più stabilità all'economia europea dopo la recente crisi finanziaria. Inoltre, questa risoluzione incentiva la Russia, in quanto membro del Consiglio d'Europa, ad impegnarsi a rispettare pienamente gli standard europei in materia di democrazia, diritti umani e Stato di diritto. Adottare una politica condivisa e coerente per la promozione dei diritti umani risulterebbe in un passo in avanti nella riaffermazione dei diritti umani in tutto il mondo.</p>
    </intervention>
    <intervention id="4-270-000" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">È singolare che, a proposito della Russia, il Parlamento europeo oscilli tra l’indulgenza e quello che definirei un atteggiamento “antirusso”, che in passato derivava dall’antisovietismo e oggi è il frutto di un anticomunismo testardo e istintivo. È ormai giunto il momento di rendersi conto che il muro di Berlino è caduto più di vent’anni fa, e che il regime attuale non ha nulla a che vedere con i suoi predecessori; ma si tratta di un regime che non ha nulla a che vedere neppure con lo Stato di diritto, e che viola e irride costantemente i più fondamentali diritti umani. A mio parere, non c’è motivo per riservare alla Russia un trattamento differente da qualsiasi altro paese del mondo.</p>
      <p sl="fr">Come minimo, è necessario denunciare gli attacchi alla libertà di espressione e la cattiva amministrazione del sistema giudiziario in quel paese.</p>
      <p sl="fr">Questa risoluzione è troppo indulgente nei confronti del governo russo, e in particolare del Presidente Medvedev; di conseguenza ho deciso di astenermi.</p>
    </intervention>
    <intervention id="4-271-000" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Ho votato a favore della proposta di risoluzione sullo Stato di diritto in Russia, anche se penso che non sarà questa l’ultima risoluzione del genere che il Parlamento europeo dovrà discutere e votare a proposito della Russia. Mi fa ben sperare, comunque, il fatto che il Parlamento abbia trovato la volontà politica di esprimere un apprezzamento critico nei confronti di un paese da cui l’Europa dipende largamente per l’approvvigionamento di materie prime. L’Europa e la Russia sono destinate alla collaborazione reciproca, e non solo nel campo della produzione industriale. Siamo due facce di una stessa civiltà; le nostre storie costituiscono due interpretazioni diverse della medesima costellazione di valori. Se questa civiltà vuol sopravvivere, le due concezioni dei valori universali devono convergere. Mi auguro che la nostra risoluzione critica venga intesa dai russi come uno sforzo per trovare un terreno comune e come un monito, per il fatto che alcuni atteggiamenti e misure specifiche adottati dall’autorità statale sono in stridente contrasto con questa base di valori.</p>
    </intervention>
    <intervention id="4-273-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voterò a favore di questa proposta di risoluzione, che si prefigge essenzialmente lo scopo di riconciliare gli investimenti della Banca mondiale nel settore energetico con gli obiettivi di sviluppo. Anch’io sono convinto che la strategia energetica dovrebbe affrontare e agevolare la transizione a uno sviluppo basato sull’energia sostenibile dal punto di vista ambientale, mentre la Banca mondiale dovrebbe perseguire un approccio allo sviluppo del settore privato che arrechi il massimo beneficio agli indigenti, combattendo allo stesso tempo il cambiamento climatico. Deploro che i prestiti accordati per progetti relativi ai combustibili fossili continuino a svolgere un ruolo predominante, benché l’obiettivo strategico sia quello di abolire gradualmente i finanziamenti per questo tipo di progetti. Osservo inoltre con preoccupazione che un notevole volume di finanziamenti multilaterali erogati tramite intermediari finanziari è scarsamente controllato; tali finanziamenti dovrebbero invece perseguire obiettivi di sviluppo precisi. Invito la Banca mondiale a ridefinire la sua strategia attuale, passando da modelli energetici su larga scala e orientati all’esportazione a progetti energetici decentrati su scala ridotta, che spesso sono più appropriati ed efficaci nel soddisfare le esigenze di base nelle zone rurali. Infine, anch’io convengo senza riserve sulla necessità che la Banca mondiale identifichi chiaramente e riveli pubblicamente i benefici specifici in termini di sviluppo prima che i finanziamenti siano impegnati.</p>
    </intervention>
    <intervention id="4-274-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa proposta di risoluzione, in quanto la strategia energetica dovrebbe vertere specificamente sulla maniera in cui l’accesso ai servizi energetici può permettere alle persone di affrancarsi dalla povertà, agevolando nel contempo il passaggio a un percorso di sviluppo basato sull’energia sostenibile dal punto di vista ambientale. La Banca mondiale deve perseguire un approccio allo sviluppo del settore privato che arrechi il massimo beneficio agli indigenti, affrontando nel contempo il cambiamento climatico. I fattori ambientali e sociali, a livello sia nazionale sia di comunità locale, devono formare parte di esaustive analisi costi-benefici delle opzioni energetiche. Bisogna notare che i prestiti accordati per progetti relativi ai combustibili fossili continuano a svolgere un ruolo predominante nel portafoglio energetico complessivo della Banca mondiale, nonostante i recenti aumenti dei prestiti a favore delle energie rinnovabili e dell’efficienza energetica; inoltre, gli investimenti nei combustibili fossili sono effettuati anche attraverso intermediari finanziari, circostanza di cui i dati annuali della Banca relativi al settore energetico non tengono conto; suscita infine preoccupazione il fatto che la Banca continui a effettuare cospicui investimenti in centrali elettriche alimentate a carbone, imprigionando i paesi in via di sviluppo in un modello energetico basato sul carbone per decenni a venire.</p>
    </intervention>
    <intervention id="4-275-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ho votato contro la relazione sulla strategia energetica della Banca mondiale per i paesi in via di sviluppo, essenzialmente per l’adozione di un emendamento assai negativo, presentato dal gruppo del Partito popolare europeo (Democratico cristiano), il quale altera un punto importante dell’iniziale proposta di risoluzione. Per la precisione, questa modifica elimina dalla proposta di risoluzione la preoccupazione per il fatto che la Banca mondiale consideri l’energia nucleare una “energia pulita”. In tal modo, la proposta di risoluzione accetta l’uso dell’energia nucleare come soluzione per ridurre le emissioni di carbonio. In conclusione, non solo si accetta l’energia nucleare, ma si propone addirittura di incoraggiarla come forma “pulita” di energia, atta a combattere il cambiamento climatico e ridurre le emissioni di carbonio. Promuovere l’energia nucleare significa però porsi in diretto contrasto con l’aspirazione a un mondo libero dall’energia nucleare, sia essa impiegata per scopi militari oppure “pacifici”.</p>
    </intervention>
    <intervention id="4-276-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della proposta di risoluzione sulla strategia energetica della Banca mondiale poiché sono convinta che la Banca debba sostenere la transizione a un percorso di sviluppo energetico sostenibile in termini ambientali nei paesi meno sviluppati, contribuendo contemporaneamente agli obiettivi dell’Unione europea in materia di cambiamento climatico e lotta contro la povertà.</p>
    </intervention>
    <intervention id="4-277-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Secondo i dati citati nella proposta di risoluzione, 1,5 miliardi di persone sono oggi privi di accesso all’elettricità – quattro quinti dei quali vivono nell’Africa subsahariana e nell’Asia meridionale – e quasi 2,4 miliardi di persone utilizzano ancora biocombustibili tradizionali per cucinare e per riscaldarsi, usanza che costituisce un uso non sostenibile delle risorse naturali. Proprio per questa ragione è di cruciale importanza che la Banca mondiale adotti una nuova strategia per il finanziamento dei progetti energetici, impegnandosi a fornire energia efficiente, accessibile e pulita come strumento per ridurre la povertà e stimolare la crescita economica. In tale contesto, mentre la Banca mondiale sta mettendo definitivamente a punto la propria strategia energetica, dal momento che si è impegnata a destinare la metà dei suoi investimenti nel settore energetico a tecnologie “a basso tenore di carbonio”, il Parlamento invita a privilegiare i progetti a energia pulita e soprattutto a prendere un chiaro impegno nei confronti dell’energia rinnovabile, come strumento per promuovere lo sviluppo sostenibile nelle regioni più sfavorite.</p>
    </intervention>
    <intervention id="4-278-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La presente proposta di risoluzione del Parlamento europeo ha per oggetto la strategia energetica della Banca mondiale per i paesi in via di sviluppo. È una questione di cui è facile comprendere l’importanza, se solo si considera che attualmente oltre 1,5 miliardi di persone non hanno accesso all’elettricità, che è un diritto fondamentale di tutti i cittadini. Nel momento in cui la Banca mondiale sta mettendo a punto la nuova strategia energetica, un approccio dettagliato assume importanza ancora maggiore. In realtà, e nonostante di quest’argomento si sia discusso oltre vent’anni or sono, i risultati non sono affatto soddisfacenti.</p>
      <p sl="pt">Rimaniamo troppo dipendenti dai combustibili fossili anziché esplorare fonti alternative di energia; stiamo affrettando il cambiamento climatico e danneggiando persone che vivono in condizioni di povertà estrema. Ritengo perciò che la Banca mondiale debba rivedere la propria politica di sfruttamento dell’energia derivante dai combustibili fossili – rendendo più trasparenti gli aiuti concessi a questo settore – e incoraggiare l’energia verde in modo da ridurre non solo l’inquinamento atmosferico, ma soprattutto la dipendenza dei paesi in via di sviluppo da fonti energetiche esterne.</p>
    </intervention>
    <intervention id="4-279-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della risoluzione, che esprime apprezzamento per la strategia energetica della Banca mondiale e ricorda che essa dovrebbe vertere specificamente sulla maniera in cui l’accesso ai servizi energetici può permettere alle persone di affrancarsi dalla povertà, agevolando nel contempo il passaggio a un percorso di sviluppo basato sull’energia sostenibile dal punto di vista ambientale; esorta la Banca mondiale a perseguire un approccio allo sviluppo del settore privato che arrechi il massimo beneficio agli indigenti, affrontando al contempo il cambiamento climatico; rileva che i fattori ambientali e sociali, a livello sia nazionale sia di comunità locale, devono formare parte di esaustive analisi costi-benefici delle opzioni energetiche.</p>
    </intervention>
    <intervention id="4-280-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Nessuno dubita che l’accesso a servizi energetici moderni costituisca un requisito fondamentale per l’eliminazione della povertà e lo sviluppo economico, o che il diritto all’energia comporti che i servizi energetici siano affidabili, economicamente abbordabili, in particolare per i poveri, e uniformemente distribuiti in modo da colmare il divario tra le zone urbane e quelle rurali. In pieno ventunesimo secolo, circa 1,5 miliardi di persone non hanno accesso all’elettricità – quattro quinti di esse vivono nell’Africa subsahariana e nell’Asia meridionale, principalmente nelle aree rurali – e quasi 2,4 miliardi di persone utilizzano ancora biocombustibili tradizionali per cucinare e per riscaldarsi, il che provoca gravi problemi di salute e il decesso di 1,9 milioni di persone l’anno a causa dell’inquinamento in ambienti chiusi, nonché danni ecologici risultanti dall’utilizzazione non sostenibile delle risorse naturali.</p>
      <p sl="pt">La Banca mondiale deve quindi dare priorità all’accesso all’energia su piccola scala e a livello locale, in particolare nei paesi meno sviluppati di Africa e Asia.</p>
    </intervention>
    <intervention id="4-281-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Circa 1,5 milioni di persone nel mondo – e principalmente nei paesi in via di sviluppo dell’Africa e dell’Asia orientale – non hanno ancora accesso all’elettricità. Nelle aree rurali, in particolare, si osserva che per questo motivo la popolazione ricorre spesso a biocombustibili tradizionali, per esempio nei forni a carbone di legna. Occorre ricordare che ciò comporta rischi non lievi per la salute. La Banca mondiale, che si è impegnata a promuovere l’energia sostenibile, va spronata a privilegiare progetti regionali di tal genere, piuttosto che progetti commerciali su larga scala. Ciò consentirebbe in primo luogo di promuovere una produzione di energia sostenibile dal punto di vista ambientale, e in secondo luogo di prendere in considerazione le esigenze regionali. Per raggiungere la sostenibilità, sia dal punto di vista ambientale che da quello economico, sarebbe opportuno dare la priorità a progetti energetici alternativi, di dimensioni ridotte e realizzati su scala locale, poiché tale approccio consentirebbe l’acquisto, spesso costoso, di energia. Mi astengo, in quanto a mio avviso dovremmo aspettare di conoscere la strategia della Banca mondiale che, si prevede, verrà annunciata verso la metà di quest’anno.</p>
    </intervention>
    <intervention id="4-282-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore della proposta di risoluzione sulla strategia energetica della Banca mondiale per i paesi in via di sviluppo; il fabbisogno energetico di questi paesi è crescente, e di conseguenza è necessario tener presenti l’efficienza energetica e le fonti di energia rinnovabili. I servizi energetici devono essere affidabili, economicamente abbordabili e uniformemente distribuiti nella società, in modo da combattere efficacemente la povertà e colmare il divario tra le zone urbane e quelle rurali. Date le esigenze dei paesi in via di sviluppo, la Banca mondiale deve diversificare il portafoglio energetico e incrementare i prestiti a iniziative nel campo delle energie rinnovabili e dell’efficienza energetica. Approvo la proposta per cui i finanziamenti stanziati devono in primo luogo promuovere una combinazione di efficienza energetica ed energie rinnovabili; occorre dare la priorità a progetti energetici decentrati su scala ridotta, e garantire l’accesso all’energia alle popolazioni dei paesi in via di sviluppo. Si richiama poi l’attenzione sul fatto che la Banca mondiale deve annettere maggiore importanza alla minaccia recata dai biocombustibili all’approvvigionamento alimentare. È necessario, infine, controllare e monitorare in maniera più rigorosa le attività degli intermediari finanziari.</p>
    </intervention>
    <intervention id="4-283-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Condivido le preoccupazioni e approvo i suggerimenti formulati dal Parlamento europeo nella presente proposta di risoluzione sulla strategia energetica della Banca mondiale, a favore della quale ho votato. Dato che l’accesso a servizi energetici moderni costituisce un requisito fondamentale per l’eliminazione della povertà e lo sviluppo economico, e che il diritto all’energia comporta che i servizi energetici siano affidabili, economicamente abbordabili e uniformemente distribuiti in modo da colmare il divario tra le zone urbane e quelle rurali, mi sembra essenziale promuovere una politica di investimenti basata sull’uso sostenibile delle risorse naturali. Approvo quindi le raccomandazioni rivolte in questo settore dal Parlamento europeo alla Banca mondiale.</p>
    </intervention>
    <intervention id="4-284-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Alla fine abbiamo votato a favore della proposta di risoluzione poiché sono stati adottati gli emendamenti 2, 3 e 4, miranti a eliminare l’espressione “a basso tenore di carbonio”.</p>
    </intervention>
    <intervention id="4-285-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa proposta di risoluzione perché l’accesso a servizi energetici moderni costituisce un requisito fondamentale per l’eliminazione della povertà e lo sviluppo economico, e il diritto all'energia comporta che i servizi energetici siano affidabili, economicamente abbordabili, in particolare per i poveri, e uniformemente distribuiti in modo da colmare il divario tra le zone urbane e quelle rurali. La strategia energetica della Banca mondiale va in questa direzione, e deve impegnarsi sempre di più per permettere alle persone di affrancarsi dalla povertà, agevolando nel contempo il passaggio a un percorso di sviluppo basato sull'energia sostenibile dal punto di vista ambientale. Per questo la Banca mondiale deve perseguire un approccio allo sviluppo del settore privato che porti il massimo beneficio agli indigenti, affrontando nel contempo il cambiamento climatico.</p>
    </intervention>
    <intervention id="4-286-000" speaker_id="28134" name="Eva-Britt SVENSSON" is_mep="True" mode="written" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Ho votato a favore della relazione, che nel complesso è valida. Dissento però dall’opinione per cui l’energia nucleare sarebbe una fonte di energia pulita.</p>
    </intervention>
    <intervention id="4-288-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voterò a favore di questa proposta di risoluzione poiché la crisi attuale rafforza il timore che i meccanismi oggi vigenti non siano sufficienti a superare la crisi stessa; infatti l’approccio incoerente con cui si perseguono i cinque obiettivi principali – soprattutto per quanto riguarda i tassi di occupazione – peggiora ulteriormente la situazione. L’analisi annuale della crescita e il quadro del semestre europeo costituiscono strumenti fondamentali, che non devono però sostituire né sminuire gli indirizzi di massima per le politiche economiche e a favore dell’occupazione. Dobbiamo impegnarci a varare una serie di misure che diano visibilità all’insieme delle misure economiche, nel quale devono figurare un sistema di euro-obbligazioni, un mercato pubblico di obbligazioni dotato di elevata liquidità, tassi di interesse più bassi e l’introduzione di una tassa europea sulle transazioni finanziarie per frenare la speculazione. Non dobbiamo compromettere lo sviluppo o la creazione di posti di lavoro, e quindi propongo di affidare alla Banca europea per gli investimenti e alla Banca europea per la ricostruzione e lo sviluppo un ruolo più ampio e incisivo di sostegno alle infrastrutture, alle tecnologie e alle piccole e medie imprese. Sottolineo inoltre che la strategia per la crescita e l’occupazione non si può mettere a repentaglio a causa dell’attuale visione a breve termine del consolidamento di bilancio: i suoi obiettivi devono prendere in considerazione anche gli investimenti pubblici.</p>
    </intervention>
    <intervention id="4-289-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">(Ho votato a favore di questa risoluzione sulla strategia Europa 2020. Il Parlamento europeo esprime la convinzione che la strategia Europa 2020 dovrebbe aiutare l’Europa a lasciarsi alle spalle la crisi e a uscirne più forte, attraverso la creazione di posti di lavoro e una crescita intelligente, sostenibile e inclusiva sulla base di cinque obiettivi principali per l’UE, che sono: promuovere l’occupazione, migliorare le condizioni per l’innovazione, la ricerca e lo sviluppo, raggiungere gli obiettivi in materia di cambiamento climatico ed energia, migliorare i livelli d’istruzione e promuovere l’inclusione sociale, in particolare attraverso la riduzione della povertà. Ritengo che le azioni contemplate dalla strategia Europa 2020 rivestano un’importanza fondamentale per le future prospettive di tutti i cittadini europei, in termini di creazione di posti di lavoro sostenibili, crescita economica a lungo termine e progressi sociali, ma condivido il timore, espresso nella proposta di risoluzione, che la strategia Europa 2020 non possa rivelarsi all’altezza delle promesse a causa della debolezza della sua struttura di governance. È importante notare che, per riuscire ad attuare in maniera positiva la strategia Europa 2020, dobbiamo colmare il divario tra le ambizioni dichiarate della strategia stessa, le risorse messe a disposizione e la metodologia utilizzata, varare riforme e garantire investimenti pubblici e privati tempestivi e molto cospicui a favore di una vasta gamma di progetti. Da questo punto di vista la Commissione europea e il Consiglio devono recare un contributo di primo piano; contemporaneamente, si devono incoraggiare gli Stati membri ad accordare la massima priorità, nei rispettivi programmi nazionali di riforma, alla lotta contro la disoccupazione. La strategia Europa 2020 potrà andare a buon fine solo grazie allo sforzo combinato dell’Unione europea e degli Stati membri.</p>
    </intervention>
    <intervention id="4-290-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">La crisi economica e finanziaria che stiamo attraversando ha provocato gravi perdite occupazionali in Europa. La strategia Europa 2020 e la strategia europea per l’occupazione si pongono la priorità di creare un maggior numero di posti di lavoro di migliore qualità in Europa. L’obiettivo è di trasformare l’Europa in un’economia intelligente, sostenibile e inclusiva, garantendo insieme elevati livelli di occupazione, produttività e coesione sociale. L’Europa deve intraprendere un’azione collettiva per superare la situazione attuale.</p>
      <p sl="pt">La presente proposta di risoluzione rappresenta un passo in questa direzione, poiché invita la Commissione e il Consiglio, insieme al Parlamento europeo, a coinvolgere i parlamenti nazionali, le parti sociali e le autorità regionali e locali in politiche concepite per ripristinare l’occupazione e la crescita. A tale scopo occorre rafforzare il metodo comunitario e inserire il semestre europeo nel pacchetto relativo alla governance legislativa. Notiamo con soddisfazione che è stato posto nel giusto rilievo il ruolo svolto dalle piccole e medie imprese e dal mercato unico nella creazione di posti di lavoro. Riteniamo infine opportuno sottolineare l’importanza attribuita alla “agenda per nuove competenze e nuovi posti di lavoro” per la realizzazione di questi obiettivi. Ecco le ragioni che mi inducono a votare a favore di questa risoluzione.</p>
    </intervention>
    <intervention id="4-291-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Prima del Consiglio europeo di marzo e della presentazione, da parte degli Stati membri, dei loro obiettivi nazionali in aprile, abbiamo espresso il nostro giudizio sulla strategia Europa 2020. Per il momento questa strategia esiste solo sulla carta, e con il passare del tempo si profila sempre più probabile il ripetersi del fallimento della strategia di Lisbona. Proprio per questo dobbiamo reagire: dobbiamo dire sì a progetti ambiziosi, ma non in assenza delle risorse di bilancio necessarie per attuarli. Gli obiettivi devono accompagnarsi a concreti impegni di bilancio; in caso contrario, la strategia che elaboreremo sarà inesorabilmente condannata a rimanere sulla carta. Durante i negoziati per il prossimo quadro finanziario pluriennale o nel dibattito sulle risorse proprie dell’Unione europea, il Parlamento dovrà farsi sentire per garantire che gli ammirevoli obiettivi della strategia Europa 2020 siano sostenuti da possibilità di finanziamento adeguate.</p>
    </intervention>
    <intervention id="4-292-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa proposta di risoluzione perché è necessario incoraggiare gli Stati membri dell’Unione europea ad accordare la massima priorità, nei rispettivi programmi e piani nazionali, alla lotta contro la disoccupazione e l’esclusione a lungo termine dal mercato del lavoro. Tale impostazione deve combinarsi con misure volte a garantire la creazione di posti di lavoro più numerosi e di migliore qualità, come pure livelli elevati di occupazione di qualità a medio e lungo termine. Desidero sottolineare che gli Stati membri devono affrontare con maggiore impegno il problema della povertà infantile per il tramite di misure adeguate, cosicché i bambini non siano limitati nel loro sviluppo personale e possano integrarsi pienamente nella società, in condizioni di uguaglianza, quando si affacciano al mondo del lavoro. Apprezzo le iniziative faro destinate ad attuare gli obiettivi della strategia Europa 2020, come per esempio “Una politica industriale per l’era della globalizzazione”, “Un’agenda per nuove competenze e nuovi posti di lavoro”, la “piattaforma europea contro la povertà e l’esclusione sociale”, ma esorto a intraprendere un’azione più specifica in favore dell’inclusione sociale. È altrettanto importante redigere un programma specifico per promuovere il lavoro dignitoso, garantire i diritti dei lavoratori in tutta Europa, migliorare le condizioni di lavoro e combattere le disuguaglianze, le discriminazioni e la povertà tra le persone che lavorano.</p>
    </intervention>
    <intervention id="4-293-000" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La strategia Europa 2020 deve contribuire al superamento della crisi e a preparare l’economia dell’Unione europea al prossimo decennio. Essa mira a promuovere la conoscenza, l’innovazione, l’istruzione e la società digitale; a rendere più efficiente dal punto di vista delle risorse la nostra infrastruttura produttiva, rafforzando contemporaneamente la produttività; ad accrescere il tasso di partecipazione al mercato del lavoro e l’acquisizione di qualifiche, combattendo contemporaneamente la povertà. In particolare, vorrei mettere in rilievo l’iniziativa “Unione per l’innovazione” che raccoglie grandi sfide sociali come l’energia e la sicurezza alimentare, il cambiamento climatico, la sanità e l’invecchiamento della popolazione. Occorre in ogni caso promuovere, stimolare e garantire il finanziamento di ricerca, innovazione e sviluppo nell’Unione. Invito a incrementare i finanziamenti per strumenti fondamentali in materia di ricerca, innovazione e applicazione già adottati, come il piano strategico per le tecnologie energetiche (piano SET). Sottolineo pure il contributo del programma quadro per la ricerca, e quello che i Fondi strutturali forniscono alla promozione della ricerca, dello sviluppo e dell’innovazione a livello nazionale e regionale.</p>
    </intervention>
    <intervention id="4-294-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ho votato contro la proposta di risoluzione sulla strategia Europa 2020. Questa strategia costituisce la prosecuzione della strategia di Lisbona – che si è risolta in un fallimento – e non può offrire risposte a problemi come quello dei metodi da adottare per uscire dalla crisi e creare nuovi posti di lavoro. Applicando alla lettera questa strategia – e quindi le politiche sbagliate che hanno provocato la crisi – non faremo altro che demolire ulteriormente i diritti dei lavoratori europei. Per la governance socioeconomica dell’Unione europea è necessaria una politica alternativa che rifiuti qualsiasi “patto per la competitività” e contribuisca a un’autentica convergenza economica tra gli Stati membri. L’Unione ha disperato bisogno di strategie che promuovano valori quali la solidarietà, la giustizia sociale, l’uguaglianza di genere e un sincero e convinto sforzo nella lotta contro la povertà. Insieme ad altri deputati della sinistra di quest’Assemblea, abbiamo presentato una proposta di risoluzione alternativa in cui si descrivono le misure e i meccanismi occorrenti per costruire un’Europa che persegua una crescita sostenibile dal punto di vista economico, sociale e ambientale, in un quadro di piena occupazione e diritti dei lavoratori.</p>
    </intervention>
    <intervention id="4-295-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ritengo che l’inclusione, nell’elenco degli obiettivi di crescita economica dell’Unione europea, dell’obiettivo sociale e della lotta contro la povertà rivesta grande importanza per l’Europa, poiché la realizzazione di tali obiettivi contribuirà a salvaguardare l’indipendenza economica dell’Unione europea. Le ardue sfide che l’Unione europea e i suoi Stati membri dovranno affrontare in materia di occupazione e disoccupazione dovrebbero riflettersi e inserirsi e inserirsi nel quadro politico degli orientamenti dell’Unione europea a favore dell’occupazione.</p>
    </intervention>
    <intervention id="4-296-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Nel momento in cui è in discussione il pacchetto relativo alla governance economica, che ha per obiettivo il consolidamento delle finanze degli Stati membri e dell’intera Unione, non posso non sottolineare l’importanza del nesso tra il pacchetto stesso e la strategia Europa 2020. A mio giudizio il contributo della strategia al consolidamento delle finanze nazionali e dell’Unione, all’innovazione, e di conseguenza alla competitività e alla crescita, è straordinariamente importante. Questa proposta di risoluzione, che si pone sulla stessa linea di alcune proposte di governance economica attualmente in discussione, fissa i principi fondamentali da seguire nelle discussioni future e indica alcune idee chiave da prendere in considerazione. Mi riferisco in particolare alla necessità di seguire un metodo comunitario che rafforzi l’unità fra gli Stati membri, all’inserimento di un semestre europeo che permetta di coordinare meglio le politiche nazionali, e infine all’esigenza di introdurre politiche che incoraggino la competitività europea, come il sostegno all’innovazione, alle piccole e medie imprese e all’attuazione del mercato unico.</p>
    </intervention>
    <intervention id="4-297-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il mondo in generale e l’Unione europea in particolare attraversano un periodo difficile, come dimostra l’esempio dell’attuale crisi economica e finanziaria. Allo scopo di porre termine a questa situazione, il 17 giugno 2010 il Consiglio europeo ha adottato la strategia Europa 2020 per l’occupazione e una crescita intelligente, sostenibile e inclusiva. Si tratta di una strategia di crescita per il prossimo decennio che sprona l’economia europea a raggiungere elevati livelli di occupazione, produttività e coesione sociale. Gli obiettivi da cogliere entro il 2020 sono ambiziosi: nel settore dell’istruzione, ridurre il tasso di abbandoni scolastici a meno del 10 per cento, e aumentare fino al 40 per cento la percentuale di persone fra i 30 e 34 anni che siano in possesso di una laurea; dal punto di vista sociale, sottrarre 20 milioni di persone al rischio della povertà e dell’esclusione sociale. C’è anche l’intenzione di investire nella ricerca scientifica il 3 per cento del prodotto interno lordo.</p>
      <p sl="pt">Mi rallegro che per Europa 2020 siano state scelte iniziative faro riguardanti l’istruzione, l’occupazione, i giovani, l’innovazione, l’agenda digitale, l’ambiente, la globalizzazione, l’uso delle risorse e la lotta contro l’esclusione, che incoraggeranno la crescita e la competitività. Accolgo quindi con favore l’adozione di questa strategia e invito le Istituzioni dell’Unione europea e i governi degli Stati membri a non risparmiare gli sforzi per realizzare gli obiettivi indicati nella strategia Europa 2020.</p>
    </intervention>
    <intervention id="4-298-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">la realtà dimostra che non basta formulare dichiarazioni d’intenti, ancorché modeste in termini sociali, per raggiungere automaticamente gli obiettivi fissati. Tale considerazione è particolarmente valida quando le politiche proposte seguono esattamente lo stesso corso di quelle adottate in precedenza, che sono proprio la causa profonda della crisi sociale che stiamo attraversando. È appunto il caso della strategia Europa 2020, cui ora viene associata la cosiddetta “governance economica”.</p>
      <p sl="pt">Il salto di qualità che si cerca di imprimere a questa cosiddetta governance economica con la creazione del “semestre europeo” – l’inasprimento delle sanzioni relative al rispetto del patto di stabilità e di crescita, degli orientamenti di politica economica e di qualsiasi indicatore eventualmente adottato – non viene accompagnato da un incremento apprezzabile del bilancio dell’Unione, che costituisce sempre una condizione cruciale per avviarsi verso la coesione economica e sociale e per impedire l’aggravarsi delle attuali divergenze. Si cerca di imporre agli Stati membri un’autentica camicia di forza che li costringa a introdurre le cosiddette misure di austerità, che comprendono l’approfondimento del programma neoliberista con tutte le sue gravi conseguenze antisociali.</p>
      <p sl="pt">Chi nutra dubbi in proposito può esaminare il progetto franco-tedesco per il cosiddetto patto per la competitività, teso a innalzare l’età di pensionamento, a mettere a rischio le contrattazioni collettive e a vibrare un altro colpo ai diritti sociali e del lavoro: tutto questo allo scopo di incrementare i profitti dei gruppi di interesse economici e finanziari.</p>
      <p sl="pt">Di conseguenza abbiamo votato contro questa proposta di risoluzione.</p>
    </intervention>
    <intervention id="4-299-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">L’emendamento n. 2 vuol mettere in rilievo che la Commissione deve dedicare maggiore attenzione al ruolo della mobilità e dei trasporti nel quadro di questa strategia. Nel settore dei trasporti non basta contribuire alla riduzione delle emissioni di CO2 , ma occorre anche conservare all’Europa il ruolo di centro di produzione e di sviluppo. Ciò significa, tra l’altro, incrementare gli investimenti dedicati alla ricerca e a un’efficace co-modalità per quanto riguarda la creazione delle reti transeuropee.</p>
    </intervention>
    <intervention id="4-300-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Nell’ambito della strategia Europa 2020 l’Unione europea ha indicato nella politica per l’occupazione uno dei nodi fondamentali. È importante che tutti gli Stati membri perseguano gli obiettivi fissati con un’azione sia individuale che congiunta, per poter raggiungere in Europa un elevato livello di occupazione e produttività. L’unico mezzo per riuscire in quest’impresa è quello di agire uniti in settori come la lotta contro la disoccupazione strutturale, la formazione di una forza lavoro qualificata, la promozione della qualità del lavoro e il miglioramento delle prestazioni dei sistemi di istruzione. Sostengo quindi la proposta di risoluzione, che definisce orientamenti di politica economica e occupazionale per gli Stati membri.</p>
    </intervention>
    <intervention id="4-301-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, "Europa 2020" non è altro che il progetto comprendente tutte le misure che l'Unione europea deve adottare al fine di ridurre, di almeno 20 milioni, il numero di persone che vivono in condizioni indigenti o che comunque si trovano in una situazione a rischio di povertà. Tale obiettivo, ancorché ambizioso, rappresenta la linea guida dell'attività economica dell'UE. Ciò, ovviamente, comporta una responsabile attività volta a modificare la propria strategia economica, per quanto attiene agli Stati membri, ma prima ancora risulta necessario che tutte le istituzioni europee collaborino ad un unico progetto. Con la proposta di risoluzione sulla strategia Europa 2020, il Parlamento oggi ha votato una serie di proposte per il Consiglio affinché, tutti insieme, si riesca a raggiungere l'obiettivo finale senza deludere le aspettative di tutti i cittadini europei. Tali prescrizioni ineriscono al bisogno di predisporre insieme alla BEI e alla BERS un pacchetto di iniziative nel campo dell'energia, della sicurezza alimentare, del cambiamento climatico, della salute, delle politiche giovanili, della ricerca e soprattutto della politica industriale tesa a creare dei sistemi di protezione sociale forti ed a far diminuire il tasso di disoccupazione.</p>
    </intervention>
    <intervention id="4-302-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa risoluzione, che sottolinea come le azioni contemplate dalla strategia Europa 2020 rivestano un’importanza fondamentale per le future prospettive di tutti i cittadini europei, in termini di creazione di posti di lavoro sostenibili, crescita economica a lungo termine e progressi sociali; la strategia esprime altresì il timore che la strategia Europa 2020 non potrà rivelarsi all’altezza delle promesse a causa della debolezza della sua struttura di governance ed esorta dunque vivamente il Consiglio a rafforzare il metodo comunitario; ribadisce l’importanza di integrare gli obiettivi della strategia UE 2020 nel quadro per la governance economica e chiede che il semestre europeo faccia parte del pacchetto relativo alla governance legislativa, coinvolgendo sin dalla fase iniziale i parlamenti nazionali e le parti sociali in modo da promuovere la responsabilità democratica, la titolarità e la legittimità; sottolinea che il successo della strategia Europa 2020 è essenziale e non opzionale.</p>
    </intervention>
    <intervention id="4-303-000" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">La crisi economica ha esercitato un impatto sproporzionato sui vari gruppi sociali. Il fatto che il tasso di disoccupazione giovanile equivalga al doppio della media europea costituisce un dato allarmante. Per mitigare l’effetto della crisi occorre varare programmi di riforma che portino alla creazione di posti di lavoro. A questo riguardo posso ricordare le misure adottate dal governo romeno allo scopo di incoraggiare le iniziative imprenditoriali tra i giovani. Oltre a incrementare il numero dei posti di lavoro è essenziale pure migliorarne la qualità; è un obiettivo che si può realizzare incoraggiando la ricerca e l’innovazione, coinvolgendo maggiormente le imprese nelle attività accademiche e adattando i programmi scolastici alle esigenze del mercato del lavoro.</p>
      <p sl="ro">A questo proposito è necessario svolgere studi sullo sviluppo economico degli Stati membri; quest’iniziativa andrà coordinata a livello di Unione europea e occorrerà individuare i settori in cui l’Unione può accumulare un vantaggio comparativo sul mercato globale. Inoltre, il riconoscimento dei titoli di studio a livello di Unione europea agevolerebbe la libertà di circolazione della forza lavoro e favorirebbe la formazione di un autentico mercato unico europeo. Per raggiungere gli obiettivi indicati dalla strategia Europa 2020 è assolutamente indispensabile elaborare proposte specifiche e stanziare fondi adeguati; altrimenti rischiamo il fallimento, come è avvenuto nel caso della strategia di Lisbona.</p>
    </intervention>
    <intervention id="4-304-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La presente proposta di risoluzione avalla la strategia di “collasso sociale” di Lisbona, di cui Europa 2020 è la continuazione. Peggio ancora, rende più agevole controllare i bilanci nazionali per mezzo del semestre europeo e promuove il libero scambio. Ho espresso voto contrario.</p>
    </intervention>
    <intervention id="4-305-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’obiettivo della strategia Europa 2020 è quello di aiutare l’Europa a lasciarsi alle spalle la crisi e a uscirne più forte, attraverso la creazione di posti di lavoro e una crescita intelligente, sostenibile e inclusiva sulla base di cinque obiettivi principali per l’Unione, che sono: promuovere l’occupazione, migliorare le condizioni per l’innovazione, la ricerca e lo sviluppo, raggiungere gli obiettivi in materia di cambiamento climatico ed energia, migliorare i livelli d’istruzione e promuovere l’inclusione sociale, in particolare attraverso la riduzione della povertà. Si tratta di obiettivi ambiziosi, e per raggiungerli è necessario uno sforzo supplementare da parte di noi tutti, per il bene dell’Unione europea e dei suoi cittadini.</p>
    </intervention>
    <intervention id="4-306-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Respingo la proposta di risoluzione sulla strategia Europa 2020, in quanto a mio giudizio essa continua a seguire la linea antisociale del consenso di Bruxelles, che non ha a cuore le sorti dei cittadini europei, ma è concepito per consolidare le politiche neoliberistiche che ci hanno condotto alla grave crisi economica che ora stiamo attraversando. La crisi in cui ci dibattiamo non è una catastrofe naturale, ma piuttosto la conseguenza del modo in cui le forze politiche conservatrici, liberali e socialdemocratiche sono passate dal consenso di Washington a quello di Bruxelles, eliminando qualsiasi intervento pubblico nell’economia e imponendo limitazioni salariali nonché la privatizzazione dei servizi pubblici e delle principali imprese nei settori cruciali dell’economia, come l’energia e le telecomunicazioni. Già conosciamo le conseguenze di queste misure neoliberistiche e del consenso di Bruxelles: crisi, disoccupazione diffusa, povertà e tagli ai diritti dei lavoratori e allo Stato sociale. Ho quindi votato contro questa proposta di risoluzione sulla strategia Europa 2020, poiché ritengo che questa “nuova strategia” non sia altro che una nuova dose della stessa cura: misure neoliberistiche che non prevedono l’indispensabile distribuzione della ricchezza, né il miglioramento dei diritti sociali e occupazionali dei cittadini europei.</p>
    </intervention>
    <intervention id="4-307-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La realizzazione della strategia Europa 2020 riveste importanza fondamentale per il rafforzamento dell’Unione europea e non si può considerare una mera appendice. La strategia intende promuovere le future prospettive di tutti i cittadini europei, in termini di creazione di posti di lavoro sicuri e sostenibili, crescita economica a lungo termine e progressi sociali. Se vogliamo raggiungere quest’obiettivo dobbiamo rafforzare il metodo comunitario e inserire gli obiettivi nelle nostre politiche economiche. Per garantire il finanziamento della strategia è essenziale stendere un elenco di iniziative politiche, in cui deve senza dubbio rientrare il coinvolgimento della BEI e della BERS nonché la capacità di attirare investimenti privati. Vivacizzando il mercato interno, poi, dovremmo riuscire a perseguire i nostri obiettivi in maniera più rapida ed efficace. Ancora, dobbiamo ricordare le numerose iniziative faro come Unione per l’innovazione, Gioventù in movimento e Una politica industriale per l’era della globalizzazione – per nominarne solo alcune. Non ho votato a favore della proposta di risoluzione, soprattutto perché non è stato possibile risolvere il problema del finanziamento della strategia Europa 2020.</p>
    </intervention>
    <intervention id="4-308-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Vorrei formulare alcune osservazioni in merito alla proposta di risoluzione sulla strategia Europa 2020 che è stata adottata dal Parlamento europeo. Concordo senza riserve con la posizione del Parlamento, e giudico necessario rafforzare la struttura di governance della strategia, poiché le misure adottate finora non sono state sufficientemente specifiche né molto efficaci.</p>
      <p sl="pl">A mio avviso l’uguaglianza di genere è il fattore chiave che ci può permettere di realizzare gli ambiziosi obiettivi di Europa 2020. In primo luogo, è necessario aumentare la percentuale di donne che lavorano, colmando entro il 2020 l’attuale divario salariale che separa le donne dagli uomini (la strategia prevede di procedere su questa strada al ritmo dell’1 per cento all’anno, in modo da ridurre il divario del 10 per cento entro il 2020). Un altro punto di grande importanza è la riduzione della povertà tra le donne; secondo le stime, il 17 per cento delle donne vive in condizioni di povertà, e nella maggior parte dei casi di tratta di madri che vivono da sole con i figli, oppure di immigrate.</p>
      <p sl="pl">Gli obiettivi della strategia si possono raggiungere essenzialmente per mezzo dell’istruzione e della formazione. Penso qui al sostegno finanziario ai giovani e al sostegno per i programmi riguardanti la mobilità degli studenti e del personale accademico. Bisognerebbe infine insistere maggiormente sulla formazione e sui programmi che promuovono un cambiamento di qualifica.</p>
    </intervention>
    <intervention id="4-309-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La necessità di uscire dalla crisi economica, di garantire sostenibilità e lo sviluppo di una "economia intelligente" sono gli obiettivi fondanti della strategia che delineerà il quadro futuro dell'economia di mercato dell'UE. Alti livelli di occupazione che favoriscano coesione sociale e territoriale, produttività, efficienza nell'utilizzo delle risorse, innovazione e soprattutto una Governance economica più forte dovranno essere le basi fondanti del nuovo percorso europeo. Materie di lavoro dei prossimi anni sulle quali l'operato del Consiglio, le valutazioni e le proposte della Commissione e l'orientamento politico del Parlamento dovranno portare a conclusioni concrete. Per tutto ciò ho votato a favore della proposta di risoluzione sulla strategia Europa 2020, risoluzione che andrà a integrare il progetto iniziale sottolineando l'esigenza di rafforzare i progetti di Governance della strategia stessa, sollecitando gli Stati membri a riflettere maggiormente, a livello di bilancio, le ambizioni della strategia e a concentrarsi sulla lotta alla disoccupazione con programmi nazionali di riforma.</p>
    </intervention>
    <intervention id="4-310-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">I primi segnali riguardanti l’attuazione della strategia dell’Unione europea per questo decennio non sono particolarmente incoraggianti, così come non sono stati incoraggianti i risultati della strategia di Lisbona. Gli sviluppi economici dell’area dell’euro e i problemi per l’unione monetaria che la crisi del debito ha messo in luce nella regione dimostrano chiaramente che la strategia Europa 2020 – se non vuole che i propri ambiziosi obiettivi, come l’incremento dell’occupazione giovanile fino al 75 per cento e quello degli investimenti nella ricerca fino al 3 per cento, rimangano puramente simbolici – deve concentrarsi sulla stabilità di bilancio, le politiche per la crescita e l’esigenza di una governance economica europea. La proposta di risoluzione del gruppo del Partito popolare europeo (Democratico Cristiano) sulla strategia Europa 2020 si muove appunto in tale direzione e quindi ho votato a favore.</p>
    </intervention>
    <intervention id="4-311-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il documento “Europa 2020: Una strategia per una crescita intelligente, sostenibile e inclusiva” definisce una serie di misure che dovrebbero aiutare l’Europa a lasciarsi alle spalle la crisi e a uscirne più forte, attraverso la creazione di posti di lavoro e una crescita intelligente, sostenibile e inclusiva sulla base di cinque obiettivi principali per l’Unione europea, che sono: promuovere l’occupazione, migliorare le condizioni per l’innovazione, la ricerca e lo sviluppo, raggiungere gli obiettivi in materia di cambiamento climatico ed energia, migliorare i livelli d’istruzione e promuovere l’inclusione sociale, in particolare attraverso la riduzione della povertà. Ho votato a favore di questa proposta di risoluzione poiché concordo con le proposte presentate dal Parlamento europeo, in particolare per quanto riguarda la necessità di rafforzare la governance della strategia Europa 2020. Non insisteremo mai abbastanza sul fatto che le azioni avviate sotto l’egida della strategia Europa 2020 sono essenziali per soddisfare le aspettative dell’opinione pubblica europea.</p>
    </intervention>
    <intervention id="4-312-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Fra gli articoli che ci hanno indotto a sostenere il testo in questione ricordo l’articolo 12, che accoglie con favore l’iniziativa faro sull’Unione dell’innovazione quale fattore chiave per conseguire gli obiettivi della strategia Europa 2020, che affronta le principali sfide per la società, quali l’energia e la sicurezza alimentare, il cambiamento climatico, la salute e l’invecchiamento della popolazione; ricorda che l’obiettivo del 3 per cento si compone di una quota del 2 per cento (settore privato) e di una quota dell’1 per cento (spesa pubblica); osserva che si registrano ancora particolari carenze a livello della spesa privata per la ricerca cui sarà possibile ovviare solo adeguando il contesto normativo in cui operano le imprese, incluse le PMI; si compiace quindi dell’intenzione della Commissione di migliorare il contesto generale per l’innovazione nelle imprese, in particolare per quanto concerne i diritti di proprietà intellettuale.</p>
    </intervention>
    <intervention id="4-313-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">L'Europa sta affrontando una sfida ardua: ridurre la disoccupazione e allo stesso tempo costruire un'economia "a misura d'uomo". Siamo consapevoli che il grado di ambizione della Strategia Europa 2020 è elevato e richiede fermezza sia a livello nazionale che a livello europeo. La crisi economica mondiale ha purtroppo vanificato gran parte dei risultati finora raggiunti, dimostrando quanto le economie nazionali siano spesso troppo fragili. Ecco perché ora più che mai dobbiamo rafforzare l'impegno, forti del principio "Insieme siamo più forti"! Nessuno Stato Membro deve e può affrontare efficacemente le sfide mondiali agendo da solo. Per rilanciare la sfida di una crescita sostenibile è necessario utilizzare tutti i mezzi politici e gli strumenti finanziari. Ho votato a favore di questa risoluzione perché è indispensabile un coordinamento più forte delle politiche occupazionali degli Stati Membri e questo può realizzarsi soltanto se gli obiettivi comuni sono coerenti e credibili. Dobbiamo costruire un modello economico nuovo, basato su conoscenza e alti livelli di occupazione. Una sfida che impone l'avvio di una nuova fase dell'integrazione europea, con una maggior attenzione ai temi dell'occupazione e della previdenza sociale, mobilitando tutte le forze presenti in Europa.</p>
    </intervention>
    <intervention id="4-314-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La strategia Europa 2020 pone all’Unione europea obiettivi di crescita intelligente, sostenibile e inclusiva per i prossimi anni. Nel percorso verso questo traguardo si profilano alcuni snodi cruciali, come il rafforzamento della governance e il finanziamento della politica di coesione. L’odierno programma dell’Unione europea deve prevedere una partecipazione più intensa di tutti i soggetti interessati alla definizione delle politiche e all’attuazione delle azioni; si sostiene, infatti, che proprio qui sta una delle principali cause del fallimento della strategia di Lisbona. Occorre quindi esortare tutti gli attori istituzionali – a livello europeo, nazionale, regionale e locale –, insieme alla società civile, ad attuare la strategia.</p>
      <p sl="pt">In tale contesto, ribadisco la necessità di dare attuazione al patto territoriale degli enti regionali e locali per Europa 2020. Una forte politica di coesione è necessaria a tutte le regioni europee, in quanto essenziale prerequisito per l’attuazione della strategia Europa 2020. La politica di coesione è per sua natura trasversale, e quindi rappresenta un elemento chiave per il successo della strategia; occorre perciò riaffermare con chiarezza la sua natura complementare. Nel quadro di questo programma occorre incoraggiare la crescita economica e un clima propizio alla creazione di posti di lavoro, in modo da attribuire un ruolo particolare alle piccole e medie imprese (PMI), che sono il motore della crescita economica in Europa.</p>
      <p sl="pt">Per le ragioni che ho esposto, in Assemblea plenaria ho votato a favore di questa proposta di risoluzione.</p>
    </intervention>
    <intervention id="4-315-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La strategia Europa 2020 della Commissione è un essenziale elemento di stimolo per la crescita e la competitività dell’Unione europea, nel momento in cui quest’ultima sta uscendo dalla crisi economica. Gli obiettivi della strategia, però, si potranno raggiungere solo grazie a un approccio coordinato e chiaramente definito di tutti gli Stati membri. Ho votato a favore della risoluzione sulla strategia Europa 2020 poiché ritengo che essa indichi l’esigenza di un impegno senza riserve, da parte di tutti gli Stati membri, a favore degli obiettivi della strategia stessa. La risoluzione esorta a coordinare meglio la governance economica della strategia Europa 2020; mi unisco di tutto cuore a quest’appello, il quale mette in rilievo la necessità che i governi nazionali istituiscano un quadro di finanziamento credibile. Gli Stati membri devono pure garantire l’allineamento delle politiche, oltre che dei bilanci, con gli obiettivi di Europa 2020, specialmente per quanto riguarda obiettivi come l’inclusione sociale e la lotta alla disoccupazione. Accolgo con favore anche le proposte – contenute nella risoluzione – per cui il prossimo quadro finanziario pluriennale dovrà riflettere le ambizioni di Europa 2020.</p>
    </intervention>
    <intervention id="4-317-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Gli orientamenti sull’occupazione proposti dalla Commissione e approvati dal Consiglio presentano le attuali priorità dell’Unione europea insieme agli obiettivi degli Stati membri in merito alle politiche nazionali a favore dell’occupazione. Alcuni degli orientamenti sull’occupazione proposti a livello di Unione europea prevedono l’incremento della partecipazione al mercato del lavoro, soprattutto per sottogruppi specifici della popolazione, la riduzione della disoccupazione strutturale e la promozione della qualità del lavoro, la formazione di una forza lavoro altamente qualificata che corrisponda alle esigenze del mercato del lavoro e migliori le prestazioni dei sistemi di istruzione, che dovranno fornire formazione professionale a ogni livello.</p>
      <p sl="ro">A mio avviso gli Stati membri e l’Unione europea devono partecipare all’elaborazione di una strategia coordinata per l’occupazione, che promuova la formazione di una forza lavoro competente, qualificata e adattabile, oltre che di mercati del lavoro capaci di rispondere rapidamente agli sviluppi dell’economia.</p>
      <p sl="ro">Sostengo pure l’iniziativa della relatrice volta a promuovere la riduzione della povertà e la lotta contro l’esclusione sociale, obiettivi fondamentali della strategia Europa 2020. Ecco i motivi per cui ho votato a favore della risoluzione.</p>
    </intervention>
    <intervention id="4-318-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa proposta di risoluzione, perché vi è urgente bisogno di intensificare gli sforzi a tutti i livelli per attuare correttamente gli orientamenti sull’occupazione dell’Unione europea. Solo la corretta attuazione degli orientamenti consentirà di accrescere la partecipazione al mercato del lavoro, sviluppare una manodopera qualificata e migliorare la qualità e le prestazioni dei sistemi di istruzione e di formazione. Inoltre, gli orientamenti per le politiche in favore dell’occupazione hanno lo scopo di garantire che, nel quadro della strategia Europa 2020 e della governance economica, si raggiungano gli obiettivi fissati in materia di occupazione, crescita economica sostenibile e progresso sociale. Stimo importantissimo che gli Stati membri compiano ogni sforzo per rispettare gli impegni assunti al fine di aumentare i livelli di occupazione, migliorare le competenze delle persone, creare opportunità occupazionali, ridurre la povertà e rafforzare l’inclusione sociale. La Commissione europea e gli Stati membri devono adoperarsi tempestivamente per garantire l’attuazione degli orientamenti, insieme alle parti sociali e agli enti regionali e locali, i quali devono partecipare all’elaborazione e all’attuazione dei programmi nazionali di riforma. A causa della crisi economica e finanziaria, la situazione del mercato del lavoro in Europa è ancora tesa; la lotta contro la disoccupazione deve perciò rappresentare una delle priorità politiche più importanti, sia per l’Unione europea che per gli Stati membri.</p>
    </intervention>
    <intervention id="4-319-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La strategia europea per l’occupazione e le strategie nazionali attuate dagli Stati membri figurano tra i principali strumenti destinati a garantire la realizzazione degli obiettivi della strategia Europa 2020. Di conseguenza, è importantissimo collaborare con il settore delle imprese e le parti sociali per applicare, in maniera efficace e corretta, gli orientamenti sull’occupazione. Accolgo con entusiastico favore gli orientamenti e le preoccupazioni espresse nella proposta: l’esigenza di rafforzare la responsabilità governativa e indicare traguardi ambiziosi, per realizzare gli obiettivi previsti dalla strategia 2020; l’esigenza di garantire l’applicazione degli orientamenti per le politiche a favore dell’occupazione; e infine l’esigenza di accordare alla creazione di posti di lavoro la massima priorità nei programmi nazionali di riforma.</p>
      <p sl="pt">L’Unione è priva di una forte politica orizzontale per la lotta contro la disoccupazione e l’esclusione sociale, che comporterebbe sicuramente l’elaborazione di un pacchetto compatto di governance economica in grado di rispondere alle esigenze dell’Unione e degli Stati membri, e richiederebbe altresì la realizzazione di obiettivi ambiziosi come quelli previsti dalla strategia Europa 2020.</p>
    </intervention>
    <intervention id="4-320-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa proposta di risoluzione del Parlamento europeo sull’attuazione degli orientamenti per le politiche degli Stati membri a favore dell’occupazione si fonda su una serie di pilastri, tra i quali vorrei mettere in rilievo: l’odierna crisi economica, che aggrava la disoccupazione e l’esclusione sociale; l’esigenza di creare sinergie che incoraggino lo sviluppo, nella prospettiva di perseguire gli obiettivi della strategia Europa 2020; e infine la proposta della Commissione che – in seguito all’adozione dell’Analisi annuale della crescita – prevede di mantenere per il 2011 i medesimi orientamenti per le politiche a favore dell’occupazione già vigenti nel 2010. Per superare questa situazione, è indispensabile compiere uno sforzo congiunto a tutti i livelli: governi, parti sociali e società civile.</p>
      <p sl="pt">Qui l’Unione europea svolge un ruolo cruciale nell’orientare le politiche da seguire e nel rispetto per il principio di sussidiarietà, incoraggiando il dialogo sociale e promuovendo l’adozione di misure eque ed efficaci. Mi auguro che questi orientamenti contribuiscano a superare la crisi, consolidare i sistemi di protezione sociale e rilanciare l’economia per poter raggiungere gli obiettivi della strategia Europa 2020.</p>
    </intervention>
    <intervention id="4-321-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Giudichiamo deplorevole che la Commissione europea intenda mantenere gli stessi orientamenti per la politica a favore dell’occupazione già adottati nel 2010; a nostra volta, quindi, manteniamo l’identica posizione critica da noi adottata allora.</p>
      <p sl="pt">Benché la proposta di risoluzione del Parlamento europeo avanzi alcune critiche nei confronti delle politiche seguite finora e inviti a rispettare i limitatissimi obiettivi sociali della strategia Europa 2020, essa comunque non coglie la radice del problema della disoccupazione e della sicurezza del lavoro, né cerca di eliminarne le cause; non sceglie di abolire questi programmi di austerità, né analizza con serietà critica la richiesta, fatta agli Stati membri che versano nelle più gravi difficoltà, di rispettare ciecamente i ridicoli criteri del patto di stabilità.</p>
      <p sl="pt">Al contrario, la proposta formula l’opinione che gli strumenti contenuti nel semestre europeo costituiscano una risposta positiva, dimenticando che le proposte della Commissione sulla cosiddetta “governance economica” non solo costituiscono un attacco alla sovranità degli Stati membri, ma aggravano anche la situazione sociale, continuando a privilegiare i criteri monetari rispetto al progresso e al benessere sociale.</p>
    </intervention>
    <intervention id="4-322-000" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, a sèguito della comunicazione da parte della Commissione, relativa all'"Analisi annuale della crescita: progredire nella risposta globale dell'UE alla crisi", il Parlamento, me compreso, si è espresso in favore di una risoluzione il cui intento è di spronare il Consiglio e la Commissione a lavorare insieme, per realizzare gli obiettivi prefissati nell'ambito occupazionale, così come previsto dalla strategia Europa 2020. A parere della relatrice Pervenche Berès, occorre fornire consulenza politica agli Stati membri senza però ingerire troppo nella politica nazionale e fornire delle linee guida affinché tutti i soggetti interessati possano muoversi secondo un medesimo progetto. Il problema della mancanza del lavoro, soprattutto in questi ultimi anni, è un problema serio e deve essere affrontato con un pizzico di ambizione per far sì che nel 2020 si riesca a garantire al 75% dei cittadini europei un posto di lavoro dignitoso, sicuro e consono alle necessità ed alle diversificate tipologie di persone che si apprestano al mondo del lavoro, adoperandosi in particolar modo per quei tipi di categorie fra cui rientrano le donne - mamme in particolar modo - i giovani e gli immigrati.</p>
    </intervention>
    <intervention id="4-323-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa risoluzione, che sottolinea l’importanza di politiche volte a facilitare la transizione dei giovani dalla scuola al lavoro; sottolinea che è prevedibilmente elevato il rischio che quanti abbandonano precocemente la scuola si confrontino con la povertà; pone in rilievo che qualsiasi forma di lavoro flessibile o temporaneo utilizzata in questo contesto dovrebbe includere il diritto alla formazione e all’accesso alla sicurezza sociale e dovrebbe aiutare le persone a passare a un’occupazione più sicura.</p>
    </intervention>
    <intervention id="4-324-000" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Illustre Presidente, onorevoli colleghi, in questi anni di ripresa dalla crisi economico-finanziaria che ha piegato molti dei paesi dell'Unione, anni in cui i nostri governi si stanno impegnando per attuare politiche e strategie comuni per raggiungere gli obiettivi che tutti insieme abbiamo individuato e deciso di perseguire, credo sia importante riconoscere la giusta e dovuta centralità al Parlamento quale Istituzione più rappresentativa dell'Unione europea. È una questione di riconoscimento della rappresentatività e della sua funzione anche rispetto a quanto sancito nei trattati.</p>
      <p sl="it">L'importanza degli indirizzi sulle politiche economiche ed occupazionali deve sicuramente essere al centro del semestre europeo, deve adeguarsi alle variazioni della valutazione annuale della crescita, come ai tempi di attuazione dei nostri paesi. La funzione consultiva merita il giusto spazio e il doveroso tempo di analisi e di adeguamento al quadro generale. Pertanto, manifesto il mio voto favorevole.</p>
    </intervention>
    <intervention id="4-325-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Gli orientamenti per l’occupazione sono un sinonimo di pensionamento in età più avanzata e flessibilità del mercato del lavoro. Benché la presente proposta di risoluzione abbia il merito di ricordare all’Unione europea che la politica salariale rientra fra le responsabilità nazionali, essa tuttavia riconferma l’impostazione prima ricordata. Di conseguenza ho espresso voto contrario.</p>
    </intervention>
    <intervention id="4-326-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La strategia europea per l’occupazione e gli orientamenti per le politiche degli Stati membri a favore dell’occupazione figurano tra i principali strumenti destinati a orientare le politiche dell’Unione europea e degli Stati membri verso gli sforzi atti a raggiungere gli obiettivi e le mete di Europa 2020. La lotta contro la disoccupazione e la creazione di occupazione sostenibile rappresentano la sfida più importante che l’Unione europea dovrà affrontare nei prossimi 10 anni: dobbiamo fare tutti la nostra parte per superarla con successo.</p>
    </intervention>
    <intervention id="4-327-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Tra gli obiettivi principali della strategia Europa 2020 figura l’impegno di conseguire un tasso di occupazione del 75 per cento. La crisi economica che incombe sull’Unione europea pone una sfida costante: come arginare la crescente ondata di disoccupazione ed esclusione sociale. La strategia europea per l’occupazione e i suoi orientamenti rappresentano perciò uno strumento importante per arginare la disoccupazione. La strategia mira anche a indirizzare nella direzione corretta gli sforzi degli Stati membri; di conseguenza, si invitano gli Stati membri a coinvolgere nelle proprie azioni le parti sociali, gli enti regionali e locali e la società civile. Inoltre, dovrebbe essere possibile garantire insieme il rispetto degli orientamenti sulla politica a favore dell’occupazione e la creazione di nuovi posti di lavoro. Per ribadire l’importanza di quest’obiettivo fondamentale, in futuro gli Stati membri dovranno presentare relazioni di avanzamento; ancora, i singoli Stati membri dovranno dedicare particolare attenzione agli obiettivi nazionali, tra cui l’integrazione di specifici sottogruppi come i giovani, le donne, le persone con disabilità e i lavoratori anziani, senza trascurare il problema dei lavoratori poveri. Non ho votato a favore della proposta di risoluzione in quanto a mio parere essa prevede eccessive interferenze con le leggi nazionali, soprattutto per quanto riguarda la regolamentazione delle parti sociali.</p>
    </intervention>
    <intervention id="4-328-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L’attuazione degli orientamenti per le politiche degli Stati membri a favore dell’occupazione è un passo essenziale per l’attuazione degli orientamenti compresi nella strategia Europa 2020. La partecipazione del Parlamento europeo a queste politiche è un elemento da non trascurare; la discussione incoraggia il fiorire delle idee, e per superare l’attuale crisi economica occorrono appunto idee e strategie. Questa proposta di risoluzione esprime alcune importanti preoccupazioni che condivido: l’esigenza di applicare gli orientamenti sull’occupazione; l’intensificazione delle iniziative tese a produrre un maggior numero di posti di lavoro di migliore qualità; e una decisa azione nella lotta contro la povertà e l’esclusione sociale. Per condurre al successo tutte queste politiche è essenziale compiere uno sforzo comune a tutti i livelli: governi, parti sociali e società civile.</p>
    </intervention>
    <intervention id="4-329-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In questa risoluzione, il Parlamento (1) osserva che, alla luce della proposta della Commissione di mantenere gli orientamenti di politica occupazionale adottati nel 2010 per il 2011, le raccomandazioni sui programmi nazionali di riforma degli Stati membri sono divenute il principale strumento di vigilanza e di orientamento macroeconomici; deplora il mancato coinvolgimento del Parlamento in questo processo e la mancanza di dibattito al riguardo; e (2) ritiene che le principali sfide affrontate dall’Unione europea e dagli Stati membri in materia di occupazione e di disoccupazione dovrebbero essere debitamente rispecchiate nel futuro processo sugli squilibri macroeconomici, nell’ambito del quadro strategico degli orientamenti europei a favore dell’occupazione.</p>
    </intervention>
    <intervention id="4-331-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Intendo votare a favore di questa relazione perché concordo con la posizione della relatrice in merito all’esigenza di mantenere gli orientamenti per l’occupazione stabili fino alla revisione intermedia della strategia Europa 2020. Gli orientamenti integrati per le politiche economiche e dell’occupazione devono costituire il filo rosso del semestre europeo, e qualora i messaggi chiave dell’analisi annuale della crescita si discostino dal contenuto degli orientamenti, questi ultimi devono essere modificati dunque ai fini della coerenza. Concordo pure con l’appello a coinvolgere le parti interessate nella progettazione, attuazione, monitoraggio e valutazione dei programmi nazionali di riforma. Sottolineo anche le raccomandazioni della commissione per i problemi economici e monetari, che invitano a non sminuire l’importanza degli orientamenti per le politiche economiche e dell’occupazione degli Stati membri, al fine di garantire la titolarità e la responsabilità democratica.</p>
    </intervention>
    <intervention id="4-332-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">A seguito della valutazione dei programmi nazionali di riforma preliminari (PNR), la Commissione europea ha presentato una proposta mirante a mantenere stabili fino al 2014 gli orientamenti in materia di occupazione adottati dal Consiglio l’anno scorso, in modo che sia possibile concentrarsi sulla loro attuazione. Questa proposta della Commissione è comprensibile, poiché gli orientamenti in materia di occupazione sono parte integrante della strategia Europa 2020 e devono quindi essere recepiti integralmente nei programmi nazionali degli Stati membri; gli Stati membri stessi devono quindi dedicarsi col maggior impegno possibile alla loro attuazione. Anche se di norma questi orientamenti non verranno riesaminati a scadenza annuale, la principale priorità della strategia dell’occupazione dell’Unione europea deve rimanere la piena occupazione, che migliorerebbe la crescita economica e la competitività e rafforzerebbe la coesione sociale.</p>
      <p sl="lt">L’esame dei programmi nazionali di riforma preliminari degli Stati membri dimostra che gli Stati membri stessi devono fare ogni sforzo per affrontare le seguenti aree prioritarie: accrescere la partecipazione al mercato del lavoro e ridurre la disoccupazione strutturale, formare una forza lavoro qualificata in risposta alle esigenze del mercato del lavoro, promuovere l’apprendimento permanente, migliorare le prestazioni dei sistemi di istruzione e formazione a tutti i livelli e incrementare la partecipazione all’istruzione superiore, promuovere l’inclusione sociale e combattere la povertà. Esorto quindi tutti gli Stati membri ad attuare la politica sociale e occupazionale con la massima efficacia possibile, elaborando, monitorando e valutando i programmi nazionali.</p>
    </intervention>
    <intervention id="4-333-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Desidero esprimere la mia preoccupazione nei confronti dell'attuale situazione del mondo del lavoro. Ritengo che la disoccupazione sia il vero problema sociale di oggi. Nonostante si intravedano, a livello macroeconomico, buoni segnali di ripresa, l'industria non potrà riassorbire tutti i lavoratori che ha espulso negli ultimi mesi e che affrontano la difficoltà a ricollocarsi sul mercato, e lo stesso dicasi per i giovani e le donne. Si tratta di problemi di massima importanza e urgenza. Nella Strategia 2020, la Commissione ha individuato tra gli obiettivi prioritari la promozione dell'impiego, il rafforzamento del mercato unico e l'incoraggiamento della crescita. Bene han fatto l'Unione europea e in particolare questo Parlamento ad affrontare il problema, ma è necessario che si agisca concretamente per raggiungere questi traguardi.</p>
      <p sl="it">L'Unione europea deve lavorare per convogliare e razionalizzare le proprie risorse, investendo sulle infrastrutture di trasporto, energetiche e di telecomunicazioni: in quest'ottica la svolta sarà la creazione di società di progetto garantite e finanziate dai project bond . Così si riuscirà, da un lato, a mantenere la competitività dell'Unione sul mercato globale e, dall'altro, a fornire nuove possibilità di impiego ai cittadini. Il tutto dovrà concretizzarsi, seppur step by step , nel più breve tempo possibile.</p>
    </intervention>
    <intervention id="4-334-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ho votato contro la relazione Berès sugli orientamenti per le politiche degli Stati membri a favore dell’occupazione. La relazione propone di mantenere stabili nel 2011 gli orientamenti integrati per le politiche economiche e dell’occupazione adottati per il 2010, integrando così pienamente la strategia Europa 2020 nei programmi nazionali di riforma. Purtroppo, la relazione propugna l’attuazione delle medesime politiche economiche e degli stessi orientamenti in materia di occupazione che hanno condotto alla crisi e ci hanno reso incapaci di affrontarla; invita a ripetere le prassi e le scelte politiche che hanno inflitto ai cittadini europei le misure di austerità e per cui Stati membri sovrani sono caduti preda della mafia della speculazione. Per finire, essa invoca, in materia di occupazione, politiche che hanno già dato vita a un mercato del lavoro medievale, hanno aggravato la disoccupazione e la sottoccupazione e infine promuovono il perdurare di forme di lavoro flessibili che mettono a repentaglio i salari, le pensioni e i diritti dei lavoratori europei – soprattutto dei lavoratori più giovani.</p>
    </intervention>
    <intervention id="4-335-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione perché auspico una revisione annuale della strategia Europa 2020, che dovrebbe imperniarsi essenzialmente sugli orientamenti integrati per le politiche economiche e dell’occupazione. La Commissione e il Consiglio devono garantire che gli orientamenti integrati costituiscano il filo rosso del semestre europeo. La partecipazione delle parti interessate, tra cui le parti sociali e gli organismi parlamentari, nella progettazione, attuazione, monitoraggio e valutazione dei programmi nazionali di riforma è un elemento cruciale di una gestione efficace delle politiche occupazionali e sociali da parte degli Stati membri.</p>
    </intervention>
    <intervention id="4-336-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Come ho già notato a proposito della relazione degli onorevoli colleghi Gruny e Ory, “la società si è evoluta, il mondo è cambiato e le relazioni industriali devono adeguarsi a questo cambiamento”. Precisamente per questo motivo, ritengo che la revisione degli orientamenti per l’occupazione nel quadro della strategia Europa 2020 debba individuare nella flessibilità e in nuovi metodi di lavoro gli strumenti per promuovere lo sviluppo economico e combattere la povertà.</p>
      <p sl="pt">Dal momento che la crisi ha provocato l’aumento del numero dei disoccupati in Europa – da 16 milioni nel 2008 a 23 milioni nel 2010 – qualsiasi strategia di uscita dalla crisi stessa deve prevedere il recupero di posti di lavoro. L’unico modo per realizzare quest’obiettivo è di concentrarsi decisamente sull’innovazione, sulla flessibilità del lavoro e su nuovi modelli di lavoro, oltre che sulla formazione dei giovani in un mercato sempre più competitivo. La strategia Europa 2020 spalanca la porta a queste prospettive, che gli Stati membri dovranno sfruttare adeguatamente per accrescere l’occupazione e dare slancio all’economia europea.</p>
    </intervention>
    <intervention id="4-337-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il trattato sul funzionamento dell’Unione europea obbliga il Consiglio a elaborare ogni anno orientamenti per le politiche degli Stati membri a favore dell’occupazione e a consultare il Parlamento europeo prima di adottare tali decisioni. Ecco il quadro entro il quale noi siamo chiamati a esprimere il nostro parere in materia.</p>
      <p sl="pt">La situazione economica e finanziaria in cui si trova la maggioranza dei nostri paesi impone di raddoppiare l’attenzione dedicata alle politiche occupazionali degli Stati membri. La strategia Europa 2020 definisce gli orientamenti in materia, ma è necessario che tutti gli Stati membri recepiscano gli orientamenti stessi e li trasformino in misure concrete da integrare nei programmi nazionali di riforma che dovranno presentare in aprile.</p>
      <p sl="pt">Concordo con le raccomandazioni della relatrice, e quindi voterò a favore di questa proposta di decisione del Consiglio sugli orientamenti per le politiche degli Stati membri a favore dell’occupazione.</p>
    </intervention>
    <intervention id="4-338-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dissentiamo dalla tesi per cui la Commissione europea dovrebbe mantenere, nel 2011, i medesimi orientamenti per le politiche a favore dell’occupazione già adottati per il 2010; a nostra volta, quindi, manteniamo l’identica posizione critica da noi adottata allora. In effetti, gli orientamenti citati sono palesemente insufficienti se consideriamo i dati relativi ai 25 milioni di disoccupati e ai 30 milioni di lavoratori precari o sottopagati.</p>
      <p sl="pt">È altrettanto inaccettabile che il Parlamento europeo approvi lo stretto nesso che sussiste tra gli orientamenti in questione e le misure economiche neoliberistiche che la Commissione continua a portare avanti: mi riferisco in particolare a quelle comprese nella strategia Europa 2020, ma anche ai sei provvedimenti legislativi inseriti nel pacchetto del cosiddetto semestre europeo. È cosa nota che le proposte della Commissione in merito alla cosiddetta “governance economica” non solo rappresentano un attacco alla sovranità degli Stati membri, ma sono pure destinate ad aggravare la situazione sociale, poiché privilegiano costantemente i criteri monetari rispetto al progresso e al benessere sociale.</p>
      <p sl="pt">Per questo insieme di motivi abbiamo votato contro la relazione.</p>
    </intervention>
    <intervention id="4-339-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Alla luce dell’invecchiamento della società, delle trasformazioni demografiche che indicano uno spostamento della popolazione dalle aree rurali a quelle urbane e della crescente stratificazione della società in termini di reddito, è essenziale intraprendere un’azione preventiva. Fenomeni particolarmente negativi si osservano nelle aree rurali, ove il numero di giovani disposti a rilevare la gestione di aziende agricole è in costante diminuzione; essi abbandonano le aree rurali per sfuggire a una situazione di bassi redditi e difficile accesso ai servizi. Quelli che rimangono non riescono a trovare lavoro al di fuori del settore agricolo; nella situazione peggiore si trovano però le donne residenti nelle aree rurali, che assai raramente sono proprietarie di aziende agricole, ma sono ugualmente costrette a un lavoro durissimo nelle aziende dei loro mariti.</p>
      <p sl="pl">Per queste ragioni è essenziale trattenere i giovani agricoltori nelle aree rurali, garantendo loro un tenore di vita e un reddito dignitosi; a chi non trova lavoro nelle aree rurali si deve assicurare un’istruzione che consenta di trovare lavoro. È pure necessaria una campagna che persuada i lavoratori ad aderire al programma di apprendimento permanente e a nuovi periodi di formazione; non meno essenziale è disporre di programmi che sostengano l’imprenditorialità femminile e rendano più agevole per le donne gestire le proprie aziende, anche in settori non collegati con l’agricoltura.</p>
    </intervention>
    <intervention id="4-340-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione. A seguito della valutazione dei programmi nazionali di riforma preliminari (PNR) presentati dagli Stati membri nel quadro della strategia Europa 2020, e in parallelo con la presentazione della prima valutazione annuale della crescita, il 12 gennaio la Commissione ha adottato una proposta di decisione del Consiglio in cui suggerisce di confermare la validità, per il 2011, della politica economica integrata e degli orientamenti per le politiche degli Stati membri a favore dell’occupazione adottati nel 2010. La proposta in esame tiene conto del fatto che i nuovi orientamenti integrati di Europa 2020 devono essere trasposti integralmente nelle misure politiche e nella sequenza delle riforme degli Stati membri che saranno presentate nei PNR definitivi nell’aprile 2011. Inoltre la proposta della Commissione si basa sull’impegno, contenuto negli orientamenti in materia di occupazione del 2010, di mantenere gli orientamenti stabili, nella misura del possibile, fino al 2014, in modo che gli Stati membri possano concentrarsi sulla loro attuazione.</p>
    </intervention>
    <intervention id="4-341-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La presente relazione riconferma i nefasti orientamenti in materia di occupazione elaborati dalla Commissione e dal Consiglio; essa addirittura avalla le autoritarie ingerenze dell’Unione europea per quanto riguarda l’innalzamento dell’età pensionabile, la formazione di un mercato del lavoro flessibile e i tagli inferti a bilanci e salari. Anche la relatrice approva tale impostazione; e pensare che ella appartiene a un partito che si proclama socialista. Ho votato contro la relazione.</p>
    </intervention>
    <intervention id="4-342-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La strategia europea per l’occupazione e gli orientamenti per le politiche degli Stati membri a favore dell’occupazione figurano tra i principali strumenti tesi a indirizzare la politica dell’Unione europea e degli Stati membri nella realizzazione di mete e obiettivi previsti nella strategia Europa 2020. La lotta contro la disoccupazione e la creazione di occupazione sostenibile rappresentano la grande sfida che attende l’Unione europea nei prossimi dieci anni, e tutti dobbiamo fare la nostra parte per superarla con successo. È assai importante – dobbiamo ribadirlo – che la revisione annuale della strategia Europa 2020 si concentri sugli orientamenti integrati per le politiche economiche e dell’occupazione.</p>
    </intervention>
    <intervention id="4-343-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Mi sono opposto a questa relazione in merito alle politiche degli Stati membri a favore dell'occupazione sostanzialmente per un motivo, ovvero poiché riprende e include le linee guida già adottate da quest'aula lo scorso settembre, e che vorrebbero prevedere agevolazioni all'accesso occupazionale per la popolazione Rom. Sono d'accordo nel favorire l'accesso al mercato del lavoro per le persone diversamente abili, i giovani, gli anziani e le donne, ma proprio non riesco a capire su che basi si debbano garantire agevolazioni particolari ad una determinata (e assai problematica) etnia come quella Rom.</p>
    </intervention>
    <intervention id="4-344-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione della collega Berès perché con l'approvazione del testo gli Stati membri, secondo la Strategia Europa 2020, dovranno presentare già entro Aprile 2011 le proprie iniziative e orientamenti sui livelli occupazionali del 2010. La proposta della Commissione europea di dare validità già nel 2011 agli orientamenti del 2010 sulle politiche degli Stati membri a favore del lavoro è perfettamente in linea con la Strategia Europa 2020 e supportata dal Parlamento europeo grazie a questa relazione. Si chiamano quindi tutti gli Stati dell'Unione alla lotta alla disoccupazione, soprattutto quella giovanile, con proposte costruttive e con scadenze precise per rispondere concretamente al problema dell'occupazione e della povertà.</p>
    </intervention>
    <intervention id="4-345-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Intendo votare a favore della presente proposta di decisione del Consiglio sugli orientamenti per le politiche degli Stati membri a favore dell’occupazione, e concordo con le raccomandazioni della relatrice. Il trattato sul funzionamento dell’Unione europea obbliga il Consiglio a elaborare ogni anno orientamenti per le politiche degli Stati membri a favore dell’occupazione e a consultare il Parlamento europeo prima di adottare tali decisioni. A mio avviso la Commissione e il Consiglio devono garantire che gli orientamenti costituiscano il filo rosso del semestre europeo. La partecipazione delle parti interessate, tra cui le parti sociali e gli organismi parlamentari, nella progettazione, attuazione, monitoraggio e valutazione dei programmi nazionali di riforma è un elemento cruciale di una gestione efficace delle politiche occupazionali e sociali da parte degli Stati membri. Senza il profondo coinvolgimento degli Stati membri, la strategia Europa 2020 non può andare a buon fine; mi auguro che non sia questo l’esito.</p>
    </intervention>
    <intervention id="4-346-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Il 12 gennaio 2010, a seguito della valutazione dei programmi nazionali di riforma preliminari (PNR) presentati dagli Stati membri nel quadro della strategia Europa 2020, e in parallelo con la presentazione della prima valutazione annuale della crescita, la Commissione ha adottato una proposta di decisione del Consiglio in cui suggerisce di confermare la validità, per il 2011, della politica economica integrata e degli orientamenti per le politiche degli Stati membri a favore dell'occupazione adottati nel 2010. La proposta in esame tiene conto del fatto che i nuovi orientamenti integrati di Europa 2020 devono essere trasposti integralmente nelle misure politiche e nella sequenza delle riforme degli Stati membri che saranno presentate nei PNR definitivi nell’aprile 2011. Inoltre la proposta della Commissione si basa sull'impegno, contenuto negli orientamenti in materia di occupazione del 2010, di mantenere gli orientamenti stabili, nella misura del possibile, fino al 2014, in modo che gli Stati membri possano concentrarsi sulla loro attuazione.</p>
    </intervention>
    <intervention id="4-347-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore della relazione della onorevole Berès perché ne condivido i contenuti circa le politiche da adottare per favorire l'occupazione nell'UE. I nuovi orientamenti integrati della Strategia "Europa 2020" devono essere contenuti integralmente nelle misure politiche e nelle iniziative degli Stati Membri. Fondamentale sarà l'impegno di ogni singolo Stato membro a mantenere saldi gli obiettivi da raggiungere entro il 2014. La disoccupazione, soprattutto quella giovanile, rimane uno degli obiettivi su cui maggiormente bisogna impegnarsi per fronteggiarla alla radice, perché riduce non solo la capacità di spesa immediata, ma anche tutte le strategie di investimento future, causando disagi sociali gravissimi che vanno al di là di fattori meramente economici. Non deve solo essere aumentata la quantità dei posti di lavoro, ma anche la loro qualità, e in questo sono chiamati in causa soprattutto gli Stati Membri, che devono inoltre proseguire il loro impegno nella lotta alla povertà ed al sostegno all'inclusione sociale.</p>
    </intervention>
    <intervention id="4-348-000" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">La disoccupazione è un problema enorme e di difficilissima soluzione. Si tratta di un fenomeno che prosciuga le finanze pubbliche. Per quanto riguarda le spese, gli importi pagati per sussidi e altre prestazioni sociali lievitano, aumentando i costi dei vari tipi di programmi tesi a combattere la disoccupazione e incoraggiare il ritorno al lavoro. Per quanto riguarda le entrate, non c’è produzione e quindi non si riscuotono imposte. Nell’Unione il numero dei disoccupati ha superato i 23 milioni: ciò significa che negli ultimi sei mesi mezzo milione di persone ha perso il lavoro. Occorre fare ogni sforzo per realizzare l’obiettivo indicato nella strategia Europa 2020, e aumentare al 75 per cento il tasso di occupazione delle persone nella fascia di età fra 20 e 64 anni. Non dimentichiamo che la disoccupazione raggiunge il livello massimo tra i cittadini di età inferiore ai 25 anni, con una percentuale di oltre il 20 per cento.</p>
    </intervention>
    <intervention id="4-350-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa proposta di risoluzione perché ritengo necessario affrontare il problema della crescente volatilità dei prezzi dei generi alimentari e dei prodotti di base, il cui aumento – pari a circa il 90 per cento nel 2010 – ha provocato nel funzionamento della filiera alimentare problemi che rendono indispensabili le misure proposte nella presente risoluzione. Tali misure comprendono un’azione interna, come per esempio: un’energica politica agricola comune in grado di compensare gli agricoltori che devono affrontare l’aumento dei costi; un maggiore impegno a favore delle piccole aziende agricole biologiche che producono per il consumo locale; la presentazione di proposte adeguate riguardanti la direttiva sui mercati degli strumenti finanziari e la direttiva sugli abusi di mercato; il conferimento all’Autorità europea degli strumenti finanziari e dei mercati di maggiori poteri di vigilanza sui prodotti di base o anche il conferimento di un mandato alle autorità di regolamentazione e agli organi di vigilanza per limitare gli abusi speculativi. L’Unione europea necessita pure di una strategia a livello globale per lottare contro la speculazione, in cui rientri il coordinamento internazionale di un meccanismo teso a prevenire le eccessive fluttuazioni dei prezzi e l’istituzione di una regolamentazione specifica da applicarsi al maggior numero possibile di paesi.</p>
    </intervention>
    <intervention id="4-351-000" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa proposta di risoluzione sull’aumento dei prezzi dei prodotti alimentari. I prezzi alimentari hanno raggiunto il loro livello più alto per il settimo mese consecutivo tra il 2010 e il 2011, collocandosi ai massimi livelli mai registrati dal 1990. Le impennate dei prezzi dei prodotti di base sono diventate un elemento destabilizzante nell’economia globale e hanno contribuito a innescare rivolte e disordini in diversi paesi in via di sviluppo e più recentemente in Algeria, Tunisia ed Egitto. La povertà e la fame esistono ancora nell’Unione europea, e 79 milioni di persone vivono ancora al di sotto del livello di povertà. Mi unisco quindi all’appello, formulato nella risoluzione, per un’azione immediata che garantisca la sicurezza alimentare ai cittadini dell’Unione europea e di tutto il mondo. È altresì importantissimo che i prodotti alimentari siano accessibili ai consumatori a prezzi ragionevoli, mentre occorre garantire un tenore di vita equo agli agricoltori. Invito pertanto l’Unione europea a sostenere lo sviluppo rurale, aumentando gli investimenti nella sicurezza alimentare e tenendo conto in modo particolare dei bisogni alimentari urgenti, dell’agricoltura su piccola scala e dei programmi di protezione sociale.</p>
    </intervention>
    <intervention id="4-352-000" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">L'indice dei prezzi alimentari sui mercati finanziari rileva negli ultimi mesi un aumento incontrollato dei prezzi, dovuto alla crisi economica-finanziaria internazionale e anche ai recenti disastri ecologici frutto dei cambiamenti climatici. Ma ad aggravare questa situazione ancora di più è il comportamento speculativo che ha inciso fino al 50% sul rialzo dei prezzi, impedendo a molte persone di godere della sicurezza alimentare e generando, soprattutto nelle nazioni più povere, instabilità politica, che come sappiamo, a effetto domino, finirà per minacciare la pace e la sicurezza di altri paesi.</p>
      <p sl="it">La sicurezza alimentare è un diritto umano fondamentale, ribadito tra gli Obiettivi di sviluppo del Millennio, come anche tra quelli della PAC. Pertanto, l'Unione europea ha in dovere di affermare il suo impegno per la creazione di una solida politica di sviluppo agricolo e rurale, il suo sostegno alla ricerca e all'innovazione tecnologica al fine di migliorare la produttività, nel rispetto dei criteri di efficienza energetica e della sostenibilità.</p>
      <p sl="it">Sostenibilità vuol dire anche promuovere la produzione e commercializzazione dei prodotti alimentari della tradizione locale, offrendo adeguati incentivi finanziari e la possibilità dell'accesso al credito alle PMI. Ritengo altresì importante l'adozione di una regolamentazione chiara e trasparente, che impedisca la speculazione, soprattutto a danno della salute di tanti cittadini europei, e che renda la produzione agricola europea competitiva.</p>
    </intervention>
    <intervention id="4-353-000" speaker_id="99419" name="Charalampos ANGOURAKIS" is_mep="True" mode="written" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">Le sollevazioni popolari che hanno infiammato la Tunisia e l’Egitto e le dimostrazioni di massa cui assistiamo in numerosi altri paesi hanno per diretto obiettivo la povertà e la disoccupazione. La collera di popolazioni che vivono al di sotto della soglia di povertà illumina di cruda luce il vicolo cieco in cui, a causa della crisi economica generale e del tentativo di scaricarne il peso sui lavoratori, si sono cacciate le forze del capitale e i loro rappresentanti politici. Pochi anni or sono, la FAO ha annunciato che il numero di persone, per cui procurarsi gli alimenti indispensabili alla sopravvivenza è difficile o addirittura impossibile, è ora più alto di quanto sia mai avvenuto in passato nella storia dell’umanità, avendo superato il miliardo; tale situazione, secondo la FAO, è inevitabilmente destinata a provocare gravi disordini sociali. Il problema della povertà nel mondo non è una questione di risorse insufficienti; è invece il risultato delle aggressioni imperialistiche e dello sfruttamento capitalistico delle risorse naturali basato solamente sul profitto.</p>
      <p sl="el">Dopo la crisi alimentare del 2007 i prezzi dei generi alimentari non hanno smesso di crescere; al contrario, sono aumentati a un ritmo ancor più intenso. Nel contesto della crisi economica, il gioco d’azzardo delle speculazioni borsistiche sulla pelle della produzione agricola e della fame dell’umanità è un mezzo per ottenere la massima concentrazione del capitale e mantenerne la redditività. Nel 2010, i prodotti agricoli hanno generato i profitti più cospicui sui mercati azionari.</p>
    </intervention>
    <intervention id="4-354-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">L’aumento dei prezzi dei prodotti alimentari nell’Unione europea e in tutto il mondo nel 2011 rappresenta un grave problema. È un fenomeno di cui è difficile anticipare e controllare le cause, che sono alquanto diversificate; ma vi sono anche cause che è possibile e doveroso controllare. La lentezza della filiera alimentare appesantita da un eccessivo numero di intermediari, le catastrofi naturali provocate dal cambiamento climatico, i bassi redditi del settore agricolo e la volatilità del mercato dei prodotti agricoli sono solo alcune delle ragioni per cui il prezzo dei prodotti agricoli è aumentato in misura inaccettabile in tutta Europa.</p>
      <p sl="ro">A mio avviso i centri decisionali a livello europeo devono porre la riduzione dei prezzi dei prodotti alimentari tra gli obiettivi più importanti dell’agenda politica europea e globale. Ovviamente non ci proponiamo di interferire nel funzionamento del libero mercato, ma di eliminare i comportamenti speculativi che sfruttano in maniera ingiustificabile il gioco della domanda e dell’offerta, influenzando in maniera illecita e distorcendo le modalità di formazione dei prezzi. Ho votato a favore di questa proposta di risoluzione, in quanto l’Europa ha bisogno di misure che impediscano a intermediari dediti alla speculazione di far lievitare i prezzi alimentari. L’Unione europea deve semplificare la filiera alimentare, per eliminare dal ciclo commerciale il parassitismo degli intermediari. Ne trarranno vantaggio sia i cittadini che i produttori, e contemporaneamente diverrà più agevole superare la crisi economica.</p>
    </intervention>
    <intervention id="4-355-000" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore del presente documento. Anche se, in base alle previsioni, le scorte globali di grano, cereali e zucchero saranno più abbondanti che nel 2007, e la situazione che ha provocato la crisi alimentare del 2008 non sembra destinata a ripetersi, la reazione dei mercati è stata sproporzionata e si è tradotta in un eccesso di volatilità, che si può spiegare con l’azione dei fondi di investimento speculativi. Inoltre, sono minacciati interi segmenti del settore agricolo. Questa situazione si osserva chiaramente nel mio paese, la Romania: l’aumento del 5 per cento dell’aliquota IVA – che ha raggiunto il 24 per cento – ha immediatamente provocato l’aumento dei prezzi. È difficile accettare che un allevatore, il quale si guadagna da vivere con un duro lavoro quotidiano, debba cadere vittima di giochi di mercato che si svolgono a decine di migliaia di chilometri di distanza, sui computer di imprese che non hanno alcun rapporto con l’agricoltura ma dispongono di denaro sufficiente per destabilizzare i mercati globali.</p>
    </intervention>
    <intervention id="4-356-000" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Nella nostra relazione sull’agricoltura come settore strategico nel contesto della sicurezza alimentare, adottata in dicembre, si affermava che il diritto alla sicurezza alimentare è un diritto umano fondamentale, e che l’Unione europea ha il dovere di garantirlo ai suoi cittadini. Conformemente alla nostra posizione, oggi è nostro dovere denunciare l’aumento dei prezzi alimentari, che sono costantemente lievitati nel corso degli ultimi sette mesi. Le ragioni di questi rincari sono molteplici, ma dobbiamo concentrare l’attenzione soprattutto sulla volatilità dei prezzi e sulle speculazioni che hanno avuto per oggetto i prodotti alimentari di base, poiché si tratta di fattori che destabilizzano le nostre economie e generano incertezza. Bloccare la speculazione è essenziale, così come è essenziale combattere il cambiamento climatico. In realtà, la sicurezza alimentare è strettamente legata alle condizioni climatiche e ambientali; e a causa di tale nesso il coordinamento delle politiche ambientali e agricole acquista importanza vitale. Dobbiamo rivolgere l’attenzione anche ai paesi in via di sviluppo e sostenerli nel tentativo di conseguire l’autosufficienza alimentare, contrariamente alla linea che è stata sempre seguita negli ultimi anni. La sfida è immensa: solo in Europa, quasi 80 milioni di persone vivono ancora al di sotto della soglia di povertà.</p>
    </intervention>
    <intervention id="4-357-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa proposta di risoluzione, perché è necessario adottare un’azione specifica per garantire la sicurezza alimentare ai cittadini dell’Unione europea e di tutto il mondo. I prezzi alimentari hanno raggiunto il loro livello più alto per il settimo mese consecutivo tra il 2010 e il 2011, collocandosi ai massimi livelli mai registrati da quando la FAO ha iniziato a misurare i prezzi dei prodotti alimentari nel 1990; le impennate dei prezzi dei generi alimentari sono diventate un elemento destabilizzante in numerosi paesi in via di sviluppo, e inoltre le rivolte e i disordini scoppiati in Algeria, Tunisia ed Egitto hanno inciso profondamente su questa situazione. I prodotti alimentari devono essere accessibili ai consumatori a prezzi ragionevoli, mentre allo stesso tempo occorre garantire un tenore di vita equo agli agricoltori; l’Unione europea ha quindi il dovere di garantire la sicurezza alimentare ai propri cittadini. Occorre richiamare l’attenzione sulla diminuzione dei redditi agricoli nell’Unione europea, dovuta all’aumento dei costi di produzione e alla volatilità dei prezzi, fattori questi che influiscono negativamente sulla capacità degli agricoltori di mantenere la produzione; né si possono dimenticare i costi che gli agricoltori europei devono sostenere per poter rispettare gli standard più elevati del pianeta in materia di sicurezza alimentare, ambiente, benessere degli animali e lavoro. Occorre compensare gli agricoltori per questi costi aggiuntivi e per i beni collettivi che essi forniscono alla società.</p>
    </intervention>
    <intervention id="4-358-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mi sono astenuto dal voto sull’aumento dei prezzi dei prodotti alimentari. La proposta di risoluzione contiene una serie di spunti positivi, come per esempio la priorità da accordare al settore agricolo nella politica di sviluppo; nella proposta di risoluzione comune non compaiono però alcuni punti importanti dell’originaria proposta di risoluzione presentata dal gruppo confederale della Sinistra unitaria europea/Sinistra verde nordica. Per la precisione, non si coglie il nesso tra la crisi alimentare e gli aumenti dei prezzi provocati dalle politiche adottate in campo commerciale e agricolo, e quindi non si avanza alcuna proposta per modificare tale contesto. Inoltre, la proposta di risoluzione invita a risolvere il problema alimentare ricorrendo all’Organizzazione mondiale del commercio e al G20: un metodo che non solo è contrario alle richieste degli agricoltori, ma si sostituisce pure al quadro delle Nazioni Unite, affidando le decisioni proprio alle stesse persone che con le loro scelte politiche hanno provocato e perpetuato il problema stesso. E ancora, la proposta di risoluzione non fa il minimo riferimento al fondamentale concetto di sovranità alimentare, benché questo sia un prerequisito della sicurezza alimentare. Infine, la proposta affronta la questione della speculazione e dell’aumento dei prezzi alimentari in maniera assolutamente inadeguata, limitandosi a invocare la “trasparenza” di tali prezzi, senza interrogarsi sul modo di stroncare i meccanismi finanziari che possono servire alla speculazione.</p>
    </intervention>
    <intervention id="4-358-500" speaker_id="photo_generic" name="Ole Christensen, Dan Jørgensen, Christel Schaldemose e Britta Thomsen" is_mep="True" mode="written">
      <p sl="da">Abbiamo votato a favore della proposta di risoluzione sull’aumento dei prezzi dei generi alimentari. Siamo ben consapevoli dei gravi problemi che attualmente ci affliggono nel settore alimentare, e a tal proposito riteniamo possibile ottenere notevoli risultati con un intervento contro la speculazione sui generi alimentari. Per questo motivo abbiamo votato a favore di questa risoluzione. Non siamo però favorevoli a incrementare il bilancio degli aiuti agricoli dell’Unione europea, né all’estensione degli strumenti di gestione del mercato. Inoltre, siamo contrari a incrementare l’uso degli OGM nella produzione alimentare.</p>
    </intervention>
    <intervention id="4-359-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Negli ultimi tempi i prodotti alimentari a livello globale hanno raggiunto livelli drammaticamente alti; nel dicembre scorso hanno addirittura superato i prezzi registrati all’apice della crisi economica. Di recente, le Nazioni Unite hanno affermato di considerare improbabile l’ipotesi che dietro queste fluttuazioni dei prezzi vi sia un eccesso di domanda rispetto all’offerta. A metà degli anni Novanta si è formato un mercato speculativo imperniato sui prodotti alimentari, che è cresciuto di dimensioni durante la crisi finanziaria. Attualmente, gli speculatori approfittano della mancata regolamentazione del mercato, e da questa attività ricavano milioni. Un siffatto comportamento speculativo incide direttamente sul tenore di vita delle popolazioni e può contribuire all’instabilità politica. Ritengo dunque che l’Unione europea debba ricorrere agli strumenti della regolamentazione e della trasparenza per combattere la speculazione sui prezzi alimentari; per tale motivo ho votato a favore della proposta di risoluzione sull’aumento dei prezzi dei prodotti alimentari.</p>
    </intervention>
    <intervention id="4-360-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La crisi economica globale e l’aumento dei prezzi dei prodotti alimentari e dei combustibili hanno condannato alla povertà e alla fame milioni di persone, ma soprattutto i poveri dei paesi in via di sviluppo, che sono i più vulnerabili all’impatto avverso della volatilità dei prezzi e della crisi alimentare. L’Unione europea nel suo insieme è e rimane il maggior produttore di generi alimentari. Per tale motivo occorre sviluppare competenze comuni nello svolgimento della ricerca e nella formazione relativa a metodi sostenibili di produzione agricola e nuove tecnologie, in modo da attenuare il collasso dei sistemi agricoli e scongiurare temporaneamente questa crisi. Sono convinta che l’Unione europea e gli Stati membri abbiano il dovere di adottare una strategia commerciale comune che garantisca una protezione sufficiente ai mercati alimentari e di decidere insieme le proprie politiche in materia di agricoltura e produzione alimentare.</p>
    </intervention>
    <intervention id="4-361-000" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Noi socialdemocratici svedesi abbiamo votato contro la proposta di risoluzione sull’aumento dei prezzi dei prodotti alimentari. Accogliamo con favore la discussione sui prezzi alimentari e sulle fluttuazioni dei prezzi, soprattutto per quanto riguarda le speculazioni sui prodotti alimentari di base e la debole concorrenza in alcuni segmenti della filiera alimentare; non crediamo però che questa risoluzione offra una descrizione adeguata del problema. Affermare l’esistenza di una minaccia diretta all’approvvigionamento alimentare europeo è un’esagerazione grossolana; siamo pure contrari a sfruttare le preoccupazioni per l’aumento dei prezzi alimentari come pretesto per giustificare una politica agricola europea basata su estesi sussidi diretti e sulla regolamentazione del mercato. La monotona insistenza della risoluzione sul settore agricolo conduce a ignorare altri fattori sociali, che pure sono importanti per chi voglia affrontare il problema di cospicui aumenti dei prezzi: pensiamo soprattutto alla mancanza di istituzioni democratiche in molti paesi, alle disuguaglianze di reddito e ai deboli sistemi di welfare.</p>
    </intervention>
    <intervention id="4-362-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’Organizzazione delle Nazioni Unite per l’alimentazione e l’agricoltura (FAO) ha segnalato in gennaio la possibilità, per il 2011, di aumenti dei prezzi dei prodotti alimentari che già avevano raggiunto livelli record nel 2010, dopo la crisi alimentare del 2008. L’indice dei prodotti alimentari della FAO – che tiene conto di 55 prodotti alimentari di base – è salito per il sesto mese consecutivo, raggiungendo i 214,7 punti e superando così il precedente record di 213,5 punti stabilito nel giugno 2008. In questo momento, i prezzi alimentari hanno raggiunto il loro livello più alto per il settimo mese consecutivo tra il 2010 e il 2011, collocandosi ai massimi livelli mai registrati da quando la FAO ha iniziato a misurare i prezzi dei prodotti alimentari nel 1990.</p>
      <p sl="pt">Come ho già fatto rilevare in passato, ritengo necessario adottare misure concrete nel contesto della politica agricola comune per incrementare la produzione, assicurare un migliore approvvigionamento ai mercati e una maggiore stabilità dei pezzi, e garantire che la produzione corrisponda alle esigenze dei consumatori europei. Come vengo sostenendo, l’agricoltura va considerata un settore strategico, essenziale per garantire la sicurezza alimentare delle popolazioni, soprattutto in periodi di crisi come quello che stiamo attraversando.</p>
    </intervention>
    <intervention id="4-363-000" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il diritto al cibo è un diritto umano fondamentale, che si realizza quando tutti dispongono, in qualsiasi momento, di un accesso fisico ed economico a un’alimentazione adeguata, sicura e nutrizionalmente valida, per poter soddisfare le esigenze di una vita attiva e sana.</p>
      <p sl="pt">Giudico inaccettabile che la fame affligga ancora l’Unione europea e il mondo. In effetti, secondo le stime dell’Organizzazione delle Nazioni Unite per l’alimentazione e l’agricoltura (FAO), il numero delle persone sottonutrite nel mondo ha raggiunto nel 2010 la cifra di 925 milioni e l’aumento dei prezzi dei generi alimentari unito a imprevedibili carenze di approvvigionamento potrebbe peggiorare questa situazione.</p>
      <p sl="pt">Auspico quindi la formazione di un settore agricolo forte e sostenibile in tutta l’Unione europea e di un sostenibile e prospero ambiente rurale; la politica agricola comune deve garantire la realizzazione di quest’obiettivo. Richiamo poi l’attenzione sulla diminuzione dei redditi agricoli nell’Unione europea, dovuta all’aumento dei costi di produzione e alla volatilità dei prezzi, fattori questi che influiscono negativamente sulla capacità degli agricoltori di mantenere la produzione; e inoltre, gli agricoltori europei devono rispettare gli standard più elevati del pianeta in materia di sicurezza alimentare, ambiente, benessere degli animali e lavoro.</p>
    </intervention>
    <intervention id="4-364-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La proposta di risoluzione comprende parecchi aspetti significativi, tra cui: la necessità di privilegiare l’agricoltura negli aiuti allo sviluppo, prendendo atto della riduzione degli investimenti che si è registrata in questo settore; la necessità di disporre di scorte strategiche e scorte di intervento; e infine la necessità che gli strumenti di intervento sul mercato debbano avere un ruolo essenziale nell’ambito della futura politica agricola comune, benché questi strumenti non vengano poi specificati e molti si limitino a propugnare i cosiddetti “meccanismi di emergenza”, compatibili con quella liberalizzazione del mercato che si va perseguendo. Nondimeno, la risoluzione trascura alcuni punti essenziali e ne include altri che sono negativi o addirittura inaccettabili.</p>
      <p sl="pt">Essa non rileva che la crisi alimentare è il frutto delle odierne politiche agricole e commerciali – come la PAC e il libero scambio – non formula un’equilibrata e ineludibile critica di tali politiche, e non invoca neppure quel cambiamento che è tuttavia necessario. Accetta l’integrazione dell’agricoltura nell’Organizzazione mondiale del commercio (OMC), anche se propone alcune misure per mitigare tale inserimento; da parte nostra, rimaniamo convinti che l’agricoltura debba rimanere al di fuori dell’OMC. Il concetto fondamentale della sovranità alimentare, inseparabile dalla sicurezza alimentare, viene ignorato; si accenna bensì al problema della speculazione, ma in maniera del tutto inadeguata. Le misure suggerite non si spingono al di là dell’auspicio di una “maggiore trasparenza” nel mercato, cosa palesemente insufficiente.</p>
    </intervention>
    <intervention id="4-365-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Il cambiamento climatico e la speculazione sui mercati delle materie prime sono tra i principali fattori che mettono a rischio la sicurezza alimentare, sia all'interno sia all'esterno dell'UE. Con questa convinzione sostengo la risoluzione che chiede misure urgenti per combattere la manipolazione dei prezzi dei prodotti alimentari e garantire che la produzione agricola sia mantenuta nell'UE. Non ci sono dubbi, infatti, che siccità, inondazioni, incendi e tempeste - fenomeni che avvengono con maggiore frequenza rispetto al passato - riducano la capacità di produzione agricola in tutto il mondo. Diventa quindi essenziale una corretta gestione del suolo e dell'acqua per prevenire la perdita di terreni da coltivare. È inoltre necessario contrastare le speculazioni abusive che gravano sui mercati dei prodotti alimentari, delle materie prime agricole e dell'energia . La sicurezza alimentare passa attraverso una forte politica che assicuri un futuro ai nostri agricoltori e incentivi l’introduzione di pratiche agricole più efficaci e sostenibili nei Paesi meno sviluppati.</p>
    </intervention>
    <intervention id="4-366-000" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">L’aumento dei prezzi dei prodotti alimentari è inaccettabile. I cattivi raccolti in Russia e in Ucraina non bastano certo a spiegare un rincaro del 91 per cento per il grano, e ancor meno gli aumenti del 57 per cento per il mais, del 33 per cento per la soia e del 32 per cento per lo zucchero. Chiaramente, il folle mondo della finanza si è dato alle speculazioni sui mercati alimentari, senza la minima intenzione di toccare i prodotti, che vengono costantemente comprati e rivenduti; l’accesso a questi mercati andrebbe riservato unicamente agli acquirenti professionali. Il problema più importante rimane però la necessità di incrementare la produttività agricola mondiale. Per sfamare in maniera più adeguata 9 miliardi di persone, occorre incrementare la produzione agricola del 60-70 per cento; solo passando a un’agricoltura più efficiente riusciremo a debellare la fame. Grazie a nuove sementi e a nuove tecniche di irrigazione e risparmio idrico l’agricoltura potrà fornire il rendimento desiderato. Il numero di agricoltori che coltivano OGM cresce di anno in anno: oggi se ne contano più di 14 milioni, che coltivano oltre il 10 per cento dei seminativi a livello mondiale. Solo l’Europa proclama di voler fare a ameno degli OGM, benché il bestiame europeo venga già nutrito con mangimi ricavati per due terzi da colture geneticamente modificate provenienti dal continente americano.</p>
    </intervention>
    <intervention id="4-367-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Proprio nel momento in cui occorre ribadire che la sicurezza alimentare è un diritto umano fondamentale, all’inizio del 2011 i prezzi alimentari a livello mondiale hanno toccato il livello massimo, colpendo i produttori e i consumatori nell’Unione europea ma anche tutta la popolazione mondiale. Tale tendenza, aggravata dalla volatilità dei prezzi provocata dagli speculatori, è completamente inaccettabile, poiché sappiamo che nel mondo la povertà e la fame colpiscono oltre un miliardo di persone. Di conseguenza ho votato a favore di questa proposta di risoluzione, che raccomanda l’introduzione di una regolamentazione globale capace di impedire alla speculazione di violare il diritto alla sicurezza alimentare; riafferma l’impegno dell’Unione europea a diventare uno dei principali attori in campo alimentare e agricolo a livello globale; e incoraggia gli Stati membri a incrementare la quota di aiuti ufficiali dedicata all’agricoltura.</p>
    </intervention>
    <intervention id="4-368-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Sono favorevole alla proposta di risoluzione presentata dal gruppo del Partito popolare europeo (Democratico cristiano) sull’attuale problema dell’aumento dei prezzi dei prodotti alimentari. La proposta esorta l’Unione europea ad accelerare i progressi della lotta globale contro la povertà e la fame; nei paesi in via di sviluppo questo incide sulle fondamentali opportunità di vita. I prezzi elevati rappresentano però un problema anche all’interno dell’Unione europea. Tale situazione è una conseguenza della carenza di prodotti di base, degli alti prezzi dei combustibili, della dipendenza da raccolti ed esportazioni, delle condizioni del mercato mondiale e della speculazione. L’unico metodo per garantire in futuro gli approvvigionamenti alimentari all’Europa passa per la politica agricola comune; gli stessi agricoltori dipendono in ugual misura dalla possibilità di praticare prezzi ragionevoli, poiché devono sostenere alti costi di produzione. L’aumento dei prezzi al consumo non si riflette sui redditi agricoli. Il Parlamento chiede alla Commissione di agire con urgenza e di adottare misure che si estendano a tutte le aree politiche.</p>
    </intervention>
    <intervention id="4-369-000" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">L’attuale impennata dei prezzi dei prodotti alimentari, e soprattutto di prodotti di base come i cereali e i semi oleosi, dipende in primo luogo dalle catastrofi naturali che hanno colpito la Russia e l’Australia.</p>
      <p sl="fr">Anche se è possibile che l’aumento dei prezzi dei prodotti favorisca i redditi degli agricoltori europei, non dobbiamo dimenticare che nel settore dell’allevamento si riscontra una corrispondente impennata dei prezzi dei mangimi.</p>
      <p sl="fr">Conosciamo bene, purtroppo, la fortissima dipendenza dell’Unione europea dall’approvvigionamento di prodotti alimentari di base; ne consegue che in Europa la sicurezza alimentare è ben lontana dall’essere un dato acquisito.</p>
      <p sl="fr">Non occorre andare molto lontano – la prova ci è offerta dai paesi dell’Africa settentrionale – per comprendere le pericolose conseguenze di quest’atmosfera di incertezze.</p>
      <p sl="fr">La nostra assicurazione sulla vita consiste nel mantenimento di una politica agricola comune degna di questo nome, che garantisca ai nostri agricoltori un reddito dignitoso, e nel mantenimento di un’agricoltura produttiva in ogni regione d’Europa.</p>
      <p sl="fr">Per questo motivo ha partecipato attivamente all’elaborazione di questa risoluzione e ho votato a favore.</p>
    </intervention>
    <intervention id="4-370-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della risoluzione sull’aumento dei prezzi dei prodotti alimentari. Secondo la risoluzione, i prezzi alimentari hanno raggiunto i livelli più alti mai registrati da quando l’Organizzazione per l’agricoltura e l’alimentazione (FAO) ha cominciato a misurarli nel 1990. L’aumento dei prezzi alimentari ha generato una collera che a sua volta ha scatenato diffusi disordini in molti paesi. Una causa cruciale è stata la speculazione attuata da operatori e intermediari che non hanno interessi commerciali in questi mercati. È necessario agire per combattere gli eccessi speculativi che interessano i mercati dei prodotti di base.</p>
    </intervention>
    <intervention id="4-371-000" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Voterò a favore di questa proposta di risoluzione perché concordo con tutti i principi che vi sono esposti. Sono favorevole alla produzione di alimenti sani in quantità sufficienti per contribuire in maniera efficace alla domanda globale di generi alimentari. È essenziale garantire il reddito degli agricoltori e realizzare meccanismi in grado di scongiurare l’estrema volatilità dei prezzi e dei mercati. Per garantire la disponibilità, a livello globale, di una produzione alimentare sufficiente a nutrire l’intera popolazione del mondo, è indispensabile sostenere gli agricoltori dei paesi in via di sviluppo. Dobbiamo fare ogni sforzo per combattere il cambiamento climatico in tutto il mondo, per non intaccare le risorse naturali e scongiurare la diminuzione dei redditi agricoli. È essenziale rafforzare la produzione degli agricoltori nella filiera alimentare; se vogliamo che il settore produttivo fiorisca, è indispensabile valutare la questione degli aumenti di prezzo relativi ad altri costi esterni e alla speculazione sui prodotti alimentari di base.</p>
    </intervention>
    <intervention id="4-372-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">La sicurezza alimentare è una questione di capitale importanza per l’Europa, e proprio per questo presuppone una politica agricola comune (PAC) forte e costante; si tratta di un obiettivo irraggiungibile se non riusciremo a risolvere i due più importanti problemi attuali: la volatilità dei mercati e dei prezzi e la diminuzione delle scorte alimentari. L’intensificarsi della speculazione relativa ai prodotti agricoli e alimentari di base fa da sfondo agli attuali aumenti dei prezzi alimentari. I fondi d’investimento convogliano enormi quantità di denaro verso la speculazione sui prezzi alimentari, imponendo ai consumatori prezzi superiori di parecchie volte ai costi di produzione. L’aumento dei prezzi inasprisce il problema dell’accessibilità, soprattutto per coloro il cui reddito è scarso o nullo. La spesa per i generi alimentari è una delle componenti più importanti dei bilanci familiari, con una percentuale che oscilla tra il 60 e l’80 per cento nei paesi in via di sviluppo, e tra il 20 e il 30 per cento negli Stati membri meno sviluppati. Gli strumenti finanziari devono essere al servizio dell’economia e aiutare la produzione agricola a superare le crisi più gravi nonché gli eventi climatici; quindi non si può tollerare che la speculazione metta a repentaglio la produzione agricola. Condanno la speculazione sui prodotti agricoli di base e sulle materie prime, che contribuisce ad accentuare la volatilità dei prezzi e a inasprire la crisi alimentare globale. Proprio per questo approvo e sostengo la tesi per cui nel quadro della futura PAC non si potrà agire efficacemente contro le più notevoli fluttuazioni dei prezzi senza disporre di scorte strategiche; occorre quindi rafforzare il ruolo degli strumenti di intervento sul mercato.</p>
    </intervention>
    <intervention id="4-373-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore di questa proposta di risoluzione perché approvo le misure che essa prevede per contrastare gli ostacoli che intralciano la sicurezza alimentare globale: la speculazione commerciale, la concentrazione nella filiera alimentare, la volatilità dei prezzi, i bassi livelli di reddito degli agricoltori e il cambiamento climatico. Giudico positivo l’appello ad agire in maniera immediata e tenace per garantire la sicurezza alimentare globale, e apprezzo la riconferma del diritto all’alimentazione come diritto umano. Mi associo all’invito, rivolto all’Unione europea, a incrementare gli aiuti allo sviluppo rurale con investimenti a favore dei programmi di protezione sociale e dell’agricoltura su piccola scala, oltre che con efficaci misure di lotta al cambiamento climatico. Noto con soddisfazione che la risoluzione invita la Commissione a incorporare nei negoziati commerciali con i paesi partner dell’Unione europea il rispetto di standard equivalenti a quelli dell’Unione in materia di ambiente, di benessere animale, di sicurezza e qualità alimentare; plaudo anche all’invito, rivolto all’Unione, a rispettare e promuovere la garanzia di un futuro sostenibile per gli agricoltori nel contesto degli accordi commerciali, e a non mettere a repentaglio la produzione agricola europea, l’agricoltura rurale e l’accesso globale all’alimentazione.</p>
    </intervention>
    <intervention id="4-374-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">I prezzi dei prodotti alimentari hanno raggiunto un livello record: questo rincaro getta nell’insicurezza alimentare milioni di persone, destabilizza l’economia mondiale e provoca rivolte e disordini. La comunità internazionale si è peraltro impegnata, nel quadro degli Obiettivi di sviluppo del millennio, a dimezzare la fame nel mondo entro il 2015. Garantire un’alimentazione adeguata e regolare a ogni essere umano non è solo un imperativo morale, è anche la realizzazione di un diritto umano fondamentale. Questo diritto universale e inalienabile è stato confermato nel corso dell’Assemblea parlamentare paritetica ACP-UE tenutasi in dicembre a Kinshasa; mentre la Commissione deve onorare da un lato gli impegni assunti nei confronti dei paesi in via di sviluppo e di quelli meno sviluppati, dall’altro deve anche promuovere una politica agricola comune forte e sostenibile che rifletta le esigenze degli agricoltori europei. Condivido le preoccupazioni di questi ultimi, poiché il loro reddito è diminuito a causa del lievitare dei costi di produzione e della volatilità dei prezzi, e quindi essi non hanno tratto alcun vantaggio dall’aumento dei prezzi alimentari. Per risolvere questi problemi occorrono misure efficaci e coordinate; sprechi e opulenza sono inaccettabili di fronte alla tragedia della fame, che assume proporzioni sempre più grandi.</p>
    </intervention>
    <intervention id="4-375-000" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Concordo con la proposta di risoluzione, che però tace sulle misure da prendere d’ora in poi. La semplice constatazione che i generi alimentari sono costosi non è sufficiente; è essenziale sviluppare rapidamente un sistema di gestione teso a controllare e ottimizzare i prezzi dei generi alimentari. Non meno essenziale è istituire un meccanismo antimonopolistico e antispeculativo mirante alla regolamentazione e all’eliminazione degli abusi; un tale meccanismo dovrebbe comportare la creazione di un’Agenzia generale europea per il controllo e la supervisione di prezzi e servizi. Sarebbe altresì necessario prevedere produttività ed efficienza nelle sfere produttive; ciò consentirebbe di prevenire i casi di sovrapproduzione e di scarsità, riducendo le perdite al minimo. Si impone una seria analisi, che ci permetterebbe di definire i costi reali e di evitare la destabilizzazione.</p>
    </intervention>
    <intervention id="4-376-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’effetto combinato di maggiori prezzi dei prodotti di base, restrizioni alle esportazioni, cattivi raccolti causati dalle condizioni del tempo, maggiori costi di trasporto, speculazioni sull’agricoltura e crescita della domanda fa lievitare i prezzi. L’Unione europea dovrebbe riesaminare il proprio comportamento: quando è più redditizio destinare i terreni agricoli alla produzione di biocombustibili anziché di generi alimentari, non c’è da meravigliarsi che la terra diventi oggetto di concorrenza, con tutte le conseguenze negative che ne derivano. Ho tenuto conto di queste considerazioni al momento di votare.</p>
    </intervention>
    <intervention id="4-377-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="it">Ho sottoscritto e votato molto volentieri la proposta di risoluzione sull’aumento dei prezzi dei prodotti alimentari, in quanto per garantire la stabilità di tali prezzi sono necessarie misure speciali.</p>
      <p sl="it">I colleghi e io desideriamo individuare una soluzione per i problemi che stanno alla radice dell’aumento dei prezzi alimentari: acquirenti che abusano della propria posizione dominante, prassi sleali di negoziazione dei prezzi, mancanza di informazioni sulla formazione dei prezzi, modalità di distribuzione dei profitti lungo la filiera alimentare e speculazioni nei mercati dei prodotti di base. Vogliamo che la riforma della politica agricola comune offra un primo pilastro stabile per sostenere i redditi degli agricoltori e introdurre misure a sostegno del mercato.</p>
      <p sl="it">Per contrastare la speculazione sui mercati dei prodotti di base, il Parlamento europeo invita la Commissione a garantire maggior trasparenza, con lo scambio di informazioni valide e tempestive sugli sviluppi del mercato.</p>
      <p sl="it">Con questa risoluzione ci proponiamo inoltre di migliorare la posizione dei produttori agricoli nella filiera alimentare, in modo che essi possano ottenere una quota maggiore dei profitti del settore agricolo. Mi associo pure all’esortazione, rivolta al G20, a coordinare i meccanismi per la prevenzione dell’aumento dei prezzi e a varare una regolamentazione che consenta di affrontare le crisi alimentari e agricole.</p>
    </intervention>
    <intervention id="4-378-000" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Oggi si è votato sulla proposta di risoluzione sull’aumento dei prezzi dei prodotti alimentari. Il rapido aumento di tali prezzi mette a repentaglio la sicurezza alimentare di milioni di persone, sia nei paesi sviluppati che in quelli in via di sviluppo.</p>
      <p sl="pl">Dal momento che gli effetti dell’aumento dei prezzi alimentari hanno colpito soprattutto i gruppi che si trovano in una situazione sociale difficile, l’Europa, insieme ai paesi terzi e alle istituzioni internazionali, deve intraprendere al più presto le seguenti azioni: è necessario introdurre regolamentazioni e controlli a livello nazionale e internazionale, per risolvere il problema della speculazione sui mercati agricoli (la negoziazione dei derivati sulle materie prime alimentari dev’essere limitata per quanto possibile agli investitori direttamente legati ai mercati agricoli).</p>
      <p sl="pl">La politica agricola comune va dotata degli opportuni strumenti di intervento sul mercato, poiché a mio avviso solo una forte politica agricola comune può offrirci la garanzia di risolvere il problema della sicurezza alimentare. È importantissimo mettere a punto misure adeguate per la prevenzione e la gestione dei rischi, allo scopo di limitare le ripercussioni delle catastrofi naturali sulla produzione agricola. Non si deve trascurare neppure il sostegno alla produzione agricola destinata a consumatori locali e regionali.</p>
      <p sl="pl">Il mancato coordinamento nella lotta contro le più cospicue fluttuazioni dei prezzi può accentuare ulteriormente le sperequazioni nella distribuzione di prodotti alimentari tra paesi ricchi e paesi poveri, e nel lungo periodo può anche provocare una crisi alimentare. Gli interrogativi sulla necessità di rifornire di generi alimentari una popolazione in costante crescita rimangono senza risposta.</p>
    </intervention>
    <intervention id="4-379-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore di questa proposta di risoluzione sull’aumento dei prezzi dei prodotti alimentari in Europa. Il diritto all’alimentazione è un diritto umano fondamentale, e di conseguenza dobbiamo fare ogni sforzo per garantire che i prezzi alimentari siano regolamentati e accessibili a tutti, con particolare attenzione per il problema dell’accessibilità dei generi alimentari nei paesi in via di sviluppo. Concordo con la proposta per cui la Commissione dovrebbe adottare una nuova strategia per gli scambi commerciali e lo sviluppo, che conceda maggiore indipendenza ai paesi in via di sviluppo per la soluzione del problema dell’aumento dei prezzi alimentari. Si sottolinea poi la necessità di offrire sostegno e un ambiente economico propizio agli agricoltori, e soprattutto ai piccoli agricoltori. I dazi all’esportazione vanno ridotti, ed è altresì necessario limitare le attività agricole di tipo industriale che possono incidere negativamente sulla produzione alimentare. Dobbiamo adoperarci in ogni modo per intensificare il sostegno allo sviluppo nel settore agricolo, sostenere lo sviluppo rurale, introdurre metodi di produzione innovativi e fornire aiuti umanitari efficaci. Solo con l’introduzione di misure che impediscano la concentrazione lungo la filiera alimentare e la speculazione sui prodotti agricoli di base e riducano i costi di produzione, potremo limitare l’aumento dei prezzi alimentari. Date le esigenze di sicurezza energetica e alimentare, dobbiamo individuare fonti alternative di approvvigionamento energetico e ridurre al minimo gli sprechi alimentari a livello sia nazionale che di Unione europea. Per garantire l’efficacia delle misure tese a contrastare l’aumento dei prezzi alimentari, dobbiamo istituire un’agenzia indipendente di regolamentazione e assicurare il funzionamento adeguato ed efficace dei sistemi di sicurezza alimentare a livello regionale e locale.</p>
    </intervention>
    <intervention id="4-380-000" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">L'inasprimento dei prezzi dei generi alimentari sta causando difficoltà anche all'UE. L'aumento costante degli ultimi mesi ha raggiunto cifre mai registrate prima nella storia dalla FAO. Ciò è dovuto a tutta una sere di fattori, la mancanza di un accordo commerciale globale, l'aumento dei prezzi di alcune materie prime e l'aumentata domanda di derrate, ma anche a speculazioni e a "giochi finanziari" portati avanti su altri mercati ma che hanno ripercussioni sul mercato globale. A ciò si aggiunge la contrapposizione tra economie sviluppate ed economie in via di sviluppo, in cui queste ultime, colpite duramente ma in modo indiretto dalla crisi, utilizzano le derrate alimentari come unica arma a loro disposizione. Tale situazione non ha risvolti solo sul mercato globale ma anche per i piccolo produttori e per i consumatori i quali si vedono di fronte ad aumenti, anche importanti, di beni di prima necessità. Ritengo pertanto che la sicurezza alimentare sia una priorità che debba essere difesa e perseguita e che sia necessario e doveroso cercare una soluzione globale il più possibile condivisa a tale instabilità.</p>
    </intervention>
    <intervention id="4-381-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ho votato a favore della proposta di risoluzione comune sui prezzi dei prodotti alimentari. Nella sua qualità di potenza globale nel settore della produzione agricola, l’Unione europea deve prevedere e affrontare le sfide che si profilano: per esempio condizioni meteorologiche estreme, limitata disponibilità di risorse naturali, dipendenza dalle importazioni alimentari e crescente speculazione sui prodotti di base. La crisi economica riguarda peraltro anche l’Europa. 79 milioni di europei, ossia il 16 per cento della popolazione dell’Unione, ricevono sussidi alimentari, mentre l’inflazione, per quanto riguarda i prodotti di base, cresce costantemente; questa situazione, accentuata dalla recessione, si fa sentire acutamente in Grecia. È chiaro che oggi l’Europa deve incrementare la produzione, utilizzando con maggiore efficienza una quantità minore di risorse.</p>
    </intervention>
    <intervention id="4-382-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della proposta di risoluzione sull’aumento dei prezzi dei prodotti alimentari perché nel giro di sei mesi il costo del paniere di prodotti alimentari preparato dalla FAO – che comprende 55 prodotti di base – è aumentato del 34 per cento. In Portogallo la situazione degli agricoltori è insostenibile: il gasolio per uso agricolo sta per uguagliare il prezzo record del 2008, cioè un euro al litro; i prezzi dell’elettricità sono aumentati almeno del 4 per cento e quest’anno si progetta di eliminare l’elettricità per uso agricolo; anche i prezzi dei mangimi, dei fertilizzanti e dei pesticidi sono saliti alle stelle; i tassi d’interesse dei prestiti agricoli, infine, si aggirano intorno al 6 per cento. Mi sono limitata a pochi esempi. Mi sembra poi inaccettabile, nel momento in cui la situazione è aggravata da una crisi diffusa, che i consumatori debbano pagare prezzi gonfiati senza che il reddito degli agricoltori ne tragga alcun vantaggio. Esorto la Commissione europea ad assumersi le sue responsabilità e a prendere in considerazione tutta la filiera allorché esamina questi gravi problemi del settore agricolo, e a non trascurare – come ha fatto nel caso del “pacchetto latte” – uno dei soggetti principali: la grande distribuzione.</p>
    </intervention>
    <intervention id="4-383-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Ho votato a favore della proposta di risoluzione sull’aumento dei prezzi dei prodotti agricoli, poiché nessuno può dichiararsi soddisfatto della situazione che si registra da mesi e che colpisce in primo luogo i piccoli agricoltori e i consumatori. I prezzi dei cereali hanno addirittura superato i record del 2008, quando l’aumento dei prezzi provocò disordini a Haiti e in Egitto. Le risposte si devono elaborare in primo luogo su scala globale e vanno coordinate insieme alla FAO, ma si devono poi estendere all’Europa, ove è necessario raggiungere l’obiettivo della stabilità dei prezzi. Per tale motivo sono favorevole all’adozione di proposte sagge – come la riduzione degli sprechi alimentari – nonché alla richiesta alla Commissione di far sì che la negoziazione dei derivati sulle materie prime alimentari sia limitata agli investitori direttamente legati ai mercati agricoli: tutte misure tese a rendere forte e sostenibile l’agricoltura europea. Ieri il Commissario Cioloş ci ha giustamente ricordato che il compito dell’Europa non è quello di sovvenzionare i biocombustibili, ma piuttosto quello di promuovere l’utilizzo dei seminativi per la produzione di generi alimentari: più semplice di così!</p>
    </intervention>
    <intervention id="4-384-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Alla vigilia dell’incontro dei ministri delle Finanze del G20, l’Europa giunge ancora una volta impreparata al tavolo dei negoziati. Sin dal gennaio 2011 l’amministrazione statunitense chiede di controllare e rendere trasparenti le posizioni adottate dai fondi finanziari sui mercati agricoli. La Commissione deve avanzare tempestive proposte in questo senso; sarà un primo passo per contrastare gli appetiti degli speculatori. L’impatto sugli allevatori europei è drammatico e immediato: essi non riescono più a nutrire i loro animali.</p>
      <p sl="fr">Centinaia di aziende agricole si avviano al fallimento. Cinque anni fa il grano costava 100 euro alla tonnellata; oggi si vende quasi a 300. La Commissione chiede agli agricoltori di adeguarsi ai segnali del mercato; farebbe bene a seguire il suo stesso consiglio. Di fronte a questa crisi, l’Europa non può attendere fino al 2014 per trovare le soluzioni adatte.</p>
    </intervention>
    <intervention id="4-385-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa proposta di risoluzione perché denuncia con fermezza l'aumento dell'indice dei prezzi alimentari, che negli ultimi mesi ha raggiunto il livello più alto degli ultimi 20 anni, causando emergenze sociali come le sommosse che da dicembre stanno sconvolgendo l´intero Maghreb. L´aumento del costo del cibo sta causando una netta diminuzione del tenore di vita per le masse dei lavoratori, per le quali la spesa per prodotti alimentari costituisce di norma il 50% del bilancio familiare. Solo nell'Unione Europea circa 80 milioni di persone vivono ancora al di sotto della soglia di povertà, e molte di loro sono assistite con programmi di aiuti alimentari. I cattivi raccolti registrati in America, i disastri naturali in Russia e in Brasile, il rialzo dei prezzi dell’energia e del greggio, l'invecchiamento degli operatori del settore agricolo … sono questi i problemi che bisogna affrontare senza attendere oltre. Oggi più che mai è importante condannare le speculazioni, studiando l´ipotesi di un sistema europeo di scorte alimentari per far fronte a crisi come quella che stiamo vivendo. L'obiettivo è quello di cercare strategie collettive condivise per rispondere con prontezza all'aumento della domanda di beni alimentari, anche attraverso politiche specifiche di incentivo che avvicinino i giovani al mondo agricolo.</p>
    </intervention>
    <intervention id="4-387-000" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il partito laburista al Parlamento europeo (EPLP) è favorevole alla risoluzione elaborata in risposta alle brusche impennate dei prezzi alimentari cui assistiamo oggi e al loro impatto sulla sicurezza alimentare mondiale. I recentissimi aumenti dei prezzi riconfermano parecchie delle preoccupazioni che l’EPLP nutre ormai da molto tempo in merito alle distorsioni della filiera alimentare, al possibile ruolo degli speculatori nell’aggravarsi della situazione e alla carenza, in molti paesi in via di sviluppo, di investimenti agricoli suscettibili di costruire capacità produttive.</p>
      <p sl="en">L’EPLP sostiene la necessità di una risposta globale alla sfida della sicurezza alimentare, ma desidera contemporaneamente sottolineare il ruolo che la PAC, dopo un’ambiziosa riforma, può svolgere per contribuire a superare questa sfida. Una PAC riformata deve perseguire obiettivi di sicurezza alimentare globale e di politica di sviluppo, abolendo una volta per tutte le restituzioni all’esportazione, che minano la capacità dei paesi in via di sviluppo di crearsi una propria produzione agricola, limitando i meccanismi di intervento sul mercato, che a loro volta distorcono il mercato, e promuovendo la produzione agricola sostenibile, in modo che il settore agricolo possa mitigare il cambiamento climatico e adattarvisi, a tutela della base di risorse naturali e della capacità di produzione alimentare dell’Unione europea.</p>
    </intervention>
    <intervention id="4-388-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">La politica di sicurezza alimentare è in primo luogo una politica di difesa. Un paese che non riesca a fornire alla sua popolazione un’alimentazione sicura a prezzi accessibili, né a garantire un dignitoso livello di vita ai suoi agricoltori, è avviato sulla strada dell’instabilità e della rivolta: il diritto all’alimentazione è un diritto umano fondamentale. Il testo in esame mette opportunamente in luce la necessità di un approccio multidimensionale; le misure necessarie per garantire la sicurezza alimentare sono assai simili a quelle occorrenti per combattere con maggiore efficacia il cambiamento climatico, migliorare gli aiuti allo sviluppo, mettere a punto strutture commerciali differenti, garantire maggiore trasparenza sul mercato dei prodotti di base e varare misure contro la speculazione. Avrei preferito un testo ancor più energico, che invocasse in particolare l’istituzione di un’agenzia globale indipendente per la rigorosa regolamentazione dei prodotti alimentari di base.</p>
      <p sl="nl">Il gruppo dei Verdi/Alleanza libera europea voleva proporre anche le azioni indispensabili per ridurre gli sprechi alimentari: una percentuale oscillante fra il 20 e il 30 per cento delle colture va perduta nelle precoci fasi della semina e del raccolto. Nei paesi in via di sviluppo metà del raccolto marcisce perché non si riesce a immagazzinarlo o a trasportarlo; contemporaneamente consumatori e distributori dei paesi sviluppati gettano il 40 per cento della propria produzione alimentare, ancora intatto, nella spazzatura. È una situazione inaccettabile e immorale! Infine, sono convinto che l’alimentazione non debba assolutamente rientrare nella sfera d’azione dell’OMC. I generi alimentari non si potranno mai considerare una merce come le altre; mai!</p>
    </intervention>
    <intervention id="4-390-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mi rallegro per l’adozione di questa proposta di risoluzione comune, che mette in rilievo i principali fattori che contribuiscono all’odierno aumento dei prezzi. Eccoli: l’aumento dei prezzi del petrolio; la crescente produzione di biocombustibili, che divora enormi superfici di terreno agricolo; le catastrofi naturali sempre più frequenti; e infine la speculazione sui mercati. Lo scopo non è più quello di fornire prodotti alimentari al prezzo migliore, bensì quello di spremere da tali prodotti il massimo profitto possibile. Secondo la FAO, in gennaio i prezzi dei prodotti alimentari hanno raggiunto un livello record, e si stima che un aumento dell’un per cento di tali prezzi ponga a rischio l’alimentazione di altri 16 milioni di persone. Le impennate dei prezzi rappresentano quindi una sfida difficilissima per i paesi in via di sviluppo, che destinano già tre quarti del proprio reddito all’acquisto di prodotti alimentari di base. Temiamo di conseguenza il prodursi di una situazione sociale e politica ancor più drammatica di quella da cui scaturirono i “tumulti della fame” nel 2008. L’Europa svolge un ruolo fondamentale nel garantire la sicurezza alimentare globale. Auguriamoci che i ministri del G20, che si incontreranno in giugno a Parigi, ci offrano le soluzioni adatte per debellare la volatilità dei prezzi alimentari.</p>
    </intervention>
    <intervention id="4-391-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il diritto all’alimentazione, sancito nella Dichiarazione universale dei diritti dell’uomo e nell’articolo 39 del trattato sul funzionamento dell’Unione europea, è stato messo gravemente a repentaglio dall’odierna crisi economica e finanziaria. La crescita demografica attualmente prevista, soprattutto nelle economie emergenti, e il progressivo aggravarsi della fame e della povertà globale dimostrano che per soddisfare i bisogni della popolazione occorre incrementare la produzione alimentare del 70 per cento almeno. A questo fosco scenario si aggiunge la speculazione finanziaria sui prodotti alimentari di base, che provoca la volatilità dei prezzi di tali prodotti, per non parlare degli eventi meteorologici estremi e della costante espansione della produzione di bioetanolo a spese dei prodotti alimentari. A mio avviso occorre urgentemente adottare misure atte a contrastare la destabilizzazione dei mercati agricoli, per sostenere in tal modo gli agricoltori e promuovere l’innovazione nel settore, rafforzando nello stesso tempo il ruolo della politica agricola comune quale obiettivo fondamentale dell’Unione europea. Si tratta di un problema trasversale da discutere su un piano multilaterale, in quanto riguarda la popolazione di tutto il mondo e i suoi effetti moltiplicatori sono innegabili; le rivolte scoppiate nei paesi in via di sviluppo ne sono un esempio. Occorre irrobustire il sostegno ai paesi a rischio per impedire future crisi alimentari.</p>
    </intervention>
    <intervention id="4-392-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della risoluzione sull’aumento dei prezzi dei prodotti alimentari, che incide gravemente sulla sicurezza alimentare globale. I più recenti aumenti dei prezzi confermano molte delle preoccupazioni nutrite in merito alle distorsioni della filiera alimentare, al possibile ruolo degli speculatori nell’aggravarsi della situazione e alla carenza, in molti paesi in via di sviluppo, di investimenti agricoli suscettibili di costruire capacità produttive. È necessaria una risposta globale alla sfida della sicurezza alimentare, ma occorre anche sottolineare il ruolo che la PAC, dopo un’ambiziosa riforma, può svolgere per contribuire a superare questa sfida. Una PAC riformata deve perseguire obiettivi di sicurezza alimentare globale e di politica di sviluppo, abolendo una volta per tutte le restituzioni all’esportazione, che minano la capacità dei paesi in via di sviluppo di crearsi una propria produzione agricola. Promuovere la produzione agricola sostenibile è indispensabile per aiutare il settore agricolo a mitigare il cambiamento climatico e adattarvisi, a tutela della base di risorse naturali e della capacità di produzione alimentare dell’Unione europea.</p>
    </intervention>
  </section>
  <section id="creitem19" title="8. Correzioni e intenzioni di voto: vedasi processo verbale"/>
  <section id="creitem20" title="9. Approvazione del processo verbale della seduta precedente: vedasi processo verbale"/>
  <section id="creitem21" title="10. Discussioni su casi di violazione dei diritti umani, della democrazia e dello Stato di diritto"/>
  <section id="creitem22" title="10.1. Scontri al confine tra la Thailandia e la Cambogia">
    <intervention id="4-399-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la discussione su sette proposte di risoluzione sugli scontri al confine tra la Thailandia e la Cambogia .</p>
    </intervention>
    <intervention id="4-400-000" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">autore. – Signor Presidente, gli scontri scoppiati al confine tra la Thailandia e la Cambogia all’inizio di questo mese hanno riportato alla ribalta della scena internazionale il decennale conflitto sull’accesso al tempio di Preah Vihear. Benché attualmente gli scontri armati siano meno intensi, dobbiamo individuare una soluzione politica per questo conflitto. L’ASEAN, le Nazioni Unite e l’Unione europea hanno il dovere di impegnarsi più a fondo nella questione, senza attendere una nuova escalation per reagire.</p>
      <p sl="de">Negli scontri più recenti si sono contati feriti e vittime tra i civili e i militari di entrambe le parti. Le bombe a grappolo sono particolarmente insidiose, e portano la devastazione tra le popolazioni civili, anche molto tempo dopo essere state lanciate. Fino al 30 per cento delle munizioni a grappolo non esplode subito, ma rimane sul terreno, per esplodere successivamente magari per effetto delle sollecitazioni prodotte da bambini che giocano. Chiediamo alla Thailandia e alla Cambogia di rinunciare immediatamente all’uso di queste armi letali. Chiediamo inoltre a entrambi i governi di firmare la convenzione internazionale che vieta l’uso delle munizioni a grappolo.</p>
      <p sl="de">Infine, rivolgo un urgente appello ai governi della Thailandia e della Cambogia, affinché cerchino di risolvere il conflitto senza ricorrere alle armi. Altrimenti, si protrarranno le sofferenze della popolazione civile di entrambe le parti, per una controversia che i politici potrebbero risolvere con i negoziati se soltanto avessero la volontà di farlo, e rinunciassero a fomentare biechi nazionalismi su entrambi i lati della frontiera.</p>
    </intervention>
    <intervention id="4-401-000" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">autore. − Signor Presidente, dall’inizio di questo mese, lungo il confine tra Cambogia e Thailandia si registrano combattimenti tra le forze armate dei due paesi vicino al tempo di Preah Vihear, che è stato inserito dall’UNESCO nella lista dei siti appartenenti al Patrimonio dell’umanità. Siamo responsabili in primo luogo della protezione della vita umana, ma siamo ugualmente responsabili nei confronti del patrimonio culturale.</p>
      <p sl="en">Ci giungono notizie molto preoccupanti sull’uso di munizioni a grappolo, la cui veridicità è molto probabile dal momento che né la Thailandia, né la Cambogia hanno ratificato la Convenzione sulle munizioni a grappolo.</p>
      <p sl="en">Per scongiurare l’ulteriore aggravarsi della situazione che minerebbe la stabilità della regione, entrambi i governi devono assumersi le proprie responsabilità e occuparsi dei profughi di questo conflitto.</p>
      <p sl="en">Accogliamo con favore gli sforzi della presidenza dell’ASEAN tesi a favorire il dialogo tra i due paesi e a risolvere pacificamente la controversia.</p>
      <p sl="en">La Thailandia e la Cambogia hanno accettato di partecipare a una riunione urgente delle nazioni del Sudest asiatico per discutere del conflitto. Il direttore generale dell’UNESCO manderà un inviato speciale a Bangkok e Phnom Penh per indurre entrambe le parti a collaborare con un’eventuale missione dell’UNESCO.</p>
    </intervention>
    <intervention id="4-402-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">autore . – Signor Presidente, l’onorevole Lochbihler ha ragione: si tratta innanzi tutto di esseri umani, di morti e di feriti, e dell’uso scandaloso delle munizioni a grappolo.</p>
      <p sl="de">In secondo luogo, ovviamente, si tratta di limitare un conflitto di frontiera, di risolverlo pacificamente e di garantire che non degeneri in una guerra.</p>
      <p sl="de">Il terzo aspetto che vorremmo affrontare riguarda l’insostituibile patrimonio culturale mondiale del complesso del tempio situato in questa regione di confine. Karl von Habsburg, ex deputato al Parlamento europeo e figlio di Otto von Habsburg, è competente per tali questioni presso l’UNESCO e parteciperà all’Assemblea plenaria che si terrà in marzo qui a Strasburgo per illustrarci la questione nei dettagli. Mi sembra necessario effettuare uno sforzo comune per riportare la pace e proteggere la popolazione, e insieme tutelare il patrimonio culturale. Noi europei sappiamo bene quali profonde cicatrici possano lasciare le guerre nel paesaggio culturale. Perciò dobbiamo agire ogni qualvolta il patrimonio culturale mondiale sia minacciato.</p>
    </intervention>
    <intervention id="4-403-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">autore. − Signor Presidente, signor Commissario, onorevoli colleghi, dall’inizio di febbraio sono scoppiati nuovi conflitti tra le forze armate cambogiane e quelle thailandesi sulla frontiera, nei pressi del tempio di Preah Vihear, una zona contesa dai due paesi. Entrambe le parti hanno subito vittime, ed è stato necessario evacuare più di 3 000 abitanti dalla zona vicina ai combattimenti.</p>
      <p sl="fr">Nel 1962, sulla base di alcune cartine storiche francesi, la Corte internazionale di giustizia dell’ONU ha stabilito che il tempio di Preah Vihear e il territorio adiacente ricadono sotto la sovranità cambogiana. La Thailandia, però, non ha mai accettato tale decisione. Inoltre, alcuni settori della frontiera non sono stati delimitati, e questo ha già provocato vari incidenti armati nel 2008 e nel 2009.</p>
      <p sl="fr">Nel 2008, l’inserimento del tempio nella lista dei siti appartenenti al Patrimonio dell’umanità da parte dell’UNESCO aveva provocato la collera dei nazionalisti thailandesi. Benché nel 2000 sia stato firmato un memorandum d’intesa sulla delimitazione delle frontiere terrestri, i nazionalisti thailandesi della PAD ne chiedono la revoca giudicandolo troppo favorevole alla Cambogia. Vorrei sottolineare soprattutto l’azione svolta dall’Indonesia, che attualmente ricopre la presidenza dell’ASEAN e si è offerta di svolgere il ruolo di mediatore in questo conflitto.</p>
      <p sl="fr">Lunedì l4 febbraio, l’ONU ha anche invitato i due paesi a osservare un cessate il fuoco permanente senza però prevedere l’invio di caschi blu nella zona. Mi auguro che questi due paesi riescano finalmente a risolvere la questione territoriale in modo pacifico e cessino di prendere in ostaggio migliaia di persone, il cui solo desiderio è quello di vivere in pace.</p>
    </intervention>
    <intervention id="4-404-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. − Signor Presidente, fortunatamente per noi, nell’Unione europea, l’idea di intraprendere un’azione militare per questioni di confine è inconcepibile. Ma lo stesso non si può dire, purtroppo, per il confine tra la Thailandia e la Cambogia, paesi i cui eserciti si sono scontrati in diverse occasioni nelle ultime due settimane per rivendicare un’area molto esigua del confine vicina a un antico tempio.</p>
      <p sl="en">Secondo i dati forniti dalle agenzie di aiuto, i combattimenti avrebbero provocato 30 000 profughi; non è sorprendente, in tali circostanze, che ci siano state vittime innocenti tra i civili, benché entrambe le parti contestino le cifre reali.</p>
      <p sl="en">Il primo ministro cambogiano Hun Sen ha descritto gli scontri come una “vera e propria guerra”, ma una retorica così bellicosa e incendiaria non può che peggiorare le cose. La soluzione a breve termine di questa controversia è nelle mani di entrambi i governi e del Consiglio di sicurezza dell’ONU, che deve assumere un ruolo guida nell’imporre soluzioni volte a disinnescare la crisi. Nel più lungo periodo è auspicabile che l’ulteriore integrazione regionale dell’ASEAN contribuisca a fare di questi scontri un ricordo del passato, come avviene nell’Unione europea ormai da decenni.</p>
    </intervention>
    <intervention id="4-405-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">a nome del gruppo PPE. – Signor Presidente, martedì sera e mercoledì mattina ci sono stati nuovi incidenti, apparentemente di scarsa entità, sul confine tra la Thailandia e la Cambogia. Tra le due nazioni confinanti le relazioni sono diventate estremamente tese, e per questo, credo, il dibattito odierno giunge opportuno. Ringrazio l’onorevole Posselt per la sua iniziativa.</p>
      <p sl="ro">Deploro a mia volta le perdite di vite umane causate dagli scontri armati fin dall’inizio di questo mese. Alla luce delle gravi tensioni emerse, dobbiamo chiedere con fermezza a entrambe le parti di agire con moderazione e controllo e rispettare la risoluzione del Consiglio di sicurezza dell’ONU che prevede una tregua durevole. Qualunque sia il motivo della controversia tra la Thailandia e la Cambogia, il ricorso alla forza non è una soluzione. Chiedo quindi a entrambe le parti di trovare una soluzione pacifica con urgenza per risolvere la disputa territoriale nella zona nei pressi del tempio di Preah Vihear.</p>
      <p sl="ro">Devo ricordarvi che nel 1962 la Corte internazionale di giustizia aveva adottato una decisione inequivocabile e che ci sono molte opportunità per risolvere la controversia, anche tramite la mediazione dell’ASEAN. Quello che serve, in conformità del diritto internazionale, è la volontà di condurre negoziati in buona fede.</p>
    </intervention>
    <intervention id="4-406-000" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">a nome del gruppo S&amp;D . – Signor Presidente, in numerose occasioni il tempio di Preah Vihear, risalente all’undicesimo secolo, è stato teatro di scontri tra le influenze dell’induismo e del buddismo, come pure tra l’esercito dei Khmer rossi e il regime di Lon Nol. Dall’inizio del ventesimo secolo, il tempio è stato oggetto di controversie tra la Cambogia e la Thailandia, ognuna delle quali rivendica l’edificio e il terreno circostante nonché il diritto di fissare il confine tra i due paesi. Abbiamo assistito agli ultimi sviluppi di tale controversia a partire dal febbraio di quest’anno.</p>
      <p sl="pl">Nonostante la decisione della Corte internazionale di giustizia dell’Aia, secondo la quale il tempio ricade sotto la sovranità della Cambogia, ci sono altre questioni in sospeso. Entrambi i governi si devono impegnare nella ricerca di un compromesso che getti le basi di un accordo stabile. Il ripetersi del conflitto scoppiato una settimana e mezzo fa, quando gli eserciti di entrambi i paesi si sono bombardati reciprocamente, sarebbe inaccettabile sia per la popolazione della regione, che è in pericolo di vita, sia per il tempio, che è stato danneggiato pur rientrando nella lista dei siti appartenenti al Patrimonio dell’umanità stilata dall’UNESCO. Quest’organizzazione ha già offerto il proprio aiuto, come ha fatto l’ASEAN, Associazione delle nazioni del Sud-Est asiatico. Oggi il Parlamento europeo si è unito all’appello. Un biglietto per entrare nel tempio di Preah Vihear costa cinque dollari; vorrei sapere il prezzo del conflitto tra la Cambogia e la Thailandia, che dura ormai da più di cent’anni.</p>
    </intervention>
    <intervention id="4-407-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">a nome del gruppo ALDE. – Signor Presidente, mi sembra vergognoso che nel ventunesimo secolo alcune forze politiche continuino a operare secondo un paradigma da diciannovesimo secolo. In molte parti del mondo il crescente nazionalismo sta dando luogo a conflitti di origine etnica e religiosa.</p>
      <p sl="en">I governi della Thailandia e della Cambogia devono tener conto del fatto che gli scontri di frontiera hanno effetti sulla pace e sulla stabilità nella regione, nonché sulle relazioni tra i due paesi. Anche se ci sono questioni politiche irrisolte tra paesi, queste non devono riflettersi sui contatti tra i popoli, altrimenti corriamo il rischio di veder crescere il nazionalismo e la xenofobia.</p>
      <p sl="en">La situazione sul confine tra la Thailandia e la Cambogia va risolta pacificamente nel rispetto della sentenza della Corte internazionale di giustizia del 1962. In tutto il mondo, l’inizio di quest’anno ha visto troppi spargimenti di sangue.</p>
    </intervention>
    <intervention id="4-408-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">a nome del gruppo ECR. – Signor Presidente, un punto di forza dell’Unione europea è il nostro altruismo, la nostra capacità di vedere oltre i confini europei, e di guardare a ciò che avviene al di fuori dell’Europa, nell’esotica e remota Asia. Questo conflitto, come è stato opportunamente sottolineato, risale a più di cent’anni fa; ma è positivo che l’Unione europea e il Parlamento europeo, che è il cuore dell’Unione, abbiano qualcosa da dire in proposito. È positivo perché dobbiamo essere presenti ogni volta che si discute di diritti umani, ovunque si discuta di questo tema importantissimo; come dimostra questo conflitto, questioni che forse potevano essere risolte in maniera più pacifica hanno provocato vittime, e si combatte ancora oggi benché forse con conseguenze meno sanguinose. È quindi apprezzabile che il Parlamento europeo intervenga nella questione.</p>
    </intervention>
    <intervention id="4-409-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">a nome del gruppo EFD. – Signor Presidente, con la sentenza emessa dalla Corte internazionale di giustizia il 15 giugno 1962 si decise che il tempio di Preah Vihear ricade sotto la sovranità della Cambogia. Il governo thailandese quindi deve rispettare tale decisione, e astenersi da qualsiasi tentativo di cambiare, con la forza militare, i confini riconosciuti a livello internazionale. Al contempo, il governo cambogiano deve consentire l’accesso al tempio ai fedeli thailandesi.</p>
      <p sl="sk">Allorché una delle parti di una controversia tende ad aggirare le norme e a imporre i propri interessi con la forza, è necessario mobilitare le istituzioni internazionali per trasmettere un chiaro messaggio: il mondo vuole vivere in condizioni politiche stabili e non vuole che le dispute siano risolte con l’uso della forza militare.</p>
      <p sl="sk">È quindi necessario mobilitare le istituzioni internazionali competenti a livello locale, per scongiurare il diffondersi di conflitti e traumi inutili tra la popolazione civile. L’offerta dell’Indonesia, che attualmente presiede l’ASEAN, di mediare nel conflitto di confine, è il modo migliore per fare il primo passo verso la composizione della controversia.</p>
    </intervention>
    <intervention id="4-410-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, l’UNESCO sta cercando di salvare il tempio di Preah Vihear – un monumento che rientra nella lista dei siti appartenenti al Patrimonio dell’umanità – e di finanziarne la conservazione. Non soltanto la Thailandia e la Cambogia si oppongono a tale tentativo, ma stanno violando la Convenzione internazionale per la protezione dei beni culturali in caso di conflitti armati, che è vincolante per entrambi i paesi. La loro insensibilità e il loro egoismo potrebbero comportare la distruzione di un edificio che risale all’undicesimo secolo.</p>
      <p sl="pl">Credo tuttavia che questo esempio sollevi la questione della responsabilità. Non deve ripetersi ciò che avvenne in Afghanistan nel 2001, quando fu distrutta una statua di Buddha unica al mondo, non soltanto a causa del fanatismo religioso dei talebani ma anche per lo scarso impegno dei paesi occidentali. La distruzione del patrimonio culturale mondiale non può restare impunita; è così importante che, per analogia con il Tribunale penale internazionale dell’Aia il quale ha il compito di perseguire i crimini di guerra, sarebbe necessario creare un’istituzione col compito di perseguire e assicurare alla giustizia coloro che distruggono monumenti preziosi.</p>
    </intervention>
    <intervention id="4-411-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, la risoluzione sugli scontri di confine tra la Thailandia e la Cambogia condanna i conflitti armati e invita entrambi i paesi a cessare i combattimenti, ridurre le tensioni e accettare la mediazione dell’ASEAN e delle Nazioni Unite.</p>
      <p sl="en">Abbiamo davanti a noi un conflitto del tutto ingiustificato. Nel 1976, in qualità di membri dell’ASEAN, la Cambogia e la Thailandia firmarono il trattato di amicizia e cooperazione, che le impegna a respingere l’uso della forza tra Stati membri e a ricercare una composizione pacifica delle controversie interstatali. Il conflitto è assurdo, peraltro, perché nel 1962 la Corte internazionale di giustizia ha deciso che il tempio di Preah Vihear, ubicato assai vicino ai combattimenti attualmente in corso, ricade sotto la sovranità della Cambogia.</p>
      <p sl="en">Ci sono vari motivi per credere che il conflitto armato sia legato al fervore nazionalista della Thailandia, manipolato da esponenti di governo che fomentano gli scontri per guadagnarsi il favore degli elettori appartenenti all’ala intransigente in vista delle elezioni di quest’anno.</p>
    </intervention>
    <intervention id="4-412-000" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Signor Presidente, secondo le stime disponibili gli scontri di confine tra la Thailandia e la Cambogia hanno provocato 1 000 morti e 30 000 profughi. Deploriamo le perdite di vite umane e riteniamo essenziale scongiurare altre vittime.</p>
      <p sl="en">Desidero inoltre esprimere le mie preoccupazioni per il presunto utilizzo di munizioni a grappolo e chiedo a entrambi i paesi di rinunciare a simili munizioni. Uccidere e mettere in pericolo la vita umana non è mai una soluzione; sosteniamo quindi tutti coloro che si stanno impegnando nella ricerca di una soluzione per porre fine alla violenza. Vogliamo e chiediamo la pace.</p>
    </intervention>
    <intervention id="4-413-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, mi unisco anch’io ai colleghi che chiedono una soluzione pacifica delle tensioni al confine tra la Thailandia e la Cambogia. Gli scontri scoppiati all’inizio del mese segnano la ripresa di un antico conflitto sul tempio UNESCO, ubicato sul confine tra i due paesi. Vorrei ricordare che nel 1962 la Corte internazionale di giustizia ha deciso che questo monumento ricade sotto la sovranità della Cambogia, e le autorità devono rispettare tale decisione. È vero che l’area intorno al tempio non era stata delimitata dalla Corte, ma credo che la Thailandia e la Cambogia possano raggiungere un’intesa mediante i negoziati, non con l’uso delle armi.</p>
      <p sl="ro">Gli scontri nella zona stanno mettendo in pericolo non soltanto un monumento UNESCO, ma anche la vita della popolazione. Un conflitto di confine è sempre una fonte di instabilità; per questo motivo incoraggio l’iniziativa di entrambi i governi, tesa a risolvere la questione bilateralmente. Credo che il progetto, con cui si vuole realizzare una zona cuscinetto per scongiurare il diffondersi della distruzione, sia un passo verso la pace.</p>
    </intervention>
    <intervention id="4-414-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Signor Presidente, anch’io desidero esprimere cordoglio per la perdita di vite umane, e soprattutto per le vittime civili innocenti. Sono anche profondamente preoccupata per le migliaia di persone che sono state costrette ad abbandonare le proprie case in seguito agli scontri scoppiati sul confine tra la Thailandia e la Cambogia. Come si afferma nella proposta di risoluzione comune, esiste un quadro giuridico internazionale che entrambe le parti devono rispettare.</p>
      <p sl="ro">Ritengo che all’appello del Parlamento europeo debba far seguito una forte pressione da parte dell’Alto rappresentante per gli affari esteri. Ancora più grave è l’uso delle munizioni a grappolo. È nostro dovere chiedere alla Thailandia e alla Cambogia di ratificare la convenzione che proibisce questo tipo di arma.</p>
    </intervention>
    <intervention id="4-415-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">Signor Presidente, questa situazione non fa che ricordare all’Unione europea l’importanza della mediazione e della prevenzione dei conflitti. Per sfruttare appieno il proprio soft power , il proprio potere di persuasione, l’Unione europea deve investire di più nella prevenzione dei conflitti. È giunto il momento che il Vicepresidente/Alto rappresentante Catherine Ashton proponga un’iniziativa volta a realizzare una mediazione credibile e una vera capacità di prevenzione dei conflitti; ciò richiede una coerenza politica, che servirà da monito agli Stati membri dell’Unione europea.</p>
    </intervention>
    <intervention id="4-416-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Signor Presidente, anch’io vorrei cogliere l’occasione per ricordare due questioni che sono già state menzionate, ma che ritengo di importanza fondamentale.</p>
      <p sl="es">La prima riguarda l’uso delle bombe a grappolo da parte della Thailandia e della Cambogia, e la necessità che entrambi i paesi ratifichino la convenzione internazionale sulle munizioni a grappolo.</p>
      <p sl="es">La seconda è stata frequentemente dibattuta in quest’Aula nel corso delle discussioni su problemi d’attualità, e riguarda la libertà d’espressione, soprattutto in Internet.</p>
      <p sl="es">A mio avviso la debolezza e la fragilità del sistema politico thailandese fanno emergere alcune situazioni piuttosto gravi: per esempio, il processo contro Chiranuch Premchaiporn per le critiche alla famiglia reale pubblicate sul suo sito. La persona responsabile dei commenti è stata liberata, mentre il responsabile del sito è ancora in stato di detenzione.</p>
      <p sl="es">Ritengo inoltre necessario sottolineare l’importanza della libertà d’espressione e, soprattutto, della libertà di associazione in ognuno di questi paesi.</p>
    </intervention>
    <intervention id="4-417-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, purtroppo questa controversia è cominciata più di un secolo fa. Si è riaccesa nel giugno 2008 e si è aggravata dall’inizio di questo mese. Molte persone hanno opinioni diverse sui motivi per cui la situazione si sarebbe aggravata proprio in questo periodo. Alcuni sospettano che i generali thailandesi, rappresentanti dell’ala intransigente, vogliano prendere a pretesto il problema per rovesciare il governo e annullare le elezioni previste per la fine di quest’anno.</p>
      <p sl="en">Comunque sia, questa controversia – soprattutto se osservata da lontano – dovrebbe essere risolvibile. Non è una controversia di grande rilevanza, soprattutto se le Nazioni Unite si appellano al proprio mandato e alla propria influenza per realizzare tre obiettivi: in primo luogo, un accordo che ponga fine alle munizioni a grappolo; in secondo luogo un cessate il fuoco permanente; e in terzo luogo, se necessario, il dispiegamento di truppe che controllino il cessate il fuoco. Se tutto questo avverrà, sarà possibile porre fine alla controversia.</p>
    </intervention>
    <intervention id="4-418-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. − Signor Presidente, posso confermare che la Commissione sta seguendo da vicino gli eventi lungo la frontiera thailandese-cambogiana.</p>
      <p sl="en">Il 7 febbraio 2011, il Vicepresidente della Commissione/Alto rappresentante per gli affari esteri e la politica di sicurezza, baronessa Ashton, ha espresso preoccupazione per gli scontri armati. Ella ha invitato entrambi i paesi a dar prova di estrema moderazione, ad adottare le misure necessarie a ridurre la tensione e a riprendere il dialogo per colmare le differenze pacificamente.</p>
      <p sl="en">I punti sollevati dalla proposta di risoluzione del Parlamento sono stati discussi il 14 febbraio 2011 dal Consiglio di sicurezza delle Nazioni Unite, in presenza dei ministri degli Esteri della Thailandia, della Cambogia e dell’Indonesia, quest’ultimo nella veste di attuale presidente dell’ASEAN.</p>
      <p sl="en">Condividiamo le conclusioni tratte dal sottosegretario dell’ONU Pascoe, che ha riconosciuto la gravità della situazione. Non si tratta soltanto di un sito appartenente al Patrimonio mondiale dell’umanità; si tratta altresì di identità nazionali e culturali, e di orgoglio nazionale. Ma soprattutto, si tratta di vite umane e di stabilità regionale.</p>
      <p sl="en">Si pongono quindi due domande: che cosa può fare la regione per riequilibrare la situazione, e in che modo l’Unione europea può contribuire a una pacifica composizione della controversia? Ovviamente questo tipo di conflitti non si può risolvere con la forza delle armi; l’ASEAN ha un ruolo da svolgere, e siamo lieti di constatare che sta assumendo le proprie responsabilità.</p>
      <p sl="en">Il ministro degli Esteri indonesiano si è giustamente appellato al trattato di amicizia e di cooperazione. Questo accordo prevede che tutte le parti colmino le differenze pacificamente. Accogliamo con favore la decisione dell’Indonesia di convocare su questo tema una riunione speciale dei ministri degli Esteri dell’ASEAN il 22 febbraio 2011 a Giacarta.</p>
      <p sl="en">All’interno delle Nazioni Unite si registra un ampio consenso sulla necessità di evitare che la questione sfugga al controllo. I membri del Consiglio di sicurezza hanno chiesto a entrambe le parti di astenersi dalle provocazioni e di non dispiegare rinforzi militari lungo il confine.</p>
      <p sl="en">È ormai chiaro che gli sforzi regionali sono lo strumento più efficace per trovare una soluzione pacifica al conflitto; per l’Unione europea questo implica offrire il più ampio sostegno all’ASEAN.</p>
      <p sl="en">Il Servizio per l’azione esterna sta seguendo la questione da vicino, e considererà le varie opportunità che si offrono per sostenere l’ASEAN, se tale sostegno sarà opportuno e richiesto dalla loro parte.</p>
    </intervention>
    <intervention id="4-419-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà alla conclusione della discussione finale.</p>
    </intervention>
  </section>
  <section id="creitem23" title="10.2. Yemen: pena capitale nei confronti di minori autori di reati, segnatamente il caso di Muhammed Taher Thabet Samoum">
    <intervention id="4-421-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la discussione su sei proposte di risoluzione sullo Yemen – pena capitale nei confronti di minori autori di reati, segnatamente il caso di Muhammed Taher Thabet Samoum .</p>
    </intervention>
    <intervention id="4-422-000" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">autore. − Signor Presidente, guardo con ammirazione ai cittadini che sfidano coraggiosamente la violenta repressione dei propri governi, come abbiamo visto nelle sommosse popolari scoppiate in Tunisia, Egitto, Iran, Algeria, Bahrain e anche Yemen. La generazione più giovane vuole che la speranza si sostituisca al cinismo, l’opportunità alla povertà, la giustizia all’impunità e la libertà su Internet alla repressione e alla censura.</p>
      <p sl="en">Nutriamo profonde e numerose preoccupazioni per gli sviluppi in Yemen in materia di democrazia, diritti umani, e indipendenza del sistema giudiziario, nonché di persecuzioni dei giornalisti, dei blogger e dei sostenitori dei diritti umani. Siamo preoccupati soprattutto per il clima di terrore diffuso dall’esecuzione dei minori, benché lo Yemen si sia impegnato nei confronti della comunità internazionale a non giustiziare minori autori di reati e benché tale impegno si rifletta nel suo stesso codice penale.</p>
      <p sl="en">Mancano gli strumenti adeguati per determinare l’età degli imputati, e quindi per i cittadini è difficile difendersi. Invitiamo il Presidente e le autorità dello Yemen a rispettare almeno le leggi del paese e gli impegni assunti nei confronti della comunità internazionale, e a fermare le esecuzioni dei minorenni. Ricordiamo la necessità di riforme nello Yemen, come richiesto a gran voce dai dimostranti, e vogliamo il miglioramento delle loro condizioni di vita e il riconoscimento dei loro diritti.</p>
    </intervention>
    <intervention id="4-423-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. − Signor Presidente, i paesi arabi sono scossi da violente sommosse popolari, che si stanno gradualmente diffondendo e che mi auguro non si arresteranno.</p>
      <p sl="fr">Un’ondata di proteste senza precedenti ha investito le dittature al potere in questi paesi, dittature che spesso hanno conquistato l’attuale posizione grazie alla complicità, o meglio, al silenzio, dei regimi occidentali. Nessun paese sembra immune alla rivolta popolare, e questo è positivo. Abbiamo capito, avete capito, troppo tardi quello che stava succedendo in quei paesi, e la vostra azione continua a essere tardiva. Abbiamo dovuto aspettare il 2 febbraio perché il Parlamento europeo adottasse una risoluzione sulla Tunisia, e soltanto adesso, in questa tornata, ne abbiamo adottata una sull’Egitto.</p>
      <p sl="fr">Alla luce di situazioni così gravi, abbiamo chiesto una risoluzione sull’Algeria, ma la nostra richiesta è stata respinta ancora una volta, proprio come, ormai da mesi, la maggioranza di voi si rifiuta di vedere ciò che avviene in Tunisia.</p>
      <p sl="fr">Oggi, mentre noi discutiamo, si registrano movimenti di protesta in Iran, in Libia, in relazione alla quale avete appena espresso parere favorevole (condizionale, ma pur sempre favorevole) su un accordo di partenariato, ma anche nel Bahrein e nello Yemen, per citare solo i paesi che conosciamo meglio. Sì, proprio nello Yemen, dove il Presidente Ali Abdullah Saleh è al potere da ben 33 anni. Tanto per parlare di una democrazia regolamentata. Certo, la situazione è indubbiamente migliore di quella della Libia, dal momento che Gheddafi è al potere da 42 anni!</p>
      <p sl="fr">Siamo stati tra i pochi che hanno giudicato impossibile votare oggi una risoluzione sullo Yemen senza tener conto di ciò che avviene in quel paese; uomini e donne si battono per la libertà, e si registrano scontri violenti tra i sostenitori e gli oppositori del regime.</p>
      <p sl="fr">Dall’inizio delle manifestazioni, alla fine di gennaio, centinaia di persone sono state ferite. Ieri ad Aden un giovane manifestante è stato ucciso in uno scontro a fuoco con la polizia, che ha sparato per disperdere un assembramento. Proprio ora, gli studenti di Saada sono barricati nel campus, sempre circondati dalle forze di polizia, e noi continuiamo a tacere.</p>
      <p sl="fr">Quando pensiamo allo Yemen, ci limitiamo a considerare il problema della pena capitale comminata ai minorenni. Lungi da me l’idea di rinunciare all’abolizione della pena capitale – ho sempre sostenuto con forza la necessità di tale abolizione – e credo che qualsiasi paese che si proclami democratico, ma incapace di abolire questa punizione, si comporti in maniera criminale e non possa dare lezioni di democrazia e diritti umani, fosse anche la prima potenza al mondo.</p>
      <p sl="fr">Sì, la pena capitale è ancora più intollerabile se viene comminata a minori, soprattutto in un paese che non è capace di stabilire con certezza una data di nascita e laddove si sfrutti tale incapacità per comminare condanne a morte, col beneficio del dubbio, oserei dire, per l’impossibilità di stabilire con certezza la data di nascita e dimostrare così che gli accusati erano minorenni al momento dei fatti.</p>
      <p sl="fr">E voi vorreste approvare una risoluzione limitata esclusivamente a una sola questione, una risoluzione che continua a sottolineare, al settimo punto, la necessità di realizzare le riforme richieste da “numerosi manifestanti”? Mi sembra un po’ debole.</p>
      <p sl="fr">Insieme ai miei colleghi del gruppo Verde/Alleanza libera europea abbiamo presentato tre emendamenti per aggiornare la risoluzione, e mi auguro che, insieme, saremo in grado di approvare una risoluzione degna di questo nome.</p>
    </intervention>
    <intervention id="4-424-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">autore . – Signor Presidente, voglio rassicurare l’onorevole Vergiat: come ognuno può constatare, non stiamo discutendo solo di pena di morte, ma anche degli eventi che si sono recentemente verificati nelle strade dello Yemen. Al momento del voto la collega potrà verificare quale sia la posizione del nostro gruppo su questi temi.</p>
      <p sl="ro">Non dobbiamo però dimenticare che il soggetto della risoluzione di emergenza adottata per la discussione odierna è la persecuzione dei minori autori di reati e la comminazione della pena di morte in questo caso. Come sapete, se per noi europei la pena di morte è un’inaccettabile barbarie, infliggerla a minori è un’infamia ancor più orribile. Il dato di fondo è il fatto che ricorrere alla pena di morte per reati commessi da persone di età inferiore a 18 anni viola anche la stessa legge yemenita, benché le autorità di quel paese continuino a infliggere tali condanne.</p>
    </intervention>
    <intervention id="4-425-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">autore. − Signor Presidente, l’argomento della risoluzione urgente è importante in sé. Anch’io desidero esortare il Presidente dello Yemen a sospendere l’esecuzione di Thabet Samoum, e invitare il Presidente stesso e le autorità a commutare la condanna a morte inflitta a Samoum e ad altri minori come Ali Abdulla.</p>
      <p sl="en">Come si è detto, però, sarebbe un errore non cogliere quest’occasione e rinunciare a sollevare alcune fondamentali e importantissime questioni che si profilano ora in quel paese.</p>
      <p sl="en">Per tale motivo sarei lieto se il Parlamento aggiungesse, alla fine della risoluzione su</p>
      <p sl="en">cui ci accingiamo a votare, l’osservazione che nello Yemen e in altri paesi arabi, e specialmente in Tunisia ed Egitto, i dimostranti sono scesi in piazza nelle ultime settimane per chiedere più democrazia e riforme dello Stato.</p>
      <p sl="en">“Considerando che molti dimostranti sono stati attaccati o arrestati dalle forze di sicurezza”: ecco il nostro primo emendamento. Ed ecco il secondo: “esprime forte preoccupazione dinanzi ai problemi politici e socioeconomici che si registrano ormai da tempo nello Yemen e chiede che la comunità internazionale si adoperi con grande impegno per evitare un'escalation della crisi attuale”. Il nostro terzo emendamento, infine, è il seguente: “esprime solidarietà ai dimostranti che chiedono riforme democratiche e condizioni di vita migliori; accoglie con favore, in tale contesto, il fatto che il Presidente Saleh abbia annunciato che si dimetterà nel 2013 e invita le autorità a fermare ogni violenza contro i manifestanti pacifici e a rilasciare tutti coloro che hanno espresso il loro dissenso pacificamente”.</p>
      <p sl="en">Se tutti e tre questi emendamenti verranno adottati, la risoluzione sarà veramente ottima.</p>
    </intervention>
    <intervention id="4-426-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">autore . – Signor Presidente, la pena di morte è veramente la sanzione più inumana che si possa immaginare, e io l’ho stigmatizzata in innumerevoli occasioni. Il Parlamento europeo ne ha chiesto l’abolizione nei paesi che ancora mantengono questa barbara usanza.</p>
      <p sl="ro">Le esecuzioni in Yemen, cui si riferisce la nostra risoluzione, sono però ancor più sconvolgenti in quanto riguardano minori; a parte il crimine commesso, le vittime sono ragazzi. Siamo quindi di fronte a una violazione del fondamentale diritto alla vita, oltre che delle convenzioni internazionali sottoscritte dallo Yemen e, non ultima considerazione, dello stesso codice penale del paese, che vieta esplicitamente di emettere sentenze capitali nei confronti di minori autori di reati. La difficoltà di determinare l’età esatta dei condannati a causa della mancanza di certificati di nascita è una circostanza che accentua il carattere discrezionale di questo tipo di sanzione.</p>
      <p sl="ro">Non possiamo discutere questo tema specifico senza tener conto delle condizioni dello Yemen. Le autorità yemenite violano i diritti umani; giornalisti e attivisti vengono imprigionati illegalmente; le donne subiscono discriminazioni che riguardano la partecipazione alla vita pubblica e l’accesso all’istruzione, mentre il sistema giudiziario non è assolutamente indipendente. Le recenti rivolte non scaturiscono solo da inquietudini economiche e sociali, ma esprimono pure la viva aspirazione di rendere democratica la società dello Yemen.</p>
    </intervention>
    <intervention id="4-427-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. − Signor Presidente, lo Yemen è firmatario della Convenzione delle Nazioni Unite sui diritti del fanciullo e del patto internazionale sui diritti civili e politici, che vietano espressamente l’esecuzione di minori autori di reati: ossia di persone condannate per reati commessi quando i responsabili avevano meno di 18 anni.</p>
      <p sl="en">L’imminente esecuzione di Muhammed Samoum, cui si aggiunge la detenzione nel braccio della morte di numerosi altri minori autori di reati, è un affronto al diritto internazionale. Perseguendo tali politiche, col bizzarro pretesto che gli accusati non disporrebbero di certificati di nascita adeguati o che la loro età sarebbe incerta, lo Yemen si allinea alla brutale teocrazia iraniana. La differenza tra i due paesi sta nel fatto che Yemen riceve massicci aiuti dall’Occidente – Unione europea compresa – per estirpare i terroristi di Al-Qaeda, mentre l’Iran è un paria della comunità internazionale.</p>
      <p sl="en">Di conseguenza l’Unione europea dispone di un ottimo strumento per far pressione sul Presidente Ali Abdullah Saleh. Esorto l’Alto rappresentante ad adottare tutte le misure possibili per convincerlo a dar prova di clemenza in questo caso. Avendo annunciato l’intenzione di abbandonare tra breve il suo incarico, il Presidente Saleh ha ora una concreta occasione di lasciare un’eredità positiva e illuminata al suo paese che, sconvolto per tanto tempo dalla brutale violenza dei conflitti e del terrorismo, sogna ora un futuro democratico.</p>
    </intervention>
    <intervention id="4-428-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE. – Signor Presidente, la comminazione della pena capitale a minori di età inferiore a 15 anni è stata vietata in Yemen nel 1991; dal 1994, il divieto è stato esteso ai minori di 18 anni. Purtroppo tale divieto non viene sempre rispettato in pratica, per esempio nel caso di persone che non possiedano documenti che ne confermino l’età, come già si è notato in quest’Aula. Ma in Yemen si registrano altri sviluppi pericolosi: si tratta di un paese in cui, da molto tempo, il numero delle armi supera quello degli abitanti, dove sanguinosi conflitti tribali sono evento quotidiano e in cui lo spettacolo di adolescenti armati non sorprende nessuno. In Yemen c’è perfino un detto: “se hai l’età per usare un coltello, hai l’età per combattere per la tua tribù”. Chiunque sia stato in Yemen sa che in quel paese quasi tutti portano un coltello, e un adolescente armato di Kalashnikov non è affatto una scena insolita. Quella yemenita è poi una società giovanissima: almeno metà degli abitanti hanno ancora meno di 14 anni. Le diverse milizie reclutano soldati giovanissimi, e anche questo è un fenomeno da combattere.</p>
    </intervention>
    <intervention id="4-429-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">a nome del gruppo ALDE . – Signor Presidente, la pena di morte vige ancora in 58 paesi, uno dei quali è lo Yemen. Il mio gruppo condanna la pena di morte in generale, e in particolare la prevista esecuzione di Muhammed Taher Thabet Samoum.</p>
      <p sl="en">Ricordiamo al governo yemenita gli impegni internazionali che ha sottoscritto in relazione alla Convenzione delle Nazioni Unite sui diritti del fanciullo e al patto internazionale sui diritti civili e politici: entrambe le convenzioni vietano l’esecuzione di persone di età inferiore a 18 anni.</p>
      <p sl="en">Lunedì Amnesty International ha segnalato il comportamento delle forze di sicurezza yemenite. Secondo Amnesty, le forze di sicurezza hanno picchiato i dimostranti con bastoni, ricorrendo anche a manganelli elettrici, nel corso di manifestazioni pacifiche a Sana’a. il mio gruppo condanna queste violenze e invita il governo dello Yemen a non usare più la violenza contro il suo popolo.</p>
    </intervention>
    <intervention id="4-430-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">a nome del gruppo ECR. – Signor Presidente, non leggerò rapidamente; mi accingo anzi parlare lentamente. È per me un onore intervenire subito dopo l’ex Primo ministro finlandese. Osservo che l’invito allo Yemen a non eseguire condanne a morte contro minori è un esempio del caratteristico approccio minimalista dell’Unione europea. Sono contrario alla pena capitale, ma so che in quest’Aula qualcuno invece la sostiene, anche se non lo dichiara pubblicamente; sono contrario alla pena di morte, indipendentemente dal fatto che sia inflitta a un minore o a un adulto. Su questa vicenda particolare, mi auguro che riusciremo a superare divisioni politiche e nazionali per chiedere senza equivoci alle autorità dello Yemen che, in questo caso, il Presidente dello Yemen ricorra alla facoltà di concedere la grazia. Si tratta di condurre una lotta veramente unitaria.</p>
    </intervention>
    <intervention id="4-431-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">a nome del gruppo EFD. – Signor Presidente, il governo dello Yemen si è impegnato ad accettare l’applicazione sia della Convenzione delle Nazioni Unite sui diritti del fanciullo che del patto internazionale sui diritti civili e politici. Entrambi i casi di minori condannati rientrano nella sfera di questi due documenti, e quindi per un organo giudiziario yemenita non dovrebbe essere possibile emettere una decisione legale che ignori i diritti e le tutele garantiti da questi documenti.</p>
      <p sl="sk">Le sanzioni imposte in violazione dei validi impegni sottoscritti da un paese, e perciò del diritto applicabile, non si possono accettare. Se il governo dello Yemen afferma che il suo potere si fonda su principi civili e democratici, non può poi ricorrere a forme di governo barbariche, fondate sull’arbitrio e l’ingiustizia. A mio parere oggi dobbiamo segnalare chiaramente questo fatto al governo yemenita.</p>
    </intervention>
    <intervention id="4-432-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signor Presidente, onorevoli colleghi, naturalmente ritengo importante che il Parlamento europeo condanni i metodi dittatoriali, i dittatori e le dittature, ma mi pare altrettanto importante spingere in generale lo Yemen verso strutture democratiche. Credo però che – nonostante questo problema yemenita sia stato sollevato in seno al Parlamento europeo – non sia compito dell’Unione europea adottare una posizione in materia. La questione è assai confusa; alcuni aspetti non sono affatto chiari e non è possibile neppure ricostruire in maniera soddisfacente i particolari del delitto. Tra l’altro non sappiamo quale età il giovane accusato e condannato avesse nel momento in cui il delitto fu commesso; forse egli non era minorenne. Il caso non è chiaro, e non vi è dimostrazione più eloquente della sconvolgente arretratezza dello Yemen, del fatto che non sia stato reperito neppure il certificato di nascita di Mohammed Taher Thabet Samoum. Finora non vi sono neppure prove dell’autenticità dei documenti scolastici presentati dal suo avvocato. Ricordo poi che non stiamo parlando del furto di una gallina, bensì di un omicidio; preferisco quindi essere un po’ più prudente e misurato degli oratori che sono intervenuti prima di me.</p>
      <p sl="hu">L’Unione europea deve prendere in considerazione – sull’esempio di altri paesi democratici del mondo come gli Stati Uniti – l’opportunità di introdurre la pena di morte per alcuni delitti gravissimi i cui responsabili siano stati individuati al di là di ogni dubbio.</p>
    </intervention>
    <intervention id="4-433-000" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Signor Presidente, il caso di Samoum non è un evento isolato in Yemen: almeno altri otto minori autori di reati sono detenuti in attesa dell’esecuzione. Si tratta di una circostanza che dà luogo a problemi particolarmente gravi in un paese ove non si registrano le nascite, per cui risulta impossibile stabilire con certezza se una persona era minorenne nel momento in cui veniva commesso un reato.</p>
      <p sl="fi">È comunque importante ricordare che lo Stato dello Yemen ha aderito alla Convenzione delle Nazioni Unite sui diritti del fanciullo e al patto internazionale sui diritti civili e politici, che vietano entrambi espressamente di infliggere a minori autori di reati la pena di morte e, in generale, sentenze crudeli. L’esecuzione di minori autori di reati, inoltre, è proibita dallo stesso codice penale dello Yemen.</p>
      <p sl="fi">Al contrario dell’oratore che mi ha preceduta, desidero affermare che la pena di morte è sempre crudele e inumana, e costituisce una sanzione che priva chi la subisce della dignità umana. Per tale ragione l’Unione europea lotterà sempre contro la pena di morte in tutte le situazioni, e anche noi, in questo Parlamento, ci schiereremo nello stesso senso.</p>
    </intervention>
    <intervention id="4-434-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, nel mondo in cui viviamo la condanna a morte di un minore è inaccettabile; trasformare questa prassi in un’abitudine è di per sé un crimine. Per tale motivo deploro la decisione delle autorità yemenite di continuare a emettere sentenze siffatte. Quel governo viola sia i trattati internazionali in materia, sia il suo stesso codice penale che vieta di comminare sentenze di morte a minori. Inoltre, non è affatto chiaro in che modo il sistema giudiziario cerchi di accertare l’età degli imputati. Questa vicenda rappresenta un triste esempio della situazione dello Yemen.</p>
      <p sl="ro">In qualità di deputata al Parlamento europeo e di cittadina dell’Unione europea, attribuisco fondamentale importanza al diritto alla vita di ogni persona, e i minori sono i primi che occorre proteggere. Esorto l’Alto rappresentante dell’Unione europea a bloccare questa sanguinaria catena di esecuzioni.</p>
    </intervention>
    <intervention id="4-435-000" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Signor Presidente, Thabet Samoum e Fuad Ahmed Ali Abdulla erano probabilmente minori, come essi stessi affermano, quando hanno commesso i reati per cui sono stati condannati a morte. La sentenza contro di loro è stata emessa anni or sono e può essere eseguita in qualsiasi momento; essi subiscono una terribile tensione psicologica, cosa che in sé rappresenta una pena inumana e degradante. Invitiamo le autorità a rinunciare a emettere queste sentenze.</p>
      <p sl="ro">Per di più, i due imputati non possiedono certificati di nascita e quindi non possono provare che la loro età, al momento dei fatti, fosse inferiore a 18 anni. Procurarsi un certificato di nascita in Yemen è assai difficile, poiché in quel paese, secondo le stime dell’UNICEF, solo il 22 per cento delle nascite viene registrato ufficialmente. Una parte dei fondi che utilizziamo per gli aiuti allo Yemen potrebbe forse contribuire a risolvere questo problema. Una discussione pubblica di casi come questo deve condurre all’abolizione della pena di morte in Yemen e alla commutazione della sentenza per centinaia di condannati a morte. Invito la Commissione europea e il Consiglio a insistere sulla realizzazione di tale obiettivo nel dialogo con il governo yemenita.</p>
    </intervention>
    <intervention id="4-436-000" speaker_id="96776" name="Róża THUN UND HOHENSTEIN" is_mep="True" mode="spoken" nationality="Poland" birth_date="13-04-1954" birth_place="Kraków" m_state="PL">
      <p sl="pl">Signor Presidente, che si tratti di adulti o minori, la pena capitale è un tema cui dovremmo dedicare molto del nostro tempo. Dopo essere riusciti a dotarci di un nostro codice etico, sulla scia degli incubi che hanno insanguinato l’Europa, dovremmo ora promuovere tale codice in altri paesi: nei paesi con cui abbiamo contatti economici, per esempio, ma penso soprattutto ad alcuni paesi europei. In Bielorussia si pronunciano ancora condanne alla pena capitale e la pena di morte è ancora in uso.</p>
      <p sl="pl">Gli avvenimenti dello Yemen devono richiamare la nostra attenzione; dobbiamo intervenire con la massima decisione presso il governo yemenita per porre immediatamente fine a quest’orribile usanza, tenendo anche conto del fatto – ricordato poco fa dalla collega – che ancor oggi numerosi minori attendono l’esecuzione in carcere. Faccio anche appello a tutti noi: dovremmo collaborare più strettamente con organizzazioni come Amnesty International e la Fondazione di Helsinki per i diritti umani, affinché la nostra voce possa risuonare più chiara e più autorevole nel mondo.</p>
    </intervention>
    <intervention id="4-437-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, la condanna a morte, pronunciata in Yemen contro una persona che all’epoca in cui è stato commesso il reato era ancora minorenne, è davvero sconvolgente. In questo caso lo Yemen ha agito in maniera palesemente illegale, poiché – come quasi tutti i paesi del mondo – ha firmato la Convenzione delle Nazioni Unite sui diritti del fanciullo. Ai sensi dell’articolo 37 della Convenzione, né la pena capitale né l’imprigionamento a vita senza possibilità di rilascio devono essere decretati per reati commessi da persone di età inferiore a diciotto anni. In questo caso, la decisione viene giustificata con l’affermazione che l’età dell’accusato sarebbe incerta.</p>
      <p sl="de">In realtà, anche in altre parti del mondo islamico si pronunciano sentenze capitali nei confronti di minori. Tribunali che giudicano in base alla Sharia condannano a morte minori in Somalia, per esempio. In questi casi l’Unione europea, insieme alle Nazioni Unite, deve agire in maniera più rapida e decisa per impedire violazioni del diritto internazionale gravide di serie conseguenze. Il dialogo è un’ottima cosa, ma la Realpolitik e le pressioni economiche sono metodi ancor più efficaci per far valere la nostra tesi; in ogni caso, di solito consentono di ottenere risultati più rapidi.</p>
    </intervention>
    <intervention id="4-438-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, mentre noi parliamo, centinaia di detenuti che affollano le carceri yemenite sono in attesa dell'esecuzione della loro condanna a morte. Ritengo che questa discussione debba sollecitare un'attenzione maggiore e un impegno più celere da parte delle istituzioni europee.</p>
      <p sl="it">La continua violazione della Convenzione internazionale dei diritti umani è un argomento che non può vedere l'Europa né silente né assente, meno che mai nei confronti di un paese come lo Yemen, col quale intratteniamo rapporti di natura economica per cui, inevitabilmente, dobbiamo prestare grande attenzione anche ad aspetti di questo genere.</p>
      <p sl="it">È evidente come nel mondo occidentale, in Europa, la funzione rieducativa sia un aspetto importante, fondamentale della pena. La condanna a morte non ha assolutamente alcuna funzione rieducativa ed è per questo che occorre intervenire con la massima fermezza e determinazione e far sentire in questo senso la nostra voce.</p>
    </intervention>
    <intervention id="4-439-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. − Signor Presidente, l’Unione europea, in omaggio ai propri tradizionali orientamenti in materia di pena di morte, si batte da lungo tempo con determinazione contro la pena di morte vigente nello Yemen, sia sul piano generale che occupandosi di casi individuali.</p>
      <p sl="en">Nello Yemen la pena di morte è sempre stata comminata anche a minori autori di reati. In passato, però, i casi di questo tipo rimanevano in gran parte ignoti e la società civile non era attiva. Il programma per la giustizia minorile, finanziato dall’Unione europea e attuato dall’UNICEF, ha offerto un notevole contributo di sensibilizzazione, sia nello Yemen che nell’ambito della comunità internazionale. Questo programma è stato portato avanti con la collaborazione di una serie di organizzazioni della società civile e del consiglio superiore per la maternità e l’infanzia.</p>
      <p sl="en">La sensibilizzazione però non basta; dobbiamo darle un seguito di azioni concrete. Come ultima risorsa, la delegazione dell’Unione europea ha attivamente presentato dei passi diplomatici per porre fine alle esecuzioni. I due casi più recenti si sono verificati nel dicembre 2010 per Fuad Ahmed Ali Abdulla, e nel gennaio 2011 per Muhammed Taher Thabet Samoum. In entrambi i casi, l’esecuzione è stata sospesa – dopo l’intervento dell’Unione europea – per consentire la presentazione di prove relative all’età. Il caso di Muhammed Taher Thabet Samoum è stato preso nuovamente in esame la settimana scorsa; a quanto sembra, l’unica speranza di capovolgimento formale della sentenza sta ora nella grazia presidenziale. L’Unione europea e l’UNICEF hanno contattato ancora una volta il Presidente Saleh e in questo momento, secondo le notizie che ci giungono da Sana’a, l’esecuzione è ancora sospesa.</p>
      <p sl="en">Lo Yemen è vincolato da impegni internazionali, e dalla sua stessa legislazione sulla giustizia minorile nonché dal suo codice penale, a non giustiziare minori. Le ragioni della presenza di minori nel braccio della morte si fanno risalire sostanzialmente all’incapacità di determinare l’età degli imputati. Ora quindi, insieme all’UNICEF, stiamo cercando di individuare i metodi più adatti per assistere lo Yemen a formarsi competenze in materia, così da risolvere il problema alla radice. Nell’immediato, l’Unione europea incoraggerà l’istituzione di un organismo indipendente che riesamini l’età dei minori autori di reati. Cercheremo anche di sostenere la capacità, da parte degli avvocati, di fornire assistenza legale ai minori. Nel medio termine, cercheremo di sviluppare il sostegno dell’Unione europea alla formazione di un servizio anagrafico efficiente.</p>
      <p sl="en">Stiamo dunque affrontando questo gravissimo problema con grande impegno, e utilizziamo tutti i mezzi a disposizione. Il governo dello Yemen ha dimostrato disponibilità nei confronti dei nostri passi diplomatici; l’Unione europea è sempre pronta ad assistere quel paese, ora e in futuro, a raggiungere il nostro obiettivo di eliminare totalmente la pena di morte.</p>
    </intervention>
    <intervention id="4-440-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà alla conclusione della discussione finale.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-441-000" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Nelle nostre risoluzioni abbiamo spesso affrontato il tema della pena di morte. La condanna a morte di minori è un caso raro, ma lo Yemen è uno dei paesi in cui ciò si verifica; benché lo Yemen abbia compiuto progressi significativi verso il divieto di pronunciare sentenze di morte per i minori autori di reati, i tribunali hanno continuato a emetterle. Quello di Muhammed Taher Thabet Samoum non è un caso isolato.</p>
      <p sl="fi">In generale, e in relazione al dialogo interculturale, è opportuno esaminare attentamente i fattori che radicalizzano i giovani, spingendoli a commettere reati e persino omicidi, insieme ai metodi migliori per dissuaderli dall’avviarsi sulla strada del crimine. Com’è noto, la pena di morte non riduce la criminalità.</p>
      <p sl="fi">Le dimostrazioni a favore della democrazia fiorite in Tunisia ed Egitto hanno ricevuto un entusiastico sostegno dalla gioventù locale. La mancanza di prospettive e opportunità, unita al desiderio di democrazia, ha fatto germogliare la resistenza; e la settimana scorsa quest’ondata di resistenza ha lambito lo Yemen.</p>
      <p sl="fi">Condivido preoccupazioni e richieste formulate dai colleghi in merito a Samoum e ad altri condannati a morte. Anche se ora attendiamo con ansiosa speranza di osservare i cambiamenti politici cui daranno luogo le dimostrazioni che oggi infiammano i paesi arabi, non possiamo chiudere gli occhi neppure per un attimo di fronte ad atti barbarici che violano gli accordi internazionali sui diritti umani, come la pena di morte comminata ai minori.</p>
    </intervention>
  </section>
  <section id="creitem24" title="10.3. ENUganda: assassinio di David Kato">
    <intervention id="4-443-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la discussione di sei proposte di risoluzione sull’Uganda: l’assassinio di David Kato.</p>
    </intervention>
    <intervention id="4-444-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">autore . – Signor Presidente, signor Commissario, onorevoli colleghi, noi tutti vorremmo che David Kato, assassinato poche settimane fa, fosse ancora vivo e fosse qui insieme a noi, come lo scorso novembre, quando è venuto per parlare dei diritti di gay e lesbiche e del mancato riconoscimento dei loro diritti in Uganda, nonché per discutere con noi di quanto possiamo fare per cambiare la situazione. Noi tutti preferiremmo che fosse ancora vivo e non fosse invece rimasto vittima di un brutale assassinio. David Kato si impegnava per difendere i diritti umani delle persone lesbiche, gay, bisessuali e transessuali nel suo paese, l'Uganda.</p>
      <p sl="de">Sono lieto che sei gruppi politici siano riusciti a trovare un accordo sulla presente risoluzione volta a condannare l'assassinio di David Kato e a invitare le autorità, la nuova leadership politica che sarà eletta domani in Uganda e le autorità religiose a porre fine una volta per tutte alle persecuzioni e alle violenze contro lesbiche, gay e altre minoranze e a lavorare affinché lesbiche, gay, bisessuali e transessuali possano vivere liberamente anche in Uganda.</p>
      <p sl="de">Qui, nell’Unione europea, anche noi abbiamo la responsabilità di lavorare affinché queste persone possano godere di pari diritti e di ricordare David Kato e quanti prima di lui hanno sacrificato la loro vita per lotta per la parità dei diritti. A tal fine, è fondamentale che la baronessa Ashton, il nostro Alto rappresentante per la politica estera, e il servizio europeo per l’azione esterna appena istituito si impegnino affinché tutti godano di pari diritti, per esempio affinché gli strumenti per promuovere e proteggere i diritti delle persone lesbiche, gay, bisessuali e transessuali (LGBT) sia utilizzato anche in tutti i paesi extra-europei.</p>
    </intervention>
    <intervention id="4-445-000" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">autore. − Signor Presidente, è la terza volta, in questa legislatura, che ci troviamo a discutere di una risoluzione urgente sui diritti delle persone LGBT in Uganda. Le due risoluzioni precedenti mettevano in guardia e tentavano di evitare che si verificasse quanto accaduto a David Kato, il difensore dei diritti umani brutalmente assassinato.</p>
      <p sl="en">La discriminazione nei confronti delle persone LGBT deve essere condannata in tutto il mondo, anche in Europa e persino in questa Assemblea.</p>
      <p sl="en">L’assassinio di David Kato rappresenta un reato sul quale deve essere condotta un’indagine approfondita e imparziale. Non solo i responsabili davanti alla giustizia devono essere portati davanti alla giustizia, ma bisogna anche analizzare, e quindi cambiare, il contesto più ampio di intolleranza, discriminazione e minacce nei confronti delle persone LGBT. Il giornale locale Rolling Stone e i parlamentari ugandesi, invece di proteggere i cittadini, hanno istigato a simili comportamenti. Dalla morte di David Kato le autorità sono rimaste fin troppo silenziose.</p>
      <p sl="en">Più volte l’Alleanza dei Liberali e dei Democratici per l’Europa ha voluto iscrivere i diritti delle persone LGBT all'ordine del giorno e, con il sostegno di tutti i membri di questa Assemblea, ha chiesto il rispetto dei loro diritti umani – perché i diritti delle persone LGBT sono diritti umani – e anche in futuro non staremo certo a guardare.</p>
      <p sl="en">Spero che anche quei colleghi che talvolta si mostrano esitanti, o persino riluttanti, a difendere i diritti degli omosessuali riflettano e si rendano conto che un assassinio non può mai essere giustificato e deve essere sempre condannato in modo inequivocabile, proprio come avviene per le violazioni dei diritti di altre minoranze nel mondo, ad esempio quella cristiana.</p>
      <p sl="en">Nel caso dell’Uganda, la Commissione e il servizio europeo per l’azione esterna devono sfruttare al meglio gli strumenti per promuovere e proteggere i diritti delle persone lesbiche, gay, bisessuali e transessuali.</p>
    </intervention>
    <intervention id="4-446-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. − Signor Presidente, l’assassinio di David Kato è la diretta conseguenza dell’odio e dell’ostilità nei confronti della comunità LGBT in Uganda, fomentati da alcuni parlamentari integralisti del paese. L’anno scorso, abbiamo condannato per ben due volte il riprovevole tentativo da parte di alcuni parlamentari ugandesi di imporre la pena di morte per il reato di avere rapporti sessuali con persone dello stesso sesso.</p>
      <p sl="en">Se questo è il clima di fanatismo che regna nel paese, è inevitabile che gli attivisti che difendono i diritti degli omosessuali rischino la vita, così come il caso di David Kato ci ha tristemente dimostrato. David Kato sapeva bene quali rischi correva difendendo pubblicamente i diritti degli omosessuali. L’anno scorso, un giornale aveva rivelato l’orientamento sessuale di Kato e di altri omosessuali, pubblicando le loro foto accanto a un titolo che ne chiedeva impunemente l’impiccagione. Sono certo che molti dei miei elettori londinesi sono profondamente preoccupati dagli aiuti finanziari che l’Unione europea concede a un paese che non solo tollera ma, a quanto pare, addirittura giustifica ufficialmente sentimenti tanto riprovevoli.</p>
      <p sl="en">Spero che la Delegazione per le relazioni con il Parlamento panafricano studi attentamente le azioni da intraprendere per trasmettere la nostra rabbia e il nostro disgusto per l’assassinio di Kato e, più in generale, per sottolineare che, se si vuole che l’Unione europea mantenga il proprio impegno e gli aiuti finanziari a favore dei paesi africani, questi devono essere compiere progressi in termini di rispetto dei diritti fondamentali nel continente.</p>
    </intervention>
    <intervention id="4-447-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. − Signor Presidente, il Parlamento europeo discute oggi della terza risoluzione in questa legislatura in materia di discriminazione contro le persone lesbiche, gay, bisessuali e transessuali (LGBT) in Uganda. La risoluzione odierna si concentra sul caso di David Kato, il cui assassinio è stato condannato da molte ONG e da molti organismi internazionali. Kato era, infatti, un simbolo della lotta all’omofobia nel suo paese e, più in particolare, della condanna della legge Bahati che, prevedendo pene fino all’ergastolo o persino alla pena di morte, punisce severamente il reato dell’omosessualità. Se rendiamo omaggio a Kato, non dobbiamo neanche dimenticare tutte quelle persone che hanno visto la propria foto, il proprio nome e indirizzo esposti al pubblico ludibrio su un giornale di infima qualità di cui non voglio neanche citare il nome. Il clima che regna intorno alla comunità LGBT è inaccettabile, fomentato com’è dalle autorità religiose e, in particolare, dai fondamentalisti evangelici vicini al capo dello Stato.</p>
      <p sl="fr">Domani si terranno in Uganda le elezioni presidenziali. Sebbene i candidati siano otto, il Presidente uscente si è già detto certo di essere rieletto e ha annunciato di voler arrestare chiunque contesti il risultato delle elezioni. Queste elezioni rappresentano un’opportunità per ricordare all’Uganda i suoi obblighi nel campo dei diritti umani, per ribadire che la lotta a qualsiasi forma di discriminazione, ivi compresa quella delle persone LGBT, è parte integrante dei valori universali e che, tutti insieme, dobbiamo dar seguito all'appello lanciato da Ban Ki Moon affinché la depenalizzazione dell’omosessualità diventi una lotta universale a favore dei diritti umani.</p>
    </intervention>
    <intervention id="4-448-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">in sostituzione dell’autore. − Signor Presidente, per noi che viviamo in paesi industrializzati è molto difficile comprendere l’abisso che ci separa dalla regione sub-sahariana, sia a livello di mentalità sia a livello pratico.</p>
      <p sl="en">Il caso di David Kato ne è un ottimo esempio. David Kato era considerato il padre del movimento per i diritti umani ugandese. Dopo che il giornale Rolling Stone lo aveva condannato in quanto fondatore dello SMUG (Sexual Minorities Uganda), Kato era riuscito a vincere la causa intentata contro il giornale. L’editore aveva reagito affermando che la persecuzione e l’esecuzione capitale degli omosessuali avrebbero dovuto continuare. Non stupisce, quindi, che il 26 gennaio David Kato sia stato assassinato.</p>
    </intervention>
    <intervention id="4-449-000" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">autore. − Signor Presidente, l’approvazione di una risoluzione sulla morte di un difensore dei diritti umani è sempre un momento triste.</p>
      <p sl="en">Avendo avuto l'onore, insieme ad altri colleghi, di conoscere Kato durante la sua visita al Parlamento, quando aveva lanciato un appello affinché sostenessimo i cittadini ugandesi, l'approvazione della risoluzione odierna rappresenta un momento ancora più triste per me.</p>
      <p sl="en">In quanto omosessuale, vorrei ringraziare personalmente il Parlamento per essersi mostrato unito, nella presente risoluzione, affermando che l’odio nei confronti di lesbiche, gay e bisessuali e la violazione dei loro diritti umani sono inaccettabili.</p>
      <p sl="en">Per rendere giustizia a David Kato non basta assicurare che i responsabili saranno portati di fronte alla giustizia per il reato che hanno commesso, ovvero per l’insensato assassinio di un ragazzo. Il vero problema, come accennava a ragione l'onorevole Tannock, è che sulle questioni fondamentali dei diritti umani e delle libertà civili siamo stati fin troppo indulgenti con i nostri colleghi nel continente africano. Il meglio che possiamo augurarci è che da tale situazione il colonialismo che abbiamo imposto attraverso le nostre leggi, e talvolta attraverso la nostra religione, porti all'abrogazione delle leggi che in 38 paesi ancora condannano l'omosessualità e all'abolizione della pena di morte per questo reato in Somalia, Mauritania, Sudan e Nigeria del Nord.</p>
      <p sl="en">In tal modo, renderemmo onore non solo a David Kato, un gigante tra i pigmei che predicano il pregiudizio e la persecuzione, ma anche a questo Parlamento, che dà voce a chi voce non ha.</p>
    </intervention>
    <intervention id="4-450-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">a nome del gruppo S&amp;D. – Signor Presidente, sono sinceramente convinta che la discussione sulla violazione dei diritti delle minoranze sessuali in Uganda non debba ridursi a una mera critica, ma debba invece rappresentare un'occasione per riflettere sull'efficacia delle nostre misure a favore dei diritti umani e per valutare quanto la diplomazia europea contribuisca alla loro promozione.</p>
      <p sl="ro">In dicembre abbiamo approvato una risoluzione contro la condanna degli omosessuali in Uganda e contro l’istigazione alla violenza contro una comunità stigmatizzata per il suo orientamento sessuale. Non posso che disprezzare tali terribili crimini e al contempo disdegno la riluttanza delle istituzioni europee e degli Stati membri a far ricorso agli strumenti di persuasione e di pressione a loro disposizione. A mio giudizio, dobbiamo chiedere con fermezza alle autorità ugandesi di garantire il rispetto dei diritti fondamentali, condurre un’indagine giusta sul caso in questione e prevenire il ripetersi di simili crimini. Ritengo, inoltre, che dovremmo invitare la Commissione a svolgere un ruolo molto più attivo nella difesa dei diritti umani.</p>
    </intervention>
    <intervention id="4-451-000" speaker_id="96874" name="Alexandra THEIN" is_mep="True" mode="spoken" nationality="Germany" birth_date="05-10-1963" birth_place="Bochum" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signor Presidente, onorevoli colleghi, quest’oggi approveremo la terza risoluzione di condanna della criminalizzazione dell’omosessualità in Uganda. Nel giro di poco tempo, in Uganda gli omosessuali sono stati dichiarati carne da macello, senza risparmiare bambini o minori. E tutto per colpa delle azioni irresponsabili condotte da una setta cristiana con sede negli Stati Uniti e dell’appello lanciato dal giornale locale Rolling Stone affinché fossero impiccate un centinaio di persone di cui aveva rivelato l’omosessualità.</p>
      <p sl="de">David Kato, una delle persone la cui omosessualità era stata resa di dominio pubblico, è stato brutalmente ucciso a martellate per strada. Esattamente quanto speravamo di evitare con la nostra ultima risoluzione. Ora chiediamo all’Uganda di condurre, innanzi tutto, un’indagine indipendente sull’assassinio di David Kato e di non arrestare invece il primo che capita. All’Uganda chiediamo di perseguire quanti istigano all’assassinio pubblico degli omosessuali e di rivedere la sua legislazione.</p>
    </intervention>
    <intervention id="4-452-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">a nome del gruppo Verts/ALE. – Signor Presidente, vorrei esprimere la mia tristezza, commozione e, soprattutto, indignazione per l’assassinio di David Kato. Ora dobbiamo mostrare la chiara determinazione e la ferma volontà di combattere non solo simili assassini, ma anche qualsiasi insulto o discriminazione sulla base dell’orientamento sessuale.</p>
      <p sl="es">In Africa l'omosessualità è legale soltanto in 13 paesi ed è reato in 38 paesi: una situazione inaccettabile che noi, come Unione europea, dobbiamo combattere con mezzi politici ed economici. Non dimentichiamo che in definitiva possiamo contribuire all’eradicazione di simili comportamenti anche da un punto di vista economico.</p>
      <p sl="es">La persecuzione basata sull’orientamento sessuale deve essere considerata una valida ragione per richiedere lo status di rifugiato e per ottenere il diritto alla protezione da parte dell’Unione europea e degli Stati membri; attualmente però la situazione questo diritto non viene ancora riconosciuto.</p>
      <p sl="es">Se avessimo potuto offrire una simile possibilità a David Kato, forse ora non saremmo qui a piangere la sua scomparsa. E quante altre morti dovremo piangere ancora in futuro!</p>
    </intervention>
    <intervention id="4-453-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">a nome del gruppo ECR. – Signor Presidente, il fatto che ci troviamo a parlare dell'Uganda per la terza volta in quattordici mesi e per la seconda volta nel giro di pochi mesi è molto preoccupante. Convengo con i colleghi che mi hanno preceduto: il problema non è solo il rispetto dei diritti umani di un determinato gruppo, bensì il rispetto dei diritti umani in generale in Uganda, dal momento che tutte le minoranze si trovano ad affrontare una situazione estremamente difficile. A mio parere, è particolarmente importante che il Parlamento europeo torni a far sentire la propria voce sulla questione e apprezzo il fatto che i rappresentanti dei diversi gruppi politici seguano tutti una stessa linea parlando a una sola voce, pur ponendo ovviamente accenti diversi. In Uganda, i diritti umani vengono continuamente violati e in particolar modo i diritti di questo gruppo. Proprio per questo dobbiamo impegnarci per difendere soprattutto queste persone e il diritto a un’attività politica libera. In tale contesto, dobbiamo porre particolare enfasi sui diritti dei difensori dei diritti umani.</p>
    </intervention>
    <intervention id="4-454-000" speaker_id="96789" name="Joanna SENYSZYN" is_mep="True" mode="spoken" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, il brutale assassinio di David Kato, uno dei più rinomati difensori dei diritti umani ugandesi, è il risultato dell’odio nutrito nei confronti degli omosessuali. Anche se fossero puniti i responsabili della sua morte, rimarrebbe comunque quest’atmosfera di odio, legittimata da una legge che discrimina le persone LGBT. L’omosessualità è reato in 38 paesi africani, quattro dei quali la puniscono con la pena capitale.</p>
      <p sl="pl">L’Unione europea promuove attivamente il cambiamento in senso democratico del continente africano. Per questo motivo, non possiamo permettere che i diritti umani siano violati in modo così palese. Quanto sangue dovrà ancora essere versato, quante persone dovranno ancora perdere la vita prima che la comunità internazionale imponga un cambiamento in quelle leggi che in Africa ancora legittimano la violazione dei diritti umani? In tale contesto, va esaminato anche il ruolo della Chiesa che, invece di promuovere l’amore e la pace, istiga all’odio nei confronti degli omosessuali continuando a predicare questa ridicola teoria per cui l’omosessualità sarebbe una grave malattia che va curata.</p>
    </intervention>
    <intervention id="4-455-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, prima di iniziare il mio intervento vero e proprio, vorrei fare un richiamo al regolamento. È la terza volta che ci viene promesso un tempo di parola, ma poi non siamo iscritti nell’elenco degli oratori. Il fatto che siamo membri indipendenti di quest’Assemblea non significa che non possiamo anche noi dire la nostra.</p>
      <p sl="en">Ma passiamo ora al mio intervento così come lo avevo preparato. Innanzi tutto vorrei esprimere tutto il mio apprezzamento per il compianto David Kato, per il coraggio che ha mostrato in Uganda e per aver difeso non solo i suoi diritti ma anche quelli delle altre persone LGBT in Uganda e in tutta l’Africa. Quanto è triste pensare che solo nell’ottobre scorso ha fatto visita a questo Parlamento, ma non siamo stati capaci, né noi né la comunità internazionale, di dare ascolto ai suoi avvertimenti. E ora ci troviamo qui a piangere la sua scomparsa.</p>
      <p sl="en">Non posso credere che l’Unione europea continui a offrire aiuti all’Uganda. Spero che, dopo le elezioni che si terranno nei prossimi giorni, potremo ripensarci e che, se non sarà approvata un’amnistia per quanti sono accusati del resto di omosessualità, sospenderemo gli aiuti.</p>
      <p sl="en">In conclusione, vorrei sollevare un ultimo punto. Con tristezza abbiamo appreso che il paese che detiene attualmente la Presidenza di turno dell’Unione europea, l’Ungheria, ha vietato che a giugno si tenesse l’LGBT pride. Sarebbe questo il messaggio che mandiamo … ?</p>
      <a text="(Il Presidente interrompe l’oratore)"/>
    </intervention>
    <intervention id="4-456-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Onorevole Sinclaire, mi è stato riferito che sono stati i suoi collaboratori a non notificare la richiesta di tempo di parola. Se possono provare di averla notificata, le assicuro che mi occuperò personalmente della questione. Se sarà sua cura trasmettere la prova della notifica direttamente a me, sarò io stesso a occuparmene</p>
    </intervention>
    <intervention id="4-457-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, signor Commissario, onorevoli colleghi, l'assassinio di David Kato evoca una condanna dura e decisa da parte delle istituzioni europee.</p>
      <p sl="it">Non dobbiamo tuttavia dimenticare che questo atto violento è solo un episodio di una più ampia vicenda, quella della discriminazione subita in varie parti del mondo dalle minoranze, siano esse culturali, etniche o religiose. Soltanto qualche settimana fa, con una risoluzione urgente, abbiamo condannato quanto accaduto ai cristiani copti ad Alessandria d'Egitto, crudelmente assassinati solo perché volevano professare liberamente e rispettosamente la loro fede.</p>
      <p sl="it">Al di là dei diritti dei gay, l'Uganda è un paese estremamente vulnerabile, vittima di una speculazione finanziaria da parte di alcune potenze interessate a lucrare profitto dalla debolezza di questo paese. L'Unione europea deve dunque dedicare attenzione all'Uganda, affinché il paese possa beneficiare della nostra capacità di promuovere democrazia e diritti civili anche paesi extra UE.</p>
    </intervention>
    <intervention id="4-458-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">Signor Presidente, l’odio nei confronti delle minoranze sessuali e le violazioni dei loro diritti umani continuano in tutto il mondo. La recente notizia dell’uccisione di David Kato in Uganda non è che un altro triste esempio della discriminazione e della brutalità con cui si devono confrontare le minoranze sessuali.</p>
      <p sl="en">L’assassinio di Kato deve essere oggetto di un’indagine approfondita e il responsabile, o i responsabili, devono essere portati di fronte alla giustizia. Stando a quanto riportato, c'è chi, come il giornale Rolling Stone , aveva chiesto pubblicamente l’uccisione di Kato, un’accusa che deve essere verificata.</p>
      <p sl="en">Le dichiarazioni rilasciate dal ministro ugandese per l’Etica e l’integrità, che ha affermato apertamente che gli omosessuali possono scordarsi i loro diritti umani, devo dire, mi hanno profondamente sconvolta.</p>
    </intervention>
    <intervention id="4-459-000" speaker_id="96776" name="Róża THUN UND HOHENSTEIN" is_mep="True" mode="spoken" nationality="Poland" birth_date="13-04-1954" birth_place="Kraków" m_state="PL">
      <p sl="pl">Signor Presidente, se penso all’Uganda, penso a quanto questo straordinario paese ha sofferto dai tempi di Idi Amin e a come nel paese i diritti umani siano violati continuamente. Sono grata, quindi, a tutti i colleghi che con tanta diligenza hanno richiamato l’attenzione su questi accadimenti. Nel discutere della questione, dovremmo anche parlare del linguaggio dell’odio e delle sue conseguenze. In fondo, è stato proprio il linguaggio dell’odio, quello del giornale che ha pubblicato le fotografie di Kato, che ha portato al suo terribile assassinio. Il linguaggio dell’odio è diffuso anche qui, nell’Unione europea, dove alcuni siti Internet, come Redwatch, pubblicano i nomi e talvolta persino gli indirizzi di quanti hanno un altro orientamento sessuale, un’altra religione o un’altra visione del mondo. Questi siti arrivano addirittura a incitare apertamente alla violenza contro queste minoranze. Se è vero che dobbiamo proteggere i diritti umani e la sicurezza delle minoranze nel mondo, è vero anche che dobbiamo fare altrettanto nell'Unione europea.</p>
    </intervention>
    <intervention id="4-460-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. − Signor Presidente, vorrei innanzi tutto rendere omaggio al compianto David Kato, coraggioso difensore dei diritti umani e impavido attivista dei diritti delle persone LGBT.</p>
      <p sl="en">In quanto importante esponente della causa dei diritti delle persone LGBT, la sua vita era in pericolo. Il 2 ottobre 2010, un giornale ugandese, il Rolling Stone , ha pubblicato il nome e la foto di David Kato, accanto a quelli di altri presunti LGBT, sotto il titolo “Impiccateli”, mettendo così impunemente a rischio la loro vita.</p>
      <p sl="en">David Kato era poi riuscito a vincere il ricorso presentato contro il giornale, un grande successo. Il 3 gennaio, infatti, il tribunale ha stabilito che il giornale aveva violato il loro diritto alla privacy e alla sicurezza, sancito dalla Costituzione, e che i tre querelanti avevano diritto al risarcimento dei danni.</p>
      <p sl="en">Ma questo è stato il suo ultimo successo. Il 26 gennaio, David Kato è stato ucciso. Per mezzo dei suoi capimissione in Uganda, l’Unione europea ha espresso il suo turbamento e invitato le autorità ugandesi a indagare con fermezza sul caso dell’assassinio di David Kato e ad assicurare che i responsabili di un atto così terribile siano portati di fronte alla giustizia.</p>
      <p sl="en">La morte di David Kato rappresenta una grave perdita per la comunità globale dei difensori dei diritti umani e per l’Uganda; la sua morte ci ricorda quanto sia precaria la vita delle persone LGBT in Uganda e altrove. Subito dopo il suo assassinio, il 28 gennaio, un altro giornale, il Red Pepper , ha pubblicato un articolo oltraggioso che insultava pesantemente gli omosessuali. La proposta di legge presentata al parlamento ugandese è stata per il momento accantonata, ma può essere presentata nuovamente non appena, dopo le prossime elezioni in Uganda, si sarà insediato il nuovo parlamento.</p>
      <p sl="en">La posizione dell’Unione europea riguardo ai diritti delle persone LGBT è molto chiara: la criminalizzazione dell’omosessualità, prevista dalla proposta di legge ugandese, è contraria alle norme internazionali in materia di diritti umani e alla Dichiarazione delle Nazioni Unite sull’orientamento sessuale e l’identità di genere del 18 dicembre 2008, sostenuta dall’UE.</p>
      <p sl="en">I capimissione dell’Unione europea hanno sollevato la questione presso il governo ugandese in diverse occasioni e ai massimi livelli, con il Presidente, il Primo ministro, il ministro per gli Affari esteri, il ministro della Giustizia e la commissione ugandese per i diritti umani.</p>
      <p sl="en">Il 9 febbraio, il gruppo di lavoro per i diritti umani, che riunisce diversi partner ugandesi, ha invitato i difensori dei diritti umani ad aggiornarlo in merito alle azioni intraprese dalla comunità LGBT, e più in generale dai difensori dei diritti umani, a seguito dell’assassinio di David Kato.</p>
      <p sl="en">Il 3 febbraio, la delegazione dell’Unione europea, insieme a dieci Stati membri rappresentati in Uganda e alla Norvegia, ha avviato la strategia locale di attuazione degli orientamenti dell’UE sui difensori dei diritti umani. La strategia illustra in modo più concreto come le missioni europee e la Norvegia possano sostenere e riconoscere il lavoro svolto dai difensori dei diritti umani, ivi compresi gli attivisti LGBT.</p>
      <p sl="en">L’Unione europea intende continuare a esprimere la propria preoccupazione per la proposta di legge contro l’omosessualità e per gli altri casi di persecuzione delle persone LGBT in Uganda in ogni occasione appropriata, nel suo dialogo con il governo. L’Unione europea, inoltre, continuerà a sostenere le organizzazioni locali per i diritti umani nel loro impegno per cambiare la mentalità del paese. A breve, la delegazione europea incontrerà un’organizzazione dedita alla protezione dei difensori dei diritti umani per discutere di come promuovere il loro lavoro a favore degli attivisti LGBT.</p>
    </intervention>
    <intervention id="4-461-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si terrà a breve.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-462-000" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">È con grande preoccupazione che ho appreso della morte, in Uganda, di David Kato Kisule, attivista dei diritti umani e dei diritti delle persone LGBT. Il Parlamento aveva già condannato le pene applicate per i rapporti omosessuali consenzienti in privato e la proposta di legge Bahati che impone condanne più severe che possono arrivare fino alla pena di morte. L’assassinio di David Kato Kisule ci dimostra che il rischio che l’odio e la discriminazione possano portare alla perdita di vite umane è importante e reale. Accolgo con favore la condanna da parte del Presidente Barack Obama e del Segretario di Stato Hillary Clinton dell’assassinio di David Kato Kisule, evidenziando il suo impegno per assicurare a tutti gli ugandesi una vita dignitosa, a prescindere dal loro orientamento sessuale e dalla loro identità di genere. Condivido, inoltre, i sentimenti di quanti hanno invitato la Commissione europea e il Consiglio a intraprendere azioni rapide ed efficaci per condannare e fermare la discriminazione sia a livello giuridico sia nella realtà quotidiana.</p>
    </intervention>
    <intervention id="4-463-000" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Signor Presidente, signor Vicepresidente della Commissione, l’assassinio di David Kato Kisule è stata una grande tragedia per la sua famiglia e per i suoi amici e una grave perdita per il movimento per i diritti delle persone LGBT e per i diritti umani nell'Africa sub-sahariana. L’indifferenza delle autorità ugandesi di fronte a un atto tanto terribile mi lascia sgomenta. La questione del martirio di David Kato e della discriminazione nei confronti della minoranza degli LGBT deve essere sollevata con decisione presso le autorità ugandesi.</p>
      <p sl="en">L’impegno di David Kato sarebbe stato vano se la proposta di legge Bahati contro l’omosessualità fosse stata approvata dal parlamento ugandese senza una ferma reazione della comunità internazionale. L’Unione europea deve fare pressione sulle autorità ugandesi affinché depenalizzino l’omosessualità e rinuncino al ricorso alla pena di morte in qualsiasi circostanza.</p>
      <p sl="en">L’Uganda deve rispettare gli obblighi assunti nel quadro del diritto internazionale e dell’accordo di Cotonou, ovvero l’impegno a proteggere dalle minacce e dalla violenza tutte le persone, a prescindere dal loro orientamento sessuale o dalla loro identità di genere. Se il governo e la magistratura ugandesi promuovessero e praticassero essi stessi la violenza, ci troveremmo di fronte a una grave violazione degli impegni assunti. L’Unione europea e gli Stati membri devono far ricorso alla condizionalità degli aiuti allo sviluppo e smetterla di sostenere simili governi.</p>
    </intervention>
  </section>
  <section id="creitem25" title="11. Turno di votazioni">
    <intervention id="4-465-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem26" title="11.1. Scontri al confine tra la Thailandia e la Cambogia (B7-0132/2011&#10;)"/>
  <section id="creitem27" title="11.2. Yemen: pena capitale nei confronti di minorenni autori di reati, segnatamente il caso di Muhammed Taher Thabet Samoum (B7-0135/2011&#10;)"/>
  <section id="creitem28" title="11.3. Uganda: assassinio di David Kato (B7-0133/2011&#10;)">
    <intervention id="4-469-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem29" title="12. Correzioni e intenzioni di voto: vedasi processo verbale"/>
  <section id="creitem30" title="13. Posizione del Consiglio in 1a lettura: vedasi processo verbale"/>
  <section id="creitem31" title="14. Presentazione di documenti: vedasi processo verbale"/>
  <section id="creitem32" title="15. Decisioni concernenti taluni documenti: vedasi processo verbale"/>
  <section id="creitem33" title="16. Dichiarazioni scritte inserite nel registro (articolo 123 del regolamento)"/>
  <section id="creitem34" title="17. Trasmissione dei testi approvati nel corso della presente seduta: vedasi processo verbale"/>
  <section id="creitem35" title="18. Calendario delle prossime sedute: vedasi processo verbale"/>
  <section id="creitem36" title="19. Interruzione della sessione">
    <intervention id="4-478-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 16.30)"/>
    </intervention>
  </section>
</text>
