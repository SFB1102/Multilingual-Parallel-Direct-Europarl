<?xml version='1.0' encoding='utf-8'?>
<text id="20110117.IT" lang="it" date="2011-01-17" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004-000" speaker_id="28269" is_mep="True" mode="spoken" role="Presidente">
      <p sl="unknown">Dichiaro ripresa la sessione del Parlamento europeo interrotta giovedì 16 dicembre 2010.</p>
      <a text="(La seduta inizia alle 17.00)"/>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Dichiarazione della Presidenza">
    <intervention id="1-007-000" speaker_id="28269" is_mep="True" mode="spoken" role="Presidente">
      <p sl="unknown">Ho alcune comunicazioni da fare in apertura. Si tratta di cinque brevi punti.</p>
      <p sl="unknown">Giovedì 27 gennaio ricorrerà il 66° anniversario della liberazione del campo di concentramento e di sterminio nazista di Auschwitz-Birkenau. Ogni anno in questa giornata onoriamo la memoria di oltre un milione di vittime di questo campo. Il ricordo ci dà la forza per costruire insieme un futuro di pace per un'Europa unita, un'Europa nella quale non si ripeteranno simili tragici eventi.</p>
      <p sl="unknown">Come secondo punto ricordo che il 13 gennaio il popolo lituano ha celebrato il 20° anniversario della "domenica di sangue", quando l'esercito sovietico tentò di rovesciare il governo lituano che era stato democraticamente eletto in un paese indipendente. Il popolo lituano difese la propria libertà e oggi gode di pari diritti quale membro della comunità euroatlantica. Nel ricordare questo giorno, un anniversario importante per l'Europa, esprimiamo oggi la nostra solidarietà alla popolazione della Bielorussia, anche loro nostri vicini, che attende ancora l’avvento della libertà e della democrazia nel paese.</p>
      <p sl="unknown">In terzo luogo, il 23 dicembre 2010, l'Unione europea ha ratificato la convenzione delle Nazioni Unite sui diritti delle persone con disabilità. La convenzione, insieme alla strategia della Commissione europea sulla disabilità, conferirà entro il 2020 parità di diritti civili, politici ed economici ai quasi 80 milioni di cittadini dell'Unione colpiti da qualche forma di disabilità.</p>
      <p sl="unknown">Come quarto punto desidero ribadire la nostra seria preoccupazione per la sparizione dell'avvocato cinese Gao Zhisheng, il quale, stando alle ultime notizie, ha subito maltrattamenti e torture. Il Parlamento europeo si è già interessato diverse volte al caso di Zhisheng e oggi desidero chiedere alle autorità cinesi di rivelare dove è detenuto e di fornire informazioni sul suo stato di salute.</p>
      <p sl="unknown">Infine, dall'ultima sessione prima di Natale, la Presidenza di turno belga ha concluso il suo mandato e l'Ungheria le è succeduta alla guida del Consiglio dell'Unione europea. Entrambe le Presidenze saranno oggetto di discussione nel corso di questa tornata del Parlamento. Si sono verificati importanti eventi politici dall'ultima riunione: mi riferisco alle elezioni in Bielorussia e ai recenti scontri in Tunisia, entrambi inseriti nell'ordine dei lavori di questa tornata. Desidero anche ricordare a tutti che diverse catastrofi naturali si sono verificate nel corso delle ultime settimane di questo periodo natalizio. Siamo vicini alle famiglie delle vittime alle quali desideriamo porgere le nostre condoglianze, come pure ai governi dei paesi colpiti.</p>
    </intervention>
  </section>
  <section id="creitem4" title="4. Composizione delle commissioni e delle delegazioni: vedasi processo verbale"/>
  <section id="creitem5" title="5. Trasmissione di testi di accordo da parte del Consiglio: vedasi processo verbale"/>
  <section id="creitem6" title="6. Petizioni: vedasi processo verbale"/>
  <section id="creitem7" title="7. Seguito dato alle posizioni e risoluzioni del Parlamento: vedasi processo verbale"/>
  <section id="creitem8" title="8. Interrogazioni orali e dichiarazioni scritte (presentazione): vedasi processo verbale"/>
  <section id="creitem9" title="9. Ordine dei lavori">
    <intervention id="1-014-000" speaker_id="28269" is_mep="True" mode="spoken" role="Presidente">
      <p sl="unknown">La versione definitiva del progetto di ordine del giorno elaborata dalla Conferenza dei presidenti nel corso della riunione di giovedì 13 gennaio 2011, ai sensi dell'articolo 137 del regolamento è stata distribuita. Sono state proposte le seguenti modifiche.</p>
    </intervention>
    <intervention id="1-015-000" speaker_id="96889" name="Potito Salatto" is_mep="True" mode="spoken">
      <p sl="it">Signor Presidente, onorevoli colleghi, colgo l'occasione dell'ordine dei lavori per chiederle formalmente che l'Alto Rappresentante Catherine Ashton venga in Aula nel Parlamento a riferire sugli atti compiuti o che compirà per ciò che avviene per i cristiani nel mondo. Vorremmo che venisse qui con una sua relazione in modo che il Parlamento possa essere informato in maniera dettagliata su tutto.</p>
    </intervention>
    <intervention id="1-016-000" speaker_id="28269" is_mep="True" mode="spoken" role="Presidente">
      <p sl="unknown">Mi dispiace, onorevole Salatto, ma è prevista una consultazione ufficiale a questo proposito mercoledì alle 15.00.</p>
    </intervention>
    <intervention id="1-017-000" speaker_id="26851" name="Nikolaos Chountis" is_mep="True" mode="spoken">
      <p sl="el">Signor Presidente, desidero richiamare l'articolo 173 del regolamento per evidenziare la violazione dell'articolo 116, essendo questa la terza tornata consecutiva del Parlamento europeo il cui ordine dei lavori non prevede il tempo delle interrogazioni con il Consiglio, come invece stabilito dall'articolo 116. Può cortesemente spiegarne il motivo e tutelare in futuro il diritto del Parlamento europeo e dei suoi membri a esercitare un controllo parlamentare sul Consiglio?</p>
    </intervention>
    <intervention id="1-018-000" speaker_id="28269" is_mep="True" mode="spoken" role="Presidente">
      <p sl="unknown">Decideremo molto presto in merito a questo aspetto che riguarda il trattato di Lisbona e i nuovi rapporti tra il Parlamento europeo e il Consiglio. L'Unione europea dispone ora di un parlamento bicamerale, con il Parlamento europeo e il Consiglio che legiferano in modo paritario. Anche se i rapporti all'interno dell'Unione sono mutati, suggerirei di non continuare con questa discussione dal momento che la questione verrà chiarita a breve. Grazie, onorevole Chountis per aver sollevato questo punto che sarà chiarito molto presto.</p>
    </intervention>
    <intervention id="1-019-000" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, trovo discutibile che, in vista dei possibili cambiamenti futuri, un diritto parlamentare come il tempo delle interrogazioni venga sospeso senza alcuna giustificazione. Come lei stesso ha affermato, la decisione non è ancora stata presa; stando così le cose, dovremmo quindi mantenere il tempo delle interrogazioni fino al momento della decisione, invece di sottostare anzitempo a qualcosa che ancora non esiste. Francamente ritengo che sia una posizione sbagliata perché nelle questioni relative alla politica estera e alla politica sull'allargamento il Consiglio non è una seconda camera, ma un ente che chiaramente dobbiamo sottoporre allo scrutinio parlamentare.</p>
      <a text="(Applausi)"/>
    </intervention>
    <intervention id="1-020-000" speaker_id="28269" is_mep="True" mode="spoken" role="Presidente">
      <p sl="unknown">Desidero ringraziare entrambi per aver portato l'attenzione su questo punto. Intendo comunque rassicurare tutti sul fatto che solleverò la questione alla prossima riunione della Conferenza dei presidenti questo giovedì. Come sapete, l'ordine dei lavori viene stabilito nel corso di queste riunioni; decideremo dunque come questo punto sarà gestito in futuro. È compito della Conferenza dei presidenti definire l'ordine dei lavori e discuteremo la questione questo giovedì. Grazie.</p>
      <p sl="unknown">Procediamo con l’ordine dei lavori.</p>
      <p sl="unknown">Per quanto riguarda lunedì</p>
      <p sl="unknown">Il gruppo dei Verdi/Alleanza libera europea ha chiesto che la discussione sulla situazione in Tunisia si concluda con l'approvazione di una risoluzione, inizialmente non prevista. C'è pertanto una richiesta per approvare una risoluzione sull’argomento. Mi risulta che l'onorevole Cohn-Bendit vuole intervenire in merito a questa richiesta.</p>
    </intervention>
    <intervention id="1-021-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, come lei sa, gli eventi in Tunisia sono ormai fuori controllo e possiamo essere contenti che l'ex Presidente Ben Ali abbia lasciato il paese, ma proprio per questo nelle prossime settimane la situazione in Tunisia sarà molto tesa. Credo che il Parlamento debba produrre una breve risoluzione per avanzare alcune richieste molto specifiche al Consiglio e alla Commissione. Come lei sa, tra sei o otto settimane si potrebbero tenere delle elezioni e questo significa che non possiamo aspettare fino a febbraio.</p>
      <p sl="fr">L'Unione deve agire e deve farlo subito. La nostra azione deve essere guidata da una risoluzione che va votata giovedì a mezzogiorno. Immagino che vista la situazione, l'Aula si dimostrerà entusiasta di poter finalmente approvare una risoluzione sulla Tunisia.</p>
    </intervention>
    <intervention id="1-022-000" speaker_id="997" name="Francesco Enrico Speroni" is_mep="True" mode="spoken">
      <p sl="it">a nome del gruppo EFD . – Signor Presidente, onorevoli colleghi, non credo che la risoluzione muterà la situazione in Tunisia, ed è per questo che sono contro.</p>
    </intervention>
    <intervention id="1-024-000" speaker_id="28269" is_mep="True" mode="spoken" role="Presidente">
      <p sl="unknown">Riguardo alle discussioni tenute ai sensi dell'articolo 122 del regolamento, il gruppo confederale della Sinistra unitaria europea/Sinistra verde nordica ha chiesto che la discussione dal titolo "Brasile: estradizione di Cesare Battisti" sia eliminata dall'ordine del giorno. L'onorevole Tavares desidera intervenire in merito a questa richiesta. Onorevole Tavares, a lei la parola.</p>
    </intervention>
    <intervention id="1-025-000" speaker_id="96821" name="Rui Tavares" is_mep="True" mode="spoken">
      <p sl="en">a nome del gruppo GUE/NGL. – Signor Presidente, alcuni onorevoli colleghi hanno preso l'iniziativa di inserire nell'ordine del giorno una risoluzione d'urgenza sul rifiuto del Brasile di estradare Cesare Battisti in Italia. Anche se capisco le loro motivazioni, ma al momento, come dimostrerò, questo episodio non costituisce una questione di diritti umani, non è un caso urgente e non si tratta nemmeno di un caso di "violazione di una norma giuridica". Inoltre la richiesta arriva in un terribile momento per il Brasile che si trova ad affrontare la peggiore catastrofe naturale della sua storia.</p>
      <p sl="en">Cesare Battisti è in prigione in attesa della decisione della Corte suprema brasiliana che però non si riunisce durante le vacanze estive dell'emisfero australe. Non vi è inoltre ragione di credere che la decisione non venga presa in modo indipendente. Ho espresso la mia solidarietà alle famiglie delle vittime di questo caso e ribadisco la mia avversione per la violenza politica, sia essa di destra o di sinistra, ma credo che le urgenze debbano piuttosto essere impiegate per discutere la situazione del Sudan meridionale, il caso di Buchtar Tabuni in Indonesia o il caso dell'uomo palestinese freddato nel suo letto.</p>
      <p sl="en">Il Parlamento intende riservare alla Presidente Dilma Rousseff, poco dopo la sua strepitosa elezione e senza una valida motivazione formale, il tipo di discussione generalmente destinato a persone quali Mugabe? Chiedo pertanto la cancellazione del Brasile dalle urgenze dell'ordine del giorno.</p>
    </intervention>
    <intervention id="1-026-000" speaker_id="4393" name="Mario Mauro" is_mep="True" mode="spoken">
      <p sl="it">a nome del gruppo PPE . – Signor Presidente, onorevoli colleghi, intanto intendo – a nome del mio gruppo e credo di tutto il Parlamento – sottolineare con forza la vicinanza che abbiamo nei confronti del popolo e del governo brasiliano per il lutto gravissimo collegato alle alluvioni di questi giorni: centinaia di persone che hanno perso la vita e a cui facciamo sentire la nostra vicinanza.</p>
      <p sl="it">Allo stesso tempo ribadisco a nome dei proponenti – e, mi auguro, di tutto il Parlamento – la nostra ferma intenzione di dibattere questo tema, perché l'istanza di giustizia non si è ancora compiuta, perché la vicenda di Cesare Battisti merita di essere ulteriormente giudicata dal Parlamento europeo che deve far sentire la sua voce in sede internazionale.</p>
    </intervention>
    <intervention id="1-027-000" speaker_id="96815" name="Judith Sargentini" is_mep="True" mode="spoken">
      <p sl="nl">Signor Presidente, desidero esprimere il mio appoggio alla richiesta dell'onorevole Tavares in quanto non si tratta di una questione urgente. Battisti è in prigione e non vi è motivo di ipotizzare un suo rilascio in tempi brevi. Credo pertanto che non dobbiamo interferire nelle questioni personali delle persone che sono ancora sotto processo.</p>
    </intervention>
  </section>
  <section id="creitem10" title="10. Presentazione di documenti: vedasi processo verbale"/>
  <section id="creitem11" title="11. Dichiarazione del Presidente del Parlamento europeo sulla situazione in Tunisia">
    <intervention id="1-031-000" speaker_id="28269" is_mep="True" mode="spoken" role="Presidente">
      <p sl="unknown">Onorevoli colleghi, nelle ultime settimane abbiamo assistito all'evolversi della situazione in Tunisia con grande ansia ma anche con grande speranza. Dimostrazioni pacifiche a difesa di richieste legittime si sono trasformate in scontri sanguinosi, che condanniamo, quando le autorità tunisine si sono rivoltate contro i propri cittadini. Oggi rendiamo omaggio alle vittime di questi eventi e offriamo la nostra solidarietà a quanti hanno perso familiari o amici. In particolare vogliamo ricordare la prima vittima di questi scontri, un giovane di nome Mohamed Bouazizi. Il suo tragico gesto sarà per sempre il simbolo dell'ondata di sentimento democratico che ha investito la società tunisina. Osserviamo un minuto di silenzio in ricordo dei nostri amici tunisini. Vi prego di alzarvi.</p>
      <a text="(Il Parlamento, in piedi, osserva un minuto di silenzio.)"/>
      <p sl="unknown">Grazie. Onorevoli colleghi, la Rivoluzione del gelsomino continua e per molti aspetti si tratta di un momento davvero storico. Desidero esprimere la profonda ammirazione che nutro per il coraggio e la determinazione dei cittadini della Tunisia. Loro sono il motore del cambiamento, ma siamo soltanto all'inizio di un lungo percorso. In quanto europei, condividiamo le aspirazioni dei tunisini e vogliamo accompagnarli lungo il cammino verso il pieno raggiungimento di questi ideali. Gli europei sono particolarmente sensibili alle questioni riguardanti la giustizia sociale, le pari opportunità, la libertà di parola, la democrazia, il vero pluralismo e la capacità di definire il proprio futuro politico. Per questi motivi oggi non restiamo indifferenti e chiediamo che questi cambiamenti avvengano pacificamente, nel segno della giustizia e del rispetto della legge. Vorremmo poi avanzare alcune richieste fondamentali: in primo luogo, la liberazione di quanti sono stati arrestati in modo arbitrario; in secondo luogo, indagini indipendenti riguardo alle gravi condanne per corruzione e ai casi di morte e di abuso di potere; in terzo luogo, elezioni presidenziali e parlamentari trasparenti e veramente democratiche, controllate da osservatori esteri e locali. Offriamo infine il nostro sostegno per la creazione di un governo di unità nazionale che rappresenti tutti i tunisini.</p>
      <p sl="unknown">Da molti anni l'Unione europea è legata da un partenariato alla Tunisia, il nostro vicino sull'altra sponda del Mediterraneo. Questo partenariato, in primo luogo, deve fare gli interessi dei nostri cittadini, sia tunisini sia europei. Se teniamo alla sua credibilità e importanza, l’accordo deve sostenere i tunisini lungo il percorso verso un profondo cambiamento. Dobbiamo aiutare la Tunisia a raggiungere il suo obiettivo. Onorevoli colleghi, sosteniamo i tunisini.</p>
    </intervention>
    <intervention id="1-032-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, le recenti insurrezioni in Tunisia non hanno precedenti nella storia moderna del paese. Il 17 dicembre 2010, un giovane laureato si è dato fuoco in preda alla disperazione dopo che la polizia gli aveva sequestrato la frutta e la verdura che vendeva per vivere. Neanche un mese dopo, proteste in tutta la nazione hanno portato all'allontanamento definitivo del Presidente Ben Ali.</p>
      <p sl="en">L'Unione europea ha condannato la violenta repressione messa in atto durante gli ultimi giorni del regime. In questo momento lo stato di sicurezza resta ancora precario, con continui saccheggi e atti di violenza. La Tunisia sta attraversando una fase molto delicata, sebbene inizino ad arrivare le prime notizie sulla formazione di un governo di unità nazionale.</p>
      <p sl="en">Nonostante il clima di incertezza, il messaggio della popolazione tunisina arriva forte e chiaro: la Tunisia vuole una democrazia stabile che rispetti pienamente i diritti e le libertà fondamentali; vuole elezioni libere, giuste e complete. La popolazione vuole scrivere un nuovo capitolo nella storia e noi dobbiamo sostenerli in questa impresa. Il rispetto per la costituzione e le decisioni per formare un governo di solidarietà nazionale, prese mentre parliamo, sono passi nella giusta direzione.</p>
      <p sl="en">Naturalmente si tratta solo dell'inizio: l'Unione europea non ha mai smesso di ricordare alla Tunisia quali sono i suoi obblighi internazionali nel campo dei diritti umani e delle libertà fondamentali. Dal primo giorno del mio mandato, anzi, sin dal giorno della mia audizione in quest'Aula, ho continuato a ripetere che uno status avanzato significa senza ombra di dubbio maggiore impegno in tutte le aree interessate dal nostro rapporto, ivi comprese le libertà fondamentali e i diritti umani.</p>
      <p sl="en">In tutti gli incontri con le autorità tunisine ho sottolineato, a nome della Commissione europea, che era loro compito rispettare gli impegni in materia di democrazia e di diritti umani. Durante la primissima tornata di negoziati sul piano d'azione per lo status avanzato ho personalmente insistito, con molta e insolita chiarezza, sul fatto che qualsiasi applicazione del nuovo articolo 61 bis del codice penale sarebbe stata per noi incompatibile con lo status avanzato e con i nostri valori condivisi.</p>
      <p sl="en">Se qualcuno da ambo le parti fosse ancora scettico e pensasse che quali questi valori sono condivisi solamente in linea teorica, dovrebbe ascoltare più e più volte la voce dei tunisini scesi in strada negli ultimi giorni e nelle scorse settimane. Di che cosa si tratta se non di una richiesta solenne di democrazia e di maggiore giustizia economica?</p>
      <p sl="en">Come ho affermato questa mattina insieme all’Alto rappresentante Ashton, l'Unione europea è pronta ad appoggiare un processo elettorale davvero completo che offra garanzie adeguate. Ci auguriamo di poterne comunicare le modalità possano il prima possibile, non appena il governo di unità nazionale sarà costituito e operativo. Siamo pronti a fornire assistenza immediata per la preparazione e organizzazione del processo elettorale e un sostegno duraturo per una transizione veramente democratica.</p>
      <p sl="en">Stiamo anche lavorando su misure di assistenza più ampie per quando la situazione si sarà stabilizzata, intervenendo, inter alia, in ambito di sviluppo economico, prestando maggiore attenzione ai problemi sociali dei giovani tunisini e del consolidando il diritto e il sistema giudiziario.</p>
      <p sl="en">Naturalmente continueremo le strette consultazioni con quest'Aula e con gli Stati membri in merito a questo processo.</p>
      <p sl="en">La Politica europea di vicinato si basa su valori essenziali, condivisi dall'Unione europea e dai suoi partner: la democrazia, i diritti umani e un'economia di mercato aperta, con l'obiettivo di costruire insieme un'area comune stabile, prospera e democratica. La Commissione ha sempre sottolineato il ruolo fondamentale che questi valori hanno rivestito nella nostra Politica di vicinato con i paesi vicini a sud e a est.</p>
      <p sl="en">Con la sua forte classe media, l'elevato grado di istruzione, la vicinanza all'Europa e la generale moderazione, la Tunisia è in una posizione ottimale per portare a termine il passaggio verso la democrazia, richiesto con grande forza e coraggio dalla popolazione e credo che concordiamo tutti sul fatto che l'Unione europea auspica una Tunisia prospera, stabile e democratica. Un solido rapporto di lunga data ci lega alla Tunisia e stretti legami uniscono i nostri popoli e le nostre comunità commerciali. La mia ambizione, condivisa dal Vicepresidente della Commissione e Alto rappresentante dell'Unione per gli affari esteri e la politica di sicurezza, è di arrivare a un rafforzamento delle relazioni bilaterali basandoci sui nuovi impegni dei nostri partner in materia di governance, sul rispetto del diritto e delle libertà fondamentali, nonché sulle riforme economiche e sociali.</p>
      <p sl="en">Faremo del nostro meglio per aiutare la popolazione tunisina a trasformare le loro aspirazioni in realtà.</p>
    </intervention>
    <intervention id="1-033-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">a nome del gruppo PPE. – Signor Presidente, i recenti eventi in Tunisia ci devono spingere a riflettere in modo responsabile su almeno due questioni. In primo luogo, se le politiche a sostegno dello status quo in paesi dove mancano le libertà democratiche contribuiscano davvero a creare stabilità, in questo caso specifico, nelle nostre immediate vicinanze.</p>
      <p sl="es">In secondo luogo, signor Presidente, dobbiamo chiederci se l’uscita del Presidente Ben Ali dalla scena politica basti a garantire una vera transizione in senso democratico.</p>
      <p sl="es">A mio parere, signor Presidente, la risposta a entrambe le domande è negativa. Commissario Füle, bisogna riflettere seriamente sui motivi per i quali la Politica di vicinato, nello spirito del processo di Barcellona, non ha portato alla democratizzazione, come invece auspicato, e sulle modalità con le quali possiamo o dobbiamo correggerla.</p>
      <p sl="es">In molti casi l'esperienza ci ha mostrato che, quando il potere è vacante, i partiti più radicali ed estremisti alterano il processo al fine di rovinarlo.</p>
      <p sl="es">Signor Presidente, l'estremismo non è un vizio se è finalizzato solamente a difendere la libertà, così come la moderazione non è una virtù se è finalizzata solamente a difendere la giustizia. Questa massima etica significa che l'Unione europea deve fare il possibile per assicurare che questo processo non venga interrotto.</p>
      <p sl="es">Accolgo con favore le parole del Commissario Füle riguardo all'assistenza elettorale alla Tunisia, ma credo che sia ancora più importante sostenere la Tunisia attraverso una missione di osservazione elettorale dell'Unione europea. Non è solo per l'imperativo etico, presente nel codice genetico dell'Unione europea, che dobbiamo agire, signor Presidente, ma anche per il nostro interesse: non ha senso viaggiare in prima classe se in seconda classe c'è un passeggero con una bomba nella valigia.</p>
    </intervention>
    <intervention id="1-034-000" speaker_id="28365" name="Pier Antonio Panzeri" is_mep="True" mode="spoken">
      <p sl="it">a nome del gruppo S&amp;D . – Signor Presidente, onorevoli colleghi, condividiamo le preoccupazioni per quanto sta avvenendo in Tunisia ed esprimiamo il nostro cordoglio per le tante persone che hanno perso la vita durante le manifestazioni.</p>
      <p sl="it">La fase nuova e confusa che si è aperta dopo la fuga dell'ex presidente Ben Ali ora deve portare all'obiettivo che da più parti è stato sollecitato: l'avvio di riforme economiche e sociali in grado di rispondere alle aspettative di larghissima parte della popolazione e l'allargamento degli spazi di democrazia, perché siano sempre più coinvolte la società civile e le diverse forze di opposizione nell'azione pubblica e nel governo.</p>
      <p sl="it">È evidente che ogni paese ha il diritto a scegliersi la propria strada, ma noi siamo interessati al fatto che queste riforme si realizzino e che i cambiamenti siano effettivi e non un semplice maquillage. Ma ciò che sta avvenendo in Tunisia in questi giorni interroga tutti noi, interroga l'Europa con i suoi ritardi e i suoi errori.</p>
      <p sl="it">Nel 1995, a Barcellona, l'Unione europea lanciò il programma di partenariato con il Mediterraneo, che doveva comprendere una cooperazione economica, politica, militare, persino sociale e umana, ma nemmeno nei due obiettivi chiave si è realizzato. Per l'economia, c'è stato un drastico ridimensionamento dei progetti regionali e infrastrutturali perché i finanziamenti degli Stati europei non sono arrivati, quelli della Commissione restano in standby. La promessa di zona di libero scambio non esiste, ma il fallimento più evidente è sul piano politico, del quale occorre piena consapevolezza, Commissario.</p>
      <p sl="it">L'Unione per il Mediterraneo lanciata nel 2008 è rimasta una cosa di facciata. Il vertice che doveva tenersi nel novembre 2010 è stato rinviato sine die. Il problema è che i diversi governi europei non hanno e non vedono l'interesse per una vera cooperazione, preferiscono mantenere i rapporti con regimi discutibili, arroccati nella difesa delle ricchezze nazionali che controllano senza democrazia, mentre milioni di giovani vivono senza prospettive, se non quelle di un'emigrazione sempre più difficile.</p>
      <p sl="it">Non c'è da meravigliarsi, quindi, se sotto la spinta della crisi economica e sociale le manifestazioni in Tunisia si sono trasformate in uno tsunami capace di abbattersi pesantemente sulla struttura di potere esistente. Non regge più il realismo politico dell'Europa per paura del fondamentalismo islamico, così come forse è l'ora di mandare definitivamente in archivio una concezione tardo-coloniale che tende a riemergere ogni tanto nei rapporti con i paesi nordafricani.</p>
      <p sl="it">Ecco, proprio partendo da Barcellona serve una nuova visione europea verso il proprio Sud, verso il Mediterraneo, con maggiore credibilità rispetto al passato. Ciò significa – e glielo chiedo, Commissario, con forza – una profonda revisione delle politiche di partenariato e di vicinato sin qui seguite: non possiamo nascondere che sia la Commissione, sia il Consiglio erano persino pronti a discutere con la Tunisia l'accordo per lo statuto avanzato. Sulla base di quali criteri si riteneva possibile tutto questo ancora deve essere spiegato.</p>
      <p sl="it">Serve un cambio di linea, un cambio di passo e ciò può essere fatto – lo diciamo a Commissione e Consiglio – associando con maggiore convinzione questo Parlamento all'elaborazione e all'applicazione di una nuova idea di partenariato verso i paesi della sponda mediterranea. Tutto ciò non è solo nell'interesse di questi paesi, ma è soprattutto nell'interesse dell'Europa.</p>
      <p sl="it">Molti dei problemi che l'Europa mostra di avere possono essere affrontati e risolti solo attraverso un rapporto produttivo e virtuoso con tutti i paesi del Maghreb. La strada è stretta, ma è l'unica da percorrere, quella di sostenere riforme economiche e democratiche e, nello stesso tempo, mettere in campo tutti gli antidoti necessari contro il fondamentalismo e il terrorismo.</p>
      <p sl="it">C'è da augurarsi che questa drammatica e amara lezione che proviene dalla Tunisia possa servire a tutti noi per avere maggiore consapevolezza di ciò che è utile fare, di ciò che è utile cambiare nell'azione europea.</p>
    </intervention>
    <intervention id="1-035-000" speaker_id="96945" name="Marietje Schaake" is_mep="True" mode="spoken">
      <p sl="en">a nome del gruppo ALDE. – Signor Presidente, desidero complimentarmi con il popolo tunisino per il coraggio, la temerarietà e la determinazione nel far sentire la propria voce in nome delle opportunità e della libertà e spero si abbandoni l'uso della violenza e si tengano presto elezioni libere ed eque.</p>
      <p sl="en">I cittadini si sono espressi contro un regime oppressivo che ricorre alle armi e uccide i suoi giovani. Solo i governi deboli arrivano a tanto per proteggere il potere corrotto e la ricchezza ottenuti in modo innaturale. I regimi ricevono legittimità provvedendo al benessere dei propri cittadini e non chiudendo le università o bloccando le fonti di informazione e la libera comunicazione.</p>
      <p sl="en">Per quanto riguarda l'accesso alle fonti d'informazione, in Tunisia l'opposizione ha fatto ricorso a Internet che sta diventando sempre più importante per l'opposizione pacifica in tutto il mondo. Ho appreso la notizia delle proteste dei cittadini in Tunisia tramite Internet e i racconti di testimoni pubblicati online, ma ci è voluto quasi un mese di disordini prima che i principali mezzi di comunicazione e i leader politici riconoscessero la situazione nelle strade.</p>
      <p sl="en">Nel corso della stessa settimana, la settimana scorsa, il ministro francese degli Esteri si è offerto di aiutare il governo tunisino con forze di polizia speciali e assistenza nei controlli. Come reagisce la Commissione a questa offerta, e dov'è l'aiuto ai cittadini in difesa dei loro diritti?</p>
      <a text="(Applausi)"/>
      <p sl="en">Gli scontri tra il governo tunisino e il suo popolo si sono consumati negli spazi virtuali di Internet con la stessa intensità che hanno avuto sulle strade. Il governo tunisino era famoso per essere tra i più avanzati nell'utilizzo di tecnologie per filtrare i contenuti e per la censura e nell'ultimo mese non si è risparmiato nel tentativo di utilizzare tali tecnologie per reprimere la. I regimi repressivi in tutto il mondo continuano a utilizzare i mezzi tecnologici per mettere a tacere la libertà di parola.</p>
      <p sl="en">Oggi ricorre il Martin Luther King Day ed è stato proprio Martin Luther King a dire che arriva un momento in cui il silenzio diventa tradimento. Commissario Füle, questo momento è arrivato. Gli Stati Uniti hanno perso molta credibilità nella lotta per diventare i paladini della libertà di espressione via Internet.</p>
      <p sl="en">Si prospettano molte difficoltà per l'Unione europea, che saranno oggetto di discussione in serata in relazione alle nuove leggi ungheresi sui media. La generazione dei giovani amanti della libertà in tutto il mondo sta guardando alla Tunisia e all'esempio simbolico che ha dato e sta guardando all'Unione europea in cerca di sostegno. Non vi è motivo per esimerci dal guidare la difesa delle libertà individuali, anche in Internet.</p>
    </intervention>
    <intervention id="1-036-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, onorevoli colleghi, devo ammettere che mi sarebbe piaciuto che questo Parlamento fosse all'altezza dei tunisini che hanno sconfitto il dittatore Ben Ali.</p>
      <p sl="fr">Onorevoli colleghi, il dittatore è caduto, ma la dittatura e la sua struttura sono ancora presenti in Tunisia. Bisogna essere ora particolarmente cauti. I governi europei e la maggioranza di questo Parlamento per anni hanno appoggiato la struttura dittatoriale e il dittatore tunisini. Non più tardi della scorsa settimana, gran parte dei gruppi ha respinto la discussione sulla Tunisia e non ha voluto condannare Ben Ali.</p>
      <p sl="fr">Le azioni del ministro degli Esteri francese sono solo l’esempio più recente della complicità dell'Occidente. Perché siamo complici? Perché abbiamo paura, perché le persone hanno paura dell'Islam. È giusto avere paura della dittatura dell'Islam, ma cosa c'entrano questi giovani, tunisini non islamici, che combattevano per la libertà? Mohamed Bouazizi si è sacrificato diventando il Jan Palach tunisino, ma quando Jan Palach si è sacrificato, il Parlamento intero era con lui. Adesso invece non siamo nemmeno in grado di sostenere Mohamed Bouazizi, ecco la verità su questo Parlamento.</p>
      <p sl="fr">Spetta ora alla Commissione agire in un unico modo: deve dire ai tunisini che non democratica elezioni democratiche non saranno possibili entro due mesi in un paese che è appena uscito da una dittatura. Non esiste alcuna base democratica nel paese; non c'è libertà di espressione e i mezzi di comunicazione, la radio e la televisione non sono liberi; c'è solo un ufficio statale delle pubblicazioni.</p>
      <p sl="fr">Per questo chiedo alla Commissione di prelevare fondi dall'accordo di associazione e usarli per sostenere la libertà di espressione in Tunisia e non per sostenere le organizzazioni governative tunisine.</p>
      <p sl="fr">In secondo luogo il governo di transizione non è un governo di unità nazionale. Per quale motivo? Perché gran parte di quanti hanno combattuto o sono in esilio non sono ancora rientrati né riconosciuti. Serve dunque tempo affinché si sviluppino forze democratiche, forze davvero democratiche e non quelle "riconosciute" da Ben Ali.</p>
      <p sl="fr">L'Unione europea deve dimostrare che gli eventi in Tunisia rappresentano per noi la speranza e la chiave per comprendere tutti i paesi arabi. La democrazia e l'Islam possono andare di pari passo e, se riusciremo a sostenere la nascente democrazia tunisina, assisteremo a sollevazioni popolari contro i dittatori locali anche in Egitto, in Giordania, in Siria e altrove.</p>
      <p sl="fr">Tutti noi presenti abbiamo una responsabilità, perché in fin dei conti i tunisini, che fanno parte del mondo arabo, stanno dimostrando che la speranza di libertà che nel 1989 abbiamo visto nel blocco orientale, sta prendendo forma in un paese come la Tunisia. Domani la vedremo in Algeria e il giorno dopo in Egitto e in Giordania.</p>
      <p sl="fr">È quindi impensabile che questo Parlamento possa restare seduto e dire: "Sì, forse; non sappiamo". Nel 1989 non sapevamo come sarebbe andata con la Polonia, non sapevamo cosa sarebbe successo in Russia con Gorbaciov. Se vogliamo garanzie ogni volta che la popolazione chiede libertà, se pretendiamo la certezza che gli eventi seguiranno un determinato percorso, non sosterremo mai la libertà; chiedo quindi alla Commissione di agire, di dare un segnale, di mostrare ai tunisini che la realpolitik attuale è la politica di sostegno alla democrazia e non più alle strutture dittatoriali.</p>
      <a text="(Applausi)"/>
    </intervention>
    <intervention id="1-037-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, le sollevazioni in Tunisia sono senza dubbio espressione della frustrazione della popolazione nei confronti dell'immobilità politica del paese e del conseguente stallo economico. La corruzione sfacciata e la ricchezza di poche famiglie al potere contrastavano fortemente con l'elevato grado di povertà e disoccupazione tra la gente comune.</p>
      <p sl="en">L'ex Presidente Ben Ali ha pagato il prezzo più alto per non aver risposto alle aspettative e alle aspirazioni del suo popolo; non condivido tuttavia alcune valutazioni, in particolare quelle del gruppo Verde, secondo le quali il suo governo era uno dei più repressivi nel mondo arabo. Per certi aspetti la Tunisia è stata un esempio di un paese arabo moderno, laico e progressista: la poligamia e il velo, ad esempio, sono stati vietati e gli investimenti esteri diretti e il turismo sono stati incoraggiati.</p>
      <p sl="en">La Tunisia è riuscita a resistere alle minacce all'integrità della società laica da parte di violenti jihadisti. È essenziale che i leader politici tunisini, i nuovi leader che adesso emergeranno, proteggano quest'eredità, considerato che gli estremisti salafiti cercheranno senza dubbio di sfruttare il caos e i disordini per portare avanti il loro pericoloso programma, che naturalmente rappresenta una minaccia per gli obiettivi politici europei, ivi compresi gli obiettivi di politica estera.</p>
      <p sl="en">La nuova leadership politica tunisina deve anche capire che una cattiva governance e profonde disuguaglianze favoriscono violente forme di radicalismo. Mi rassicurano le promesse di profonde riforme avanzate dal governo provvisorio che rafforzeranno i rapporti tra Tunisia e Unione europea. Nel frattempo, il mio gruppo chiede il massimo controllo da parte delle forze dell'ordine nonché l'arresto e il processo per il capo della guardia presidenziale dell'ex regime e per i responsabili nei giorni scorsi dell'uccisione di spettatori innocenti, nel vano tentativo di destabilizzare il paese. Mi complimento invece con l'esercito per la sua professionalità nel proteggere le istituzioni della Repubblica.</p>
      <p sl="en">L'Unione europea deve dare al nuovo governo tunisino di unità nazionale tutta l’assistenza possibile ed essere al contempo vicina ai cittadini europei, ivi inclusi i cittadini britannici bloccati mentre erano in vacanza in Tunisia.</p>
    </intervention>
    <intervention id="1-038-000" speaker_id="96858" name="Marie-Christine Vergiat" is_mep="True" mode="spoken">
      <p sl="fr">a nome del gruppo GUE/NGL. – Signor Presidente, onorevoli colleghi, è con orgoglio e grande emozione che oggi intervengo in quest'Aula a nome del mio gruppo, il gruppo confederale della Sinistra unitaria europea/Sinistra verde nordica.</p>
      <p sl="fr">La ragione è che pochissimi in quest'Aula hanno denunciato gli abusi del regime tunisino e le conseguenze patite quanti, contro ogni aspettativa, hanno invece criticato e denunciato le pratiche utilizzate dal regime, in particolare la tortura dei difensori dei diritti umani.</p>
      <p sl="fr">Ci è voluto il sacrificio di un giovane di 26 anni per far insorgere il popolo tunisino senza che provasse paura all'idea di essere solo. La speranza di libertà è nata da questo gesto. Oltre 50 persone hanno perso la vita prima che l'Unione europea osasse rilasciare una timida dichiarazione per richiedere di limitare l'uso della forza, ma senza chiamare in questione l'intoccabile partenariato tra UE e Tunisia e senza condannare la violenza prima di sabato. Commissario Füle, possiamo solamente dire che il regime tunisino ha a malapena sentito la sua voce da quando ha iniziato il mandato.</p>
      <p sl="fr">Le parole sulla “limitazione dell'uso della forza” mi sono rimaste in gola. Il Parlamento europeo non si è espresso se non con una timida dichiarazione da parte della delegazione per il Maghreb; solo sabato scorso, signor Presidente, è intervenuto sulla questione e oggi la maggioranza del Parlamento europeo ha respinto una risoluzione scritta, sebbene le autorità europee si esprimono più chiaramente nei confronti di altri regimi. In quanto cittadino francese, conosco le responsabilità del governo francese e non ritornerò sulle proposte del nostro ministro degli Esteri. Certamente per alcune persone l'era coloniale non è ancora finita, ma ci auguriamo che presto tutto questo appartenga al passato.</p>
      <p sl="fr">Grazie al coraggio del popolo tunisino, il miracolo tunisino, così caro ad alcuni presenti, è crollato nell'arco di qualche giorno e ha svelato il suo vero volto. Oggi l'Unione europea ha la grande responsabilità di fornire assistenza al popolo tunisino nella transizione verso la democrazia, senza però interferire. L'Unione europea deve controllare il processo elettorale e assicurarsi che una commissione d'indagine indipendente faccia piena chiarezza sull'accaduto, sulle violenze e sulla corruzione. Il popolo tunisino non deve più essere saccheggiato: i beni delle famiglie di Ben Ali e Trabelsi non devono essere solo tenuti sotto osservazione, ma devono essere congelati.</p>
      <p sl="fr">L'Unione europea ha fallito: la strada è ancora lunga prima che i tunisini riacquistino fiducia. La situazione oggi è ancora difficile, è vero, e gli eventi in corso nel paese potrebbero rappresentare un buon esempio per la regione del Maghreb. Sappiamo che insurrezioni simili potrebbero verificarsi in tutti quei paesi dove l'Occidente mette ancora i propri interessi al di sopra di quelli della popolazione locale. Si sono già sacrificati uomini in Algeria, in Egitto e in Mauritania. È ora di passare dalle parole ai fatti quando si tratta di democrazia e di diritti umani; e ora che l'Unione europea riorganizzi i suoi partenariati con i paesi meridionali sulla base di requisiti democratici, del rispetto dei diritti umani e dell'uguaglianza, altrimenti aprirà la strada ai fondamentalisti.</p>
    </intervention>
    <intervention id="1-039-000" speaker_id="28497" name="Gerard Batten" is_mep="True" mode="spoken">
      <p sl="en">a nome del gruppo EFD. – Signor Presidente, all'inizio ha fatto alcune osservazioni sulla discussione relativa a elezioni libere ed eque e a un governo valido e rappresentativo e ci ha chiesto di sostenere la popolazione tunisina.</p>
      <p sl="en">Nessun democratico sarebbe contrario. I popoli sopportano in buona misura le azioni di governi incompetenti e corrotti, ma se si supera il limite allora si ribellano. Secondo un detto dei servizi di sicurezza interni, qualsiasi popolo senza scorte di cibo protesterà e si ribellerà dopo tre giorni al massimo.</p>
      <p sl="en">Si possono creare parallelismi tra quanto sta accadendo in Tunisia e l'Unione europea? La guida dell'UE è incompetente e non democratica: la classe politica è sempre più lontana dai veri desideri persone dei cittadini; la disoccupazione giovanile è elevata in molti paesi europei come conseguenza diretta delle politiche dell'Unione europea. Vi sono già rivolte e disordini in Grecia dovuti all’impegno puramente ideologico del governo nei confronti della moneta unica europea e paesi quali Spagna, Portogallo e Irlanda potrebbero presto seguire l’esempio greco con la crescente intolleranza nei confronti delle restrizioni imposte dall’euro.</p>
      <p sl="en">Non pensiate che questi eventi non possano verificarsi nei paesi europei: quando i governi diventano nemici del proprio popolo, la popolazione finisce per ribellarsi.</p>
      <p sl="en">Concordo con quanto ha affermato nella sua introduzione, ma dobbiamo fare in modo che questi principi siano applicati non solo in Europa ma anche a livello mondiale.</p>
    </intervention>
    <intervention id="1-040-000" speaker_id="28269" is_mep="True" mode="spoken" role="Presidente">
      <p sl="unknown">La discussione su questo punto è chiusa.</p>
    </intervention>
  </section>
  <section id="creitem12" title="12. Condizioni armonizzate per la commercializzazione dei prodotti da costruzione (discussione)">
    <intervention id="1-042-000" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la raccomandazione per la seconda lettura (A7-0343/2010) presentata dall’onorevole Stihler, a nome della commissione per il mercato interno e la protezione dei consumatori, relativa alla posizione del Consiglio in prima lettura in vista dell’adozione del regolamento del Parlamento europeo e del Consiglio, che fissa condizioni armonizzate per la commercializzazione dei prodotti da costruzione e abroga la direttiva del Consiglio 89/106/CEE [10753/3/2010 – C7-0267/2010 – 2008/0098(COD) ].</p>
    </intervention>
    <intervention id="1-043-000" speaker_id="4545" name="Catherine Stihler" is_mep="True" mode="spoken" role="relatore">
      <p sl="en">Signor Presidente, è sicuramente positivo iniziare il nuovo anno con questa discussione e con la votazione di domani sull’accordo concluso sotto l’egida della Presidenza belga su questa importante relazione dedicata ai prodotti da costruzione.</p>
      <p sl="en">Innanzi tutto vorrei ringraziare tutti i colleghi che hanno reso possibile l’accordo per il lavoro svolto, la sollecitudine e l’impegno profuso per trasformare questa proposta in realtà. Vorrei anche esprimere la mia gratitudine nei confronti della segreteria dell’IMCO e della Presidenza belga, rivolgendomi in particolare al signor Vertessen e al signor Haerynck per l’attento lavoro svolto.</p>
      <p sl="en">Come ho già detto nella mia relazione citando il poeta Robert Frost, “buone recinzioni fanno buoni vicini” (con un punto interrogativo implicito). È importante proseguire sul cammino verso il completamento del mercato interno e l’abbattimento delle barriere per il commercio. Come riconosce Mario Monti nella sua relazione sul mercato unico, “l’Europa si trova ancora in una fase di “costruzione del mercato” che impone di eliminare gli ostacoli all’attività transfrontaliera, smantellare le barriere nazionali di natura amministrativa e tecnica e sormontare le resistenze corporativistiche”.</p>
      <p sl="en">Con questa proposta abbiamo tentato di rendere più efficiente il funzionamento del mercato unico e abbiamo tentato di predisporre sistemi più chiari e trasparenti, in modo tale che i prodotti immessi sul mercato siano caratterizzati dagli standard più elevati e che il settore edile disponga di un mercato più equo entro cui operare.</p>
      <p sl="en">Attualmente il settore edile sta affrontando le sfide economiche poste dal crollo finanziario globale del 2008, rese ancora più complesse dalla lenta ripresa economica con cui ci stiamo misurando in tutta Europa. Non dobbiamo dimenticare l’importanza rivestita dal settore edile: dà infatti lavoro direttamente a 12 milioni di cittadini dell’UE, ma i posti di lavoro che da esso dipendono sono 26 milioni. Questo significa che 38 milioni di persone fanno affidamento su questo settore. Ai fini della crescita economica, il settore edile è essenziale per garantire posti di lavoro e occupazione.</p>
      <p sl="en">È anche uno dei settori più pericolosi in cui lavorare. Prendendo come esempio la Germania, un paese che in materia di sicurezza non ha eguali, un lavoratore edile su 5 000 sarà vittima di un incidente mortale nell’arco della propria vita. Si devono sempre tenere in debito conto la salute e la sicurezza di quanti lavorano in prima linea nel settore edile ed è importante che ciò venga riconosciuto nella relazione.</p>
      <p sl="en">Tenendo ben presenti questi aspetti, siamo riusciti, da entrambe le parti, a raggiungere brillantemente un accordo in merito alla questione dell’etichettatura delle sostanze pericolose, che garantisse una relazione in linea con la normativa REACH, aiutando al contempo quanti lavorano con prodotti che, in passato, hanno determinato patologie croniche o decesso, patologie quali il mesotelioma da amianto e, in una certa misura, le malattie polmonari ostruttive croniche causate dalle condizioni lavorative e dall’inalazione di polvere.</p>
      <p sl="en">La corretta etichettatura delle sostanze pericolose può aiutare quanti soffrono di queste patologie polmonari ed illustra le diverse correlazioni del nostro lavoro con altri ambiti. Sono orgogliosa del fatto che questa relazione sia stata gestita e portata a compimento durante l’Anno europeo del polmone. La salute dei polmoni viene spesso trascurata e sono quindi lieta del fatto che questo Parlamento ne abbia riconosciuto l’importanza.</p>
      <p sl="en">Vorrei fare un rapido accenno alla questione delle piccole e medie imprese. In seno al Parlamento, siamo esortati a “pensare prima di tutto in piccolo” e questa filosofia ci deve accompagnare nel nostro lavoro. Per questo siamo riusciti a creare un secondo canale per le imprese più piccole ai fini dell’immissione sul mercato interno dei loro prodotti. Grazie a questo sistema, per le piccole e medie imprese sarà più economico e agevole raggiungere un mercato più ampio, incrementando quindi il loro potenziale commerciale.</p>
      <p sl="en">Per quanto riguarda la questione della trasparenza in merito a chi presta servizio all’interno degli organismi di valutazione tecnica ed al loro funzionamento, penso che gli organismi approvano preposti all’approvazione dei prodotti siano stati attivati in misura di gran lunga maggiore rispetto a quanto originariamente previsto. La trasparenza in merito ai processi e all’approvazione dei prodotti contribuirà ad abbattere gli ostacoli e le barriere attualmente esistenti nell’ambito dell’Unione europea. Questo, assieme alle condizioni speciali predisposte per le microimprese, aiuterà le aziende europee in queste difficili condizioni economiche.</p>
      <p sl="en">All’interno dell’Unione europea, dovremo puntare a una normativa migliore. Insieme ai miei relatori ombra ho modificato le sezioni della relazione che non sono più rilevanti o che erano troppo fumose per comprenderle o garantirne l’applicazione. Per un settore come quello edile, è fondamentale che le norme siano chiare e attendo con impazienza i risultati che queste modifiche consentiranno.</p>
      <p sl="en">Si tratta di un ambito di ampia portata e le sfide sono numerose, ma queste nuove norme, che entreranno in vigore negli Stati membri nei prossimi 24 mesi, saranno d’aiuto al settore edile, nel tentativo di generare crescita economica e, quindi, posti di lavoro.</p>
    </intervention>
    <intervention id="1-044-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli deputati, innanzitutto desidero ringraziare il Presidente che ci fa l'onore di presiedere un dibattito su un argomento così importante per la politica industriale e del mercato interno e desidero altresì ringraziare l'on. Stihler, relatore, che ha lavorato in modo approfondito su questa proposta e ci ha, grazie al suo impegno, permesso di raggiungere un accordo in seconda lettura.</p>
      <p sl="it">Voglio inoltre ringraziare vivamente tutti i relatori ombra e il presidente della commissione per il mercato interno, l'on. Harbour. I vostri sforzi collettivi sono stati determinanti per giungere ad una svolta durante i negoziati tra le Istituzioni in merito a questo dossier estremamente tecnico.</p>
      <p sl="it">La Commissione accoglie con favore il compromesso in seconda lettura da parte del Parlamento e del Consiglio; a prescindere dagli aspetti di natura tecnica, si tratta di un dossier di grande importanza. L'adozione del regolamento sui prodotti da costruzione rappresenta un passo di inestimabile rilievo per l'intero settore europeo della costruzione. I prodotti della costruzione rappresentano il 3% del PIL a livello europeo e in termini di occupazione le attività legate al settore della costruzione ricoprono il 6,5% del PIL a livello europeo e il 7,5% in termini occupazionali: nell'insieme questo porta il settore della costruzione a rivestire un peso del 10% nell'ambito dell'economia europea, come ha ricordato nel corso del suo intervento la relatrice.</p>
      <p sl="it">Inoltre, l'adozione del regolamento sui prodotti da costruzione costituisce un passo in avanti importante nell'ambito della semplificazione e di una migliore legislazione e consolida nello stesso tempo il mercato interno per i prodotti di costruzione. Questo è stato anche il primo caso di applicazione pratica dei principi sanciti nell'ambito dello Small business act. In effetti, alle imprese europee, specialmente alle più piccole, finalmente la normativa comunitaria offrirà strumenti abilitanti anziché l'esatto contrario, ossia moduli da compilare, trafile burocratiche e obblighi aggiuntivi.</p>
      <p sl="it">Non posso che essere soddisfatto di questo risultato, in modo particolare per le soluzioni apportate alle tre questioni considerate in precedenza più complicate: in primo luogo, per quanto riguarda la questione inerente le sostanze pericolose, la Commissione preparerà un rapporto su questo punto importante, informando il Parlamento e presentando, se del caso, le eventuali proposte legislative successive.</p>
      <p sl="it">In secondo luogo, il trattamento speciale riservato alle microimprese, da sempre ritenute fondamentali al fine di salvaguardare i principi dello Small business act. Il risultato conseguito soddisfa questo criterio, mantenendo la possibilità di procedure semplificate per le microimprese.</p>
      <p sl="it">Infine, in varie parti del testo si riconosce la necessità di ridurre gli obblighi amministrativi delle imprese e quelli legati ai testi, non solo introducendo procedure semplificate per quel che riguarda la marcatura CE, ma anche mantenendo facoltativo l'uso delle valutazioni tecniche europee.</p>
      <p sl="it">Tuttavia, come indicato nella dichiarazione della Commissione allegata alla posizione del Consiglio in prima lettura, occorrerà verificare che le soluzioni scelte siano veramente le migliori per affrontare le necessità reali. In particolare, dovremo evitare di sottoporre le imprese, soprattutto le più piccole, ad obblighi amministrativi ingiustificati o comunque non necessari. È nostra intenzione monitorare attentamente questo aspetto e inserire le nostre conclusioni nella relazione al Parlamento europeo e al Consiglio da elaborare dopo cinque anni dall'entrata in vigore del presente regolamento.</p>
      <p sl="it">Desidero inoltre puntualizzare che la Commissione intende collaborare da vicino con il Parlamento europeo e, naturalmente, con il Consiglio, in merito all'attuazione di questo regolamento. A tale proposito ho chiesto ai miei servizi – che ringrazio per il contributo che danno sempre all'attività legislativa della Commissione – di preparare una road map sull'implementazione, che ho intenzione di inviarvi non appena sarà possibile. Ciò riguarda in particolar modo i cosiddetti aspetti di comitatologia. Il Parlamento è un partner chiave della Commissione, e posso assicurarvi che intendo continuare a collaborare da vicino anche per quel che riguarda la fase successiva dell'adozione. D'altronde, 14 anni passati in quest'Aula non sono trascorsi in vano.</p>
      <p sl="it">Infine, la Commissione ha ritenuto necessario presentare una dichiarazione riguardante la deroga all'accordo comune tra le istituzioni, relativa al termine per presentare obiezione nei confronti degli atti delegati. La Commissione tiene a sottolineare che il principio stabilito nel progetto di intesa comune prevede un termine per la presentazione delle obiezioni di due mesi, prorogabile per altri due.</p>
      <p sl="it">Nel caso in questione, la Commissione ritiene che non sussistano circostanze particolari che possano giustificare una deroga a tale principio. La Commissione si rammarica del fatto che il principio concordato nel progetto di intesa comune non sia stato rispettato e nella sua dichiarazione sottolinea che il caso dei prodotti di costruzione non può costituire un precedente.</p>
      <p sl="it">Ringrazio il Parlamento – anche attraverso il suo Presidente, che ringrazio ancora per aver partecipato a questo dibattito – dell'interesse con il quale ha esaminato questa proposta di semplificazione. Per concludere, vorrei mettere in risalto i vantaggi che ci aspettiamo da questa nuova normativa, nonché quelli risultanti per i produttori e gli utilizzatori dei prodotti da costruzione, come pure per le amministrazioni nazionali.</p>
      <p sl="it">Confermiamo anche la disponibilità della Commissione ad adempiere agli obblighi previsti dal testo del regolamento, in particolare ad elaborare le relazioni che le sono state richieste.</p>
      <p sl="it">Grazie ancora Signor Presidente, grazie agli onorevoli parlamentari per l'impegno e per la cooperazione dimostrata.</p>
    </intervention>
    <intervention id="1-045-000" speaker_id="28223" name="Andreas Schwab" is_mep="True" mode="spoken">
      <p sl="de">a nome del gruppo PPE. – Signor Presidente, signor Commissario, onorevoli colleghi, vorrei cominciare esprimendo la mia sincera gratitudine nei confronti di quanti hanno svolto un ruolo attivo nel portare il presente regolamento alla seconda lettura. Questo regolamento – come suggerisce il titolo – si configura come un miglioramento della direttiva già esistente. In passato, ovviamente, l’adozione di regolamenti destinati al settore edile era, per certi versi, una prerogativa esclusiva affidata all’autonomia nazionale. Il fatto di essere riusciti a mettere in primo piano il mercato interno europeo mediante un regolamento è molto positivo.</p>
      <p sl="de">In secondo luogo, in particolare per le piccole e medie imprese, il regolamento contiene una serie di importanti concessioni, che faciliteranno la loro attività economica e le operazioni nell’ambito del mercato interno europeo. Anche i consumatori trarranno beneficio dal presente regolamento, dal momento che lo stesso migliorerà considerevolmente la sicurezza e l’affidabilità dei prodotti da costruzione.</p>
      <p sl="de">Posso parlare anche per conto del nostro relatore ombra, l’onorevole Mayer, il quale, a causa di alcuni impegni, non ha potuto allontanarsi oggi dalla sua circoscrizione. Mi ha però pregato di sottolineare che, in ultima analisi, il presente regolamento, giunto alla seconda lettura, si configura come un compromesso, un buon compromesso a suo parere, sebbene vi siano ancora alcuni aspetti su cui sarà necessario lavorare ulteriormente. Sono molto grato al Commissario Tajani per aver sottolineato il coinvolgimento del Parlamento nell’attività di monitoraggio che deve ancora essere effettuata. Nella sua veste di relatore ombra, l’onorevole Mayer ritiene che non sia sufficiente limitarsi a disciplinare il comportamento dei produttori e la vendita dei prodotti da costruzione; questo regolamento deve essere integrato da una normativa che stabilisca anche i principi e le regole pratiche per l’uso e l’installazione di tali prodotti. Da questo punto di vista, l’onorevole Mayer è convinto che la Commissione debba prendere in considerazione l’eventualità di conferire un mandato al Comitato europeo di normalizzazione (CEN) per l’adozione di un regolamento europeo standardizzato.</p>
      <p sl="de">Vorrebbe altresì precisare che è compito della Commissione verificare che il nuovo regolamento sui prodotti da costruzione garantisca una corretta armonizzazione in tutti i settori e non generi ulteriori problemi in termini di sicurezza e concorrenza sleale. Dopo aver ascoltato le parole del Commissario Tajani, sono però certo che conseguiremo questo obiettivo insieme.</p>
    </intervention>
    <intervention id="1-047-000" speaker_id="1913" name="Evelyne Gebhardt" is_mep="True" mode="spoken">
      <p sl="de">a nome del gruppo S&amp;D. – Signora Presidente, onorevoli colleghi, vorrei esprimere la mia più sincera gratitudine nei confronti della relatrice, l’onorevole Stihler, che ha svolto un lavoro molto importante nell’ambito di un settore altamente tecnico.</p>
      <p sl="de">Non ci troviamo semplicemente di fronte ad una relazione tecnica; questa è anche una relazione altamente politica, una relazione in cui dovevano essere rispettati elevati standard di carattere politico. È stato necessario trovare un punto di equilibrio tra i diversi interessi del settore, della sicurezza e della tutela dei lavoratori e, secondo il parere del Parlamento europeo e del gruppo dell’Alleanza progressista di Socialisti e Democratici al Parlamento europeo, la relatrice è riuscita a raggiungere tale obiettivo in maniera ammirevole.</p>
      <p sl="de">Era essenziale rispettare gli interessi degli esponenti di questo settore e capire dove si collocassero i loro problemi nell’ambito dei prodotti da costruzione, così come era fondamentale trovare un equilibrio tra le grandi imprese e le PMI. A nostro parere, il suggerimento della Commissione di prevedere un impianto normativo più leggero per le piccole imprese era corretto; questo però non significa – e questo è il punto in cui la proposta della Commissione è stata migliorata – che si dovesse consentire un minore livello di sicurezza. Anche gli standard devono essere effettivamente elevati, un obiettivo che stiamo raggiungendo anche in questo settore.</p>
      <p sl="de">È naturalmente altrettanto importante mettere la sicurezza in primo piano, soprattutto per i consumatori, dato che, nel momento in cui un prodotto da costruzione viene fabbricato ed installato, si deve garantire che il suo utente finale possa contare sullo stesso grado di sicurezza di cui godono stesso quanti lo hanno impiegato in precedenza.</p>
      <p sl="de">La terza questione particolarmente importante per noi, in quanto socialisti democratici, era il miglioramento della tutela del lavoratore e il fatto che anche questo argomento è stato inserito esplicitamente ancora una volta. L’onorevole Stihler, nelle sue osservazioni, vi ha attribuito una grande importanza. Dopotutto, utilizzando questi prodotti da costruzione, si è spesso esposti a sostanze e materiali pericolosi ed è quindi estremamente importante garantire il massimo livello di protezione. Tale livello di protezione deve essere preso in considerazione anche successivamente – ed è una questione su cui probabilmente è necessario lavorare, Commissario Tajani – in relazione allo smaltimento di questi prodotti una volta che non sono più necessari.</p>
      <p sl="de">Vorrei ringraziare sinceramente la relatrice, ancora una volta, per l’ottimo lavoro svolto.</p>
    </intervention>
    <intervention id="1-048-000" speaker_id="4294" name="Heide Rühle" is_mep="True" mode="spoken">
      <p sl="de">a nome del gruppo Verts/ALE. – Signora Presidente, vorrei ringraziare l’onorevole Stihler e tutti i relatori ombra. Ritengo che si sia raggiunto un buon compromesso in questa seconda lettura, anche se – come spesso capita con i compromessi – non tutte le parti sono rimaste pienamente soddisfatte.</p>
      <p sl="de">Vorrei approfondire in particolare le osservazioni formulate dall’onorevole Meyer, così come riferite dall’onorevole Schwab. Credo vi sia ancora del lavoro da svolgere in materia di etichettatura. Attualmente possiamo contare su un buon livello di armonizzazione per quanto riguarda i prodotti da costruzione, e mi riferisco alla fabbricazione dei prodotti da costruzione. Dobbiamo però impegnarci maggiormente per quanto riguarda l’installazione e l’utilizzo di tali prodotti. Una possibilità è che la Commissione prosegua nel suo lavoro in tal senso nell’ambito degli Eurocodici e che le venga concesso uno specifico mandato nell’ambito degli Eurocodici per garantire progressi concreti.</p>
      <p sl="de">Un’altra possibilità, a nostro parere, è l’armonizzazione del campo di applicazione e di utilizzo, in modo tale da non ricadere nella sfera di competenza delle normative nazionali in materia e disporre unicamente di un’armonizzazione a livello europeo in relazione ai prodotti e non al loro uso. Dobbiamo impegnarci maggiormente in questo senso e la Commissione potrà contare sul nostro pieno appoggio, qualora si rendano necessarie ulteriori misure.</p>
      <p sl="de">Vorrei soffermarmi su un altro punto fondamentale nella discussione per votare o meno a favore. Purtroppo, la Presidenza belga ha compiuto un errore in fase negoziale: dopo la prima lettura, ha introdotto nuovi ambiti in seconda lettura (articoli 8, paragrafo 3, e 8, paragrafo 6) senza il pieno consenso del Parlamento. La Presidenza ungherese ha ora affrontato questo problema in una lettera. ma non ritengo che abbia capito a fondo in cosa consista il conflitto. Vorrei puntualizzare ancora una volta che, in futuro, qualora inserisca nuovi punti in seconda lettura, mi aspetto che il Consiglio si rivolga al Parlamento e tenti di raggiungere un compromesso soddisfacente insieme a noi.</p>
      <p sl="de">Nell’ottica del risultato, non crediamo comunque abbia senso rifiutare il compromesso a fronte di un simile errore procedurale. Voteremo a favore di questo testo perché siamo convinti che rappresenti un passo importante verso un’ulteriore armonizzazione del settore, un settore di enorme valore economico. Per questo, il compromesso può contare sul nostro appoggio in seconda lettura.</p>
    </intervention>
    <intervention id="1-049-000" speaker_id="96919" name="Emma McClarkin" is_mep="True" mode="spoken">
      <p sl="en">a nome del gruppo ECR. – Signora Presidente, vorrei ringraziare l’onorevole Stihler per l’intenso lavoro svolto. È stato molto impegnativo.</p>
      <p sl="en">Attualmente, in Europa, il settore edile dà lavoro direttamente a 12 milioni di cittadini europei; in aggiunta, circa il 92 per cento delle imprese produttrici di materiali da costruzione (in totale 65 000 aziende) è costituito da piccole e medie imprese. Chiaramente, l’edilizia riveste un’importanza vitale per l’economia europea e abbiamo la responsabilità di continuare a sostenere questo settore, soprattutto dopo la crisi economica.</p>
      <p sl="en">Molti aspetti di questa relazione hanno generato una sorta di stallo tra molti di noi, come ad esempio la natura stessa della normativa europea. Non è perfetta, è un compromesso. Tra i punti chiave ricordiamo la dichiarazione di prestazione o marcatura CE, in merito alla quale si è raggiunto un accordo soddisfacente, volto a garantire che le microimprese non debbano andare incontro agli stessi oneri che spettano alle imprese più grandi. Per quanto concerne l’esame e l’identificazione delle sostanze pericolose nei prodotti da costruzione, siamo riusciti a trovare un compromesso, evitando qualsiasi conflitto con le normative REACH già esistenti.</p>
      <p sl="en">Spero che questo accordo in seconda lettura possa sortire risultati concreti, promuova la libera circolazione dei prodotti da costruzione, migliori gli standard in seno all’Unione europea e incentivi il riciclaggio dei prodotti da costruzione in futuro, evitando, soprattutto, di tradursi di un aumento degli oneri burocratici a carico delle aziende o di creare confusione tra i consumatori.</p>
    </intervention>
    <intervention id="1-050-000" speaker_id="96775" name="Lara Comi" is_mep="True" mode="spoken">
      <p sl="it">Signora Presidente, onorevoli colleghi, accolgo con favore il compromesso raggiunto in relazione ad alcuni punti specifici che giudico di vitale importanza, in vista di un'efficace realizzazione degli obiettivi che con tale proposta legislativa ci proponiamo di raggiungere.</p>
      <p sl="it">Mi riferisco alla conservazione delle norme sulle procedure semplificate, volte sicuramente ad alleggerire gli oneri e a ridurre i costi sostenuti dalle imprese, specie per quanto riguarda le piccole e medie imprese. Ritengo infatti indispensabile, nel quadro di una congiuntura economica negativa come quella attuale, riconoscere l'importanza del ruolo rivestito dalle piccole e medie imprese, che costituiscono uno dei pilastri fondamentali su cui poggia la nostra economia.</p>
      <p sl="it">Inoltre, attraverso l'introduzione di meccanismi procedurali semplificati e in particolar modo con la riduzione dei tempi per l'immissione di nuovi prodotti sul mercato, la nuova regolamentazione favorisce sicuramente l'innovazione. Al tempo stesso, tutela i consumatori, ponendoli in condizione di beneficiare più tempestivamente di prodotti dal carattere innovativo senza perciò rinunciare alle garanzie di qualità e sicurezza che devono essere assicurate dal marchio CE.</p>
      <p sl="it">A mio avviso, quindi, l'accordo raggiunto rappresenta un ottimo compromesso capace di realizzare il giusto bilanciamento tra le esigenze dei produttori e quelle dei consumatori e di garantire così il corretto funzionamento del mercato in un settore che è veramente il traino della nostra economia europea.</p>
    </intervention>
    <intervention id="1-051-000" speaker_id="96925" name="Sylvana Rapti" is_mep="True" mode="spoken">
      <p sl="el">Signora Presidente, desidero ringraziare l’onorevole Stihler per l’ottimo lavoro svolto. Parliamo tutti di una questione tecnica, ma fortunatamente, l’onorevole Gebhardt, a nome del gruppo dell’Alleanza progressista di Socialisti e Democratici al Parlamento europeo, ha sottolineato che questa non si tratta soltanto di aspetti tecnici, ma è anche una questione di carattere politico ed economico. Sappiamo bene che il settore edile rappresenta un pilastro fondamentale dell’economia e che le piccole e medie imprese costituiscono la colonna vertebrale della nostra economia, un’economia che, all’interno dell’Unione europea, sta vivendo una situazione estremamente difficile. La relazione dell’onorevole Stihler riveste un’enorme importanza anche dal punto di vista politico e la collega ha saputo svolgere un ottimo lavoro.</p>
      <p sl="el">Siamo riusciti a raggiungere un compromesso, un buon compromesso per tutti. Abbiamo raggiunto un equilibrio in grado di offrire procedure semplici, che possano essere applicate senza compromettere gli standard delle piccole e medie imprese e garantendo al contempo il miglior risultato possibile.</p>
      <p sl="el">Siamo riusciti a risolvere la questione delle sostanze pericolose. Ci ricordiamo tutti – ed i più anziani qui lo ricordano molto bene – la questione della contaminazione da amianto del palazzo Berlaymont, che è rimasto chiuso per cinque o sei anni. Immaginate cosa potrebbe accadere ad interi Stati nell’Unione europea qualora non riuscissimo a gestire il problema delle sostanze pericolose.</p>
      <p sl="el">Infine, dobbiamo ancora affrontare la questione della sicurezza e della trasparenza. Anche in questo caso ritengo che l’onorevole Stihler abbia svolto un ottimo lavoro con la sua relazione e il compromesso raggiunto.</p>
      <p sl="el">Per concludere, sono convinta che potremo gestire il tema della costruzione dello Stato europeo così come abbiamo fatto con il settore edile.</p>
    </intervention>
    <intervention id="1-052-000" speaker_id="4538" name="Malcolm Harbour" is_mep="True" mode="spoken">
      <p sl="en">Signora Presidente, in qualità di presidente della commissione per il mercato interno e la protezione dei consumatori, vorrei associarmi alla maggior parte delle osservazioni (in realtà, credo, a tutte) formulate in relazione al lavoro svolto dall’onorevole Stihler. Farsi carico di un dossier così complesso in seconda lettura e partecipare ai lavori della nostra commissione per svolgere questo incarico è stata un’impresa difficile, portata a termine dalla collega in maniera esemplare.</p>
      <p sl="en">Questo dimostra l’importanza della procedura di seconda lettura in questa Assemblea, poiché siamo stati in grado di apportare significativi miglioramenti al testo della posizione che ci è pervenuta dal Consiglio. Come ha puntualizzato in particolare l’onorevole Rühle, abbiamo avuto alcuni contrasti con il Consiglio e abbiamo ricevuto una lettera della Presidenza ungherese relativa ad alcune particolari questioni che sarà pubblicata nel processo verbale.</p>
      <p sl="en">Voglio solo formulare due osservazioni conclusive nell’appoggiare questo accordo. Ringraziandola, signor Commissario, per il lavoro che ha svolto insieme a noi, vorrei ricordare innanzi tutto la necessità di instaurare una stretta collaborazione con lei per provvedere all’attuazione di questa proposta. Come ha sottolineato, vi sono importanti risvolti comitatologici in materia e la commissione di cui faccio parte concorda pienamente con la necessità di dare seguito a queste proposte in maniera molto seria.</p>
      <p sl="en">In secondo luogo, questo è un settore di fondamentale importanza ed è quindi necessario tenerlo sotto controllo, come molti colleghi hanno affermato, per garantire che non vengano innalzate barriere commerciali che possano bloccare l’indispensabile contributo che offre all’economia europea.</p>
    </intervention>
    <intervention id="1-053-000" speaker_id="28352" name="Zuzana Roithová" is_mep="True" mode="spoken">
      <p sl="cs">Signora Presidente, posso ritenermi più che soddisfatta del testo della direttiva sui prodotti da costruzione concordato dai relatori e dai Commissari Tajani e Barnier – il cui apporto è stato fondamentale – ai fini dell’odierna seconda lettura. Il testo dovrebbe semplificare il mercato dei prodotti da costruzione ed in effetti unifica e semplifica la documentazione, rimuovendo alcune inutili procedure burocratiche. Sono lieto che alla fine abbia prevalso l’opinione secondo cui la costruzione di edifici consiste in una fornitura di servizi e non nella commercializzazione di prodotti e che include nell’attività edile anche l’integrazione in un edificio di componenti fabbricati non in serie. Anche le aziende della Repubblica ceca accolgono con favore questa piccola riforma, perché la direttiva previgente incrementava gli oneri a loro carico senza apportare miglioramenti sul fronte qualitativo. La commissione IMCO, di cui sono membro, si è presentata unita ed ha adottato il testo all’unanimità, comprese le semplificazioni per le microimprese; confido che il Parlamento, nel suo insieme, farà altrettanto domani. Sarà un altro segnale a dimostrazione del fatto che il tessuto normativo vigente in seno all’Unione europea si sta sviluppando in modo positivo, in un’ottica di sostegno al mercato unico.</p>
    </intervention>
    <intervention id="1-054-000" speaker_id="28227" name="Anja Weisgerber" is_mep="True" mode="spoken">
      <p sl="de">Signora Presidente, non sono convinta su tutti i punti del compromesso, ma so che il nuovo regolamento costituisce un deciso miglioramento rispetto alla situazione legislativa attuale. Innanzi tutto, adotteremo un linguaggio tecnico standardizzato a livello europeo per l’impiego dei prodotti da costruzione e potremo contare su procedure snelle e semplificate. Abbiamo compiuto passi avanti nell’ambito del mercato interno europeo ed abbiamo in questo modo agevolato le aziende e i consumatori grazie alla definizione di requisiti di sicurezza standardizzati. In linea di principio, l’alleggerimento delle pratiche burocratiche per le microimprese rappresenta una scelta importante e sensata, ma dobbiamo comunque tener conto del fatto che le microimprese che trattano prodotti da costruzione si configurano anche come utilizzatori e, in quanto tali, devono essere tutelate.</p>
      <p sl="de">Sono quindi lieta che sia stata inserita nel compromesso anche la mia proposta, che prevede procedure semplificate per le microimprese per quanto concerne la valutazione delle caratteristiche di resa dei prodotti da costruzione. Applicano tale procedura, le microimprese dovranno dimostrare l’equivalenza della procedura utilizzata rispetto alla procedura attualmente prevista nell’intera Unione europea. Questo è l’unico modo per garantire che i dettagli relativi alle caratteristiche di resa siano precisi ed affidabili, assicurando al contempo la sicurezza degli edifici in ogni parte dell’Europa.</p>
    </intervention>
    <intervention id="1-055-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli deputati, condivido le parole del presidente Harbour quando sottolinea l'importanza del testo che stiamo discutendo e che sarà approvato grazie a questo accordo dall'Assemblea, perché si tratta di una nuova normativa che darà importanti segnali al mercato ma, nello stesso tempo, fisserà delle buone regole, permettendo alle piccole e medie imprese di potersi sviluppare, soprattutto in questa fase finale della crisi, dove noi dobbiamo fare di tutto perché le piccole e medie imprese possano creare nuova occupazione e possano svilupparsi. Questo è l'obiettivo della Commissione europea, condiviso dall'impegno forte del Parlamento europeo, proprio grazie anche all'implementazione e allo sviluppo dello Small business act.</p>
      <p sl="it">Semplificazione per le piccole e medie imprese, quindi riduzione degli impegni burocratici, ma, nel disegnare queste regole per la liberalizzazione del mercato e per lo sviluppo del mercato – come ha sostenuto nel corso del suo intervento anche l'on. Gebhardt – c'è un forte segnale che riguarda anche la sicurezza, sicurezza che riveste grande importanza per i lavoratori che operano nel settore delle costruzioni, ma anche per i consumatori.</p>
      <p sl="it">Mi pare che questo testo vada nella giusta direzione, fermo restando che è intenzione della Commissione non concludere con l'approvazione della norma frutto dell'accordo e del compromesso tra Consiglio e Parlamento: vogliamo continuare a lavorare nei prossimi anni e confermo questo impegno anche al presidente Harbour – che ha sottolineato la necessità di andare avanti – di dar vita ad una road map sull'implementazione che vi invierò appena possibile.</p>
      <p sl="it">Molti parlamentari nel corso di questo dibattito sono intervenuti sul tema dell'armonizzazione nel settore delle costruzioni, in modo particolare per quanto riguarda la sicurezza. Sono assolutamente cosciente e consapevole del problema e sono lieto di avere elaborato con il CEN gli Eurocodici, che sono norme armonizzate che riguardano proprio la sicurezza delle costruzioni. La Commissione, come sapete, sta preparando in questo momento una comunicazione sul tema della standardizzazione, che sarà presentata nel giro di poche settimane all'attenzione del Parlamento e del Consiglio, quindi signor Presidente, onorevoli deputati, credo che oggi e domani si compia un importante passo in avanti.</p>
      <p sl="it">Ripeto, non si tratta soltanto – e voglio ringraziare la relatrice per la pazienza avuta nell'operare su norme tecniche che però rappresentano la fotografia di un forte impegno politico – di norme tecniche, ma dietro ai tecnicismi si nasconde una scelta economica importante a favore delle piccole e medie imprese, che sono quelle che potranno creare nuovi posti di lavoro nei prossimi anni, e a favore di mezzo miliardo di cittadini europei.</p>
    </intervention>
    <intervention id="1-056-000" speaker_id="4545" name="Catherine Stihler" is_mep="True" mode="spoken" role="relatore">
      <p sl="en">Signora Presidente, ringrazio tutti i colleghi che hanno dedicato del tempo alla discussione di questo pomeriggio e di questa sera.</p>
      <p sl="en">Credo che i commenti del Commissario Tajani relativi al lavoro di partnership, alla roadmap ed alla questione degli Eurocodici, di cui hanno parlato anche l’onorevole Rühle e (credo) l’onorevole Schwab, rivestano una grande importanza e che si debba proseguire con l’ottimo lavoro di cooperazione svolto sinora. Abbiamo raggiunto un compromesso; sicuramente vi sono alcuni elementi che i colleghi hanno apprezzato, ma che non siamo riusciti a far approvare. Il Parlamento è però riuscito ad inserire il 75 per cento degli emendamenti che ritenevamo importanti e questa non è una cosa da poco.</p>
      <p sl="en">Un particolare mi ha colpito nel corso di questa discussione. Il settore edile riveste un’importanza fondamentale all’interno delle nostre economie per la crescita futura e l’occupazione; vorrei chiederle, signora Presidente, se non sia possibile prevedere una discussione annuale dedicata al settore dell’edilizia in seno a questa Assemblea, in modo tale da proseguire sulla strada della cooperazione aperta dal Commissario e da garantire che il Parlamento riconosca sempre il giusto valore a questo settore, dato che da esso dipende il lavoro di 38 milioni di persone.</p>
      <p sl="en">Vi ringrazio, signora Presidente e signor Commissario, e attendo con impazienza le prossime settimane, i prossimi mesi, i prossimi anni, perché la discussione sul settore edile proseguirà in seno alla commissione per il mercato interno e la protezione dei consumatori ed io sicuramente la seguirò.</p>
    </intervention>
    <intervention id="1-057-000" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 18 gennaio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-058-000" speaker_id="96846" name="George Becali" is_mep="True" mode="written">
      <p sl="ro">Vorrei congratularmi con la relatrice per il contenuto della sua relazione. Tra i settori dell’economia europea, quello dei prodotti da costruzione è tra i più vulnerabili ed importanti ed è necessario armonizzarlo. Ho utilizzato il termine “vulnerabile” non solo per il modo in cui questo settore ha reagito alla recessione, ma anche e soprattutto considerando il numero di lavoratori e di piccole e medie imprese che annovera: rispettivamente 12 milioni e 65 000 circa. Sono un fermo sostenitore dell’idea che si debba riconoscere la necessità di tutelare in maniera rigorosa le condizioni di salute e sicurezza sul posto di lavoro quando si utilizzano prodotti da costruzione. Mi riferisco non solo agli infortuni sul lavoro, che si verificano con estrema frequenza, ma anche alle sostanze pericolose utilizzate nei processi di lavorazione. Vorrei aggiungere una riflessione finale: il mercato unico dei prodotti da costruzione necessita di un sostegno adeguato alle sue dimensioni e alla sua natura specifica, tenendo conto degli aspetti di vulnerabilità cui ho fatto riferimento all’inizio del mio intervento.</p>
    </intervention>
  </section>
  <section id="creitem13" title="13. Conseguenze nell’Unione europea della presenza di diossina nei mangimi per animali (discussione)">
    <intervention id="1-060-000" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulla presenza di diossina nei mangimi per animali e il suo impatto sull’Unione europea.</p>
    </intervention>
    <intervention id="1-061-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signora Presidente, come ben saprà, il nuovo anno è iniziato con un grave incidente di contaminazione da diossina dei mangimi per animali in Germania. I servizi della Commissione stanno tenendo attentamente sotto controllo gli sviluppi, in piena collaborazione con le autorità tedesche competenti.</p>
      <p sl="en">Ho già avviato la valutazione di potenziali misure volte a garantire una maggiore efficienza per il sistema di sicurezza europeo applicabile ai generi alimentari e ai mangimi, già di per sé di alto livello. Mi permetta però di esporre i fatti: l’incidente è stato individuato in seguito alla segnalazione di un produttore di mangimi composti alle autorità tedesche competenti, in data 22 dicembre 2010. Il produttore ha sporto denuncia dopo aver ricevuto il risultato di un’analisi di laboratorio, da cui era emerso che un campione non era conforme alla normativa europea dopo essere stato sottoposto a test di autocontrollo.</p>
      <p sl="en">Tra la metà di novembre e la metà di dicembre dello scorso anno, un produttore di biodiesel ha consegnato sette partite di acidi grassi destinate a finalità tecniche ad produttore una società produttrice di grassi ad uso tecnico, che è al contempo anche registrata come una società produttrice di grasso per mangimi. A quanto pare, il grasso destinato ai mangimi è stata miscelata con grasso ad uso tecnico. In quattro di queste partite, consegnate nella seconda metà di novembre, sono state in seguito rinvenute tracce di diossine; le altre tre, consegnate a fabbriche di mangimi nella prima metà di dicembre 2010, non sono risultate invece contaminate.</p>
      <p sl="en">In attesa di opportune verifiche e per motivi precauzionali, tutte le partite sono state considerate e trattate come potenzialmente contaminate. In totale sono state consegnate circa 2 300 tonnellate di grassi per mangimi potenzialmente contaminati a 25 produttori di mangimi in Germania. Non sono state invece effettuate consegne di grassi per mangimi al di fuori del paese.</p>
      <p sl="en">Dalle 100 000 alle 200 000 tonnellate di mangimi contenenti tra il 2 per cento e il 10 per cento di grasso potenzialmente contaminato sono state consegnate a circa 4 800 aziende agricole in Germania. Sempre per motivi precauzionali, tutte le aziende agricole sono state chiuse e le loro attività commerciali sono state sospese; si trattava di allevamenti di galline da uova, polli da ingrasso, oche, maiali, mucche da latte, bovini e conigli. Sono state effettuate alcune consegne di mangimi potenzialmente contaminati, destinate a galline da riproduzione, anche in Francia e in Danimarca.</p>
      <p sl="en">È vietato immettere sul mercato qualunque genere alimentare di origine animale proveniente dalle aziende agricole chiuse fino alla loro riapertura che sarà possibile solo dopo aver accertato, tramite analisi ed indagini, che le aziende agricole non sono contaminate a livelli superiori rispetto a quelli previsti dalla normativa europea. Attualmente, di 4 800 aziende agricole chiuse, 939 (per la maggior parte allevamenti di pollame e di suini) non sono ancora state riaperte. Sembra non sia stato commercializzato o esportato dalla Germania alcun tipo di alimento contaminato da quando l’incidente è stato reso noto, se non con qualche rara eccezione.</p>
      <p sl="en">I risultati analitici hanno infine dimostrato che i prodotti erano conformi alla normativa europea. Questo è un esempio dell’efficacia del sistema di tracciabilità dell’Unione europea sul quale continueremo a vigilare.</p>
      <p sl="en">L’aspetto positivo di questo incidente è che i livelli di diossina rilevati nei generi alimentari risultati superiori ai livelli consentiti dall’Unione europea non erano particolarmente elevati. Questo significa che non si prevede alcun rischio immediato per la salute dei consumatori in caso di eventuale consumo di prodotti contaminati nell’arco di un breve periodo di tempo.</p>
      <p sl="en">Come si è attivata la Commissione per contribuire alla gestione dell’incidente? I miei servizi sono rimasti in contatto costante con le autorità tedesche ed hanno fatto circolare immediatamente tutte le informazioni tra gli Stati membri, tramite il sistema di allarme rapido per gli alimenti ed i mangimi. Sono rimasti in contatto anche con le autorità competenti in paesi terzi, fornendo un quadro chiaro dell’incidente ai nostri partner commerciali. Inoltre, i funzionari della Commissione si sono incontrati con gli la parti interessate dei settori dei grassi e degli olii, nell’intento di sondare le modalità approntabili per potenziare ulteriormente l’attività di monitoraggio della diossina nei mangimi.</p>
      <p sl="en">Il 6 gennaio ho contattato personalmente il ministro federale tedesco per i Generi alimentari, l’agricoltura e la tutela dei consumatori, Ilse Aigner, per uno scambio di pareri sulle azioni da intraprendere per evitare, in futuro, contaminazioni ed incidenti di questo tipo. Oggi ho contattato nuovamente il ministro tedesco, data la mia preoccupazione dovuta alle recenti notizie dello scorso fine settimana secondo le quali un produttore di mangimi non ha fornito l’elenco completo delle aziende agricole a cui sono stati consegnati mangimi potenzialmente contaminati e ha comunicato informazioni erronee in merito all’utilizzo di grasso per mangimi contaminato in mangimi composti. Sono state quindi chiuse altre centinaia di aziende agricole.</p>
      <p sl="en">L’accaduto costituisce una grave violazione delle disposizioni europee in materia di sicurezza alimentare. Vorrei dirlo chiaramente: le autorità tedesche si stanno impegnando a fondo per far fronte a questa contaminazione e stanno facendo del loro meglio per risolvere la questione il più rapidamente possibile ed in maniera definitiva.</p>
      <p sl="en">Mi è stato comunicato che stanno mettendo a disposizione ulteriori risorse per effettuare le verifiche, in modo che portare a termine queste operazioni nel minor tempo possibile. È altrettanto importante affrontare con urgenza le implicazioni di più ampio respiro sull’approccio da adottare nei confronti della sicurezza dei mangimi per animali a livello europeo. Per tale motivo, un team dell’Ufficio alimentare e veterinario si recherà in Germania la prossima settimana per coadiuvare le autorità tedesche e per informarci in merito alle circostanze in cui si è verificata la contaminazione e alle modalità approntabili per evitare casi del genere in futuro. Le autorità tedesche sono state informate e concordano in merito a tale visita. So che possiamo contare sulla piena collaborazione dei nostri colleghi tedeschi.</p>
      <p sl="en">Questo incidente sarà inoltre oggetto di discussione nell’ambito del Consiglio dei ministri dell’Agricoltura dell’Unione europea che si svolgerà a Bruxelles il prossimo lunedì, 24 gennaio. Come ho già detto, stiamo riflettendo in merito alle misure da adottare, anche a livello legislativo.</p>
      <p sl="en">Questo incidente ha messo in luce la necessità di garantire l’efficacia dei sistemi di controllo nazionali, su cui poggia la fiducia di tutti gli Stati membri dell’Unione europea e dei paesi terzi nei confronti delle misure di sicurezza per i generi alimentari e i mangimi. Per affrontare tale questione, sto valutando se prevedere una netta separazione della produzione di grassi e di olii destinati ai mangimi e ai generi alimentari dalla produzione di grassi e di olii per finalità tecniche e sto prendendo in considerazione la possibilità di introdurre opportuni requisiti di legge in merito a controlli rafforzati sulla diossina in fasi diverse delle catene di produzione dei mangimi.</p>
      <p sl="en">Sono convinto che queste misure, una volta approvate e adottate, apporteranno i miglioramenti necessari ai nostri sistemi di sicurezza per i generi alimentari ed i mangimi, già di per sé solidi.</p>
    </intervention>
    <intervention id="1-062-000" speaker_id="28228" name="Albert Deß" is_mep="True" mode="spoken">
      <p sl="de">a nome del gruppo PPE. – Signora Presidente, signor Commissario, la ringrazio, signor Commissario, per la presentazione dei fatti relativi allo scandalo della diossina scoppiato in Germania. Mi fa molto arrabbiare – essendo, tra l’altro, un agricoltore – il fatto che ci si debba trovare di fronte, di nuovo, a scandali di questo tipo, la cui causa può essere attribuita, apparentemente, a mancanza di attenzione, ma anche ad un’attività illecita. Possiamo istituire quante leggi e normative vogliamo. L’Europa ha adottato alcune tra le leggi più rigorose in materia di produzione di generi alimentari e abbiamo previsto i valori limite più bassi per gli ingredienti che possono danneggiare la salute dei nostri consumatori. Eppure non siamo immuni da simili pericoli.</p>
      <p sl="de">Per questo deve essere stabilito per legge – e gli Stati membri ne sono responsabili – che, se l’autorità giudiziaria stata individua un’attività illecita, le sanzioni applicate devono essere sensibilmente maggiori. Persone di questo genere non devono cavarsela con un’ammenda, per loro sono necessarie pene detentive. Devono essere incarcerate, in modo che non possano più causare nuovamente disastri di questo tipo.</p>
      <p sl="de">Signor Commissario, sono molto soddisfatto che abbia riconosciuto che le autorità tedesche hanno adottato opportune misure ed è questa l’impressione che ho avuto io in Germania. C’è stata un po’ di agitazione a livello politico, perché si temeva che il problema non fosse stato affrontato correttamente. Dobbiamo agire in maniera unitaria e, ove necessario, integrare le rigorose disposizioni che sono già state adottate.</p>
      <p sl="de">Ha accennato ad una questione particolare, in merito alla quale ha il nostro completo appoggio. Sono anch’io a favore – e parlo anche a nome del mio gruppo – dell’introduzione di una netta separazione della produzione di generi alimentari rispetto alla produzione di altri prodotti, per evitare che si verifichino commistioni di questo tipo. Può contare sul nostro appoggio, signor Commissario, quando intenderà migliorare ulteriormente le disposizioni e le normative vigenti per evitare in maniera più efficace simili scandali in futuro.</p>
    </intervention>
    <intervention id="1-063-000" speaker_id="93624" name="Ulrike Rodust" is_mep="True" mode="spoken">
      <p sl="de">a nome del gruppo S&amp;D. – Signora Presidente, signor Commissario, sono piuttosto sorpresa dalle sue osservazioni. La mia percezione degli articoli scritti proposito sulla questione – per lo meno in Germania – è diversa. Anche io sono molto irritata dal fatto che ci troviamo nuovamente a dover affrontare scandali relativi alla sicurezza dei generi alimentari. Non possiamo permettere che ciò accada. Sono consapevole che normative e leggi da sole non sono in grado di evitare attività illecite, ma dobbiamo fare tutto il possibile per rendere la vita difficile ai responsabili. La Commissione deve chiedere agli Stati membri di rivedere con urgenza le sanzioni applicate; al trattamento doloso e negligente dei generi alimentari e dei mangimi non devono corrispondere sanzioni di lieve entità. Spesso l’ammenda è decisamente irrisoria rispetto ai guadagni che si possono ottenere dal comportamento illecito.</p>
      <p sl="de">È fondamentale aumentare il numero di ispettori statali In quanto il recente caso della Germania dimostra chiaramente che il principio dell’autocontrollo soffre di gravi difetti. Vorrei sottolineare che il principio “chi inquina paga” deve essere applicato coerentemente lungo l’intera catena, dai mangimi alla tavola. Dopotutto, la sicurezza dei nostri generi alimentari inizia da quello che diamo da mangiare agli animali.</p>
      <p sl="de">Il comportamento illecito di terzi non si deve ripercuotere su persone innocenti. Ad oggi, non è chiaro chi pagherà per le perdite subite dagli agricoltori in seguito allo scandalo della diossina, ma una cosa è certa: non sarà chi inquina a fallire, dato che non sono rimasti fondi di sorta. È inaccettabile. A questo proposito, bisogna valutare la possibilità di istituire un fondo europeo a cui dovrebbero contribuire tutti i produttori di mangimi. Le problematiche che continuano ad emergere in relazione alla sicurezza dei generi alimentari mettono in evidenza un aspetto: è necessario garantire una tracciabilità totale per l’intera catena produttiva, per i generi alimentari così come per i mangimi. Sotto questo aspetto, è necessario migliorare la normativa europea e la legislazione nazionale.</p>
    </intervention>
    <intervention id="1-064-000" speaker_id="97076" name="Corinne Lepage" is_mep="True" mode="spoken">
      <p sl="fr">a nome del gruppo ALDE. – Signora Presidente, signor Commissario, in Europa, nell’arco di 10 anni, abbiamo registrato quattro incidenti di questo tipo.</p>
      <p sl="fr">Se da un lato dobbiamo essere lieti del fatto che il nostro sistema di allarme rapido abbia funzionato correttamente, è però del tutto inaccettabile che si verifichino simili incidenti. La salute dei consumatori europei non può essere considerata una variabile di compromesso in un sistema che dà la precedenza all’abbattimento dei costi e che, in ultima analisi, incoraggia indirettamente il verificarsi di incidenti come questo, nel momento in cui le sanzioni sono così ridotte.</p>
      <p sl="fr">Signor Commissario, abbiamo bisogno della fiducia dei nostri concittadini, come lei sa meglio di chiunque altro. Quali misure intende adottare? Ha appena parlato – e ne sono lieta– dell’obbligo di separare la produzione degli olii industriali dagli olii destinati ai generi alimentari. Questa distinzione deve essere obbligatoria, signor Commissario, e non solamente un’opzione nel processo di produzione; solo in questo modo potremo contare su una certezza di gran lunga superiore.</p>
      <p sl="fr">In secondo luogo, la possibilità per i produttori di dichiarare fallimento in questo modo è del tutto scorretto. Quali misure si possono adottare, signor Commissario, per garantire che simili azioni non restino impunite? La responsabilità resta ancora il miglior custode della sicurezza.</p>
      <p sl="fr">Per concludere, quali misure intende adottare per migliorare le attività di supervisione degli Stati membri? L’allarme è stato lanciato quasi tre settimane dopo la consegna di questi olii. È naturalmente difficile far ricadere la colpa sulla Commissione, ma, allo stesso tempo, questo rappresenta un problema per i consumatori. Pensa che saremo in grado di migliorare la situazione, sotto questo punto di vista, signor Commissario?</p>
    </intervention>
    <intervention id="1-065-000" speaker_id="96752" name="Martin Häusling" is_mep="True" mode="spoken">
      <p sl="de">a nome del gruppo Verts/ALE. – Signora Presidente, signor Commissario, onorevoli colleghi, è chiaro che ancora una volta è stata duramente colpita la fiducia dei consumatori che si stanno domandando quali provvedimenti stiano adottando le autorità nazionali e l’Unione europea per porre un freno alle attività di questi contaminatori. A differenza del Commissario, non credo si sia trattato di un incidente o di mera fatalità. Credo invece che alla base vi sia un sistema in cui determinate società guadagnano milioni da una miscela di sostanze che, in realtà, non dovrebbero far parte dei mangimi. Queste società si sottraggono alle proprie responsabilità e gli agricoltori ed i consumatori ne pagano le conseguenze.</p>
      <p sl="de">Questo deve essere il nostro punto di partenza e dobbiamo domandarci se i controlli non vengano effettuati nel posto sbagliato. In Germania sono poche le società attive nel settore dei mangimi che lavorano con il grasso. Perché non effettuiamo controlli mirati su di loro? Perché facciamo affidamento sui sistemi di autocontrollo e ci basiamo su valori alquanto casuali, che poi richiedono lo svolgimento, ex post, di un’attività di controllo da parte dello Stato? In altre parole, abbiamo bisogno di un sistema di monitoraggio basato sulla valutazione del rischio in tutta Europa. Signor Commissario, le rivolgo la seguente domanda: cosa sta facendo in questo senso l’Autorità europea per la sicurezza alimentare (EFSA)? Si tratta di un caso che riguarda solo la Germania oppure vi sono anche altri casi in Europa che forse devono ancora essere individuati?</p>
      <p sl="de">Siamo tutti concordi sulla necessità di disporre di un elenco completo delle sostanze che possono essere contenute all’interno dei mangimi. Abbiamo bisogno di norme rigorose norme di autorizzazione per le aziende e dell’obbligo risarcitorio e la separazione dei flussi di merci. Ritengo tuttavia – ed è necessario ripeterlo in questa sede – che vi sia bisogno di un cambiamento radicale in molti ambiti politici, dato che, in ultima analisi, i mangimi per animali dovrebbero provenire dai nostri campi e non da attività industriali. Gli agricoltori devono sapere cosa stanno dando da mangiare ai propri animali ed i consumatori devono conoscere l’origine di questi mangimi. Dobbiamo assolutamente garantire questa situazione. Possiamo e dobbiamo avviare la riforma agricola in questa sede, capovolgendo nuovamente la situazione attuale, perché, alla fine, l’intero settore agricolo risente del danno causato da alcuni criminali che hanno contaminato i mangimi. Evitare incidenti simili è una questione di principio.</p>
    </intervention>
    <intervention id="1-066-000" speaker_id="1318" name="James Nicholson" is_mep="True" mode="spoken">
      <p sl="en">a nome del gruppo ECR. – Signora Presidente, comprendo bene la situazione in cui si trovano attualmente molti agricoltori tedeschi.</p>
      <p sl="en">Ho vissuto la stessa esperienza circa due anni fa nell’Irlanda del Nord, quando ci siamo trovati di fronte ad un episodio simile. Ad essere maggiormente colpiti furono gli agricoltori, che peraltro non erano in alcun modo responsabili dell’accaduto. È stato utilizzato il termine “criminali” ed effettivamente alcuni soggetti coinvolti hanno agito per scopi illeciti. Dobbiamo chiederci perché lo fanno e se stanno agendo per speculare, come afferma l’onorevole Häusling. Se così è, devono essere perseguiti per i loro comportamenti illeciti.</p>
      <p sl="en">Dobbiamo però affermare in maniera chiara che i responsabili non sono i produttori di generi alimentari, bensì quanti forniscono i mangimi ai produttori di generi alimentari. Dobbiamo intervenire nei confronti di questi soggetti, per garantire che simili incidenti non si ripetano e per riconquistare la fiducia dei consumatori. Comprendo bene le motivazioni che hanno scosso la fiducia dei consumatori in questo momento. Come qualcuno ha già affermato, tutto questo era già accaduto e non possiamo permettere che si ripeta ancora. Non adottiamo misure drastiche introducendo una nuova normativa; applichiamo invece le norme di cui disponiamo già.</p>
    </intervention>
    <intervention id="1-067-000" speaker_id="96741" name="Sabine Wils" is_mep="True" mode="spoken">
      <p sl="de">a nome del gruppo GUE/NGL. – Signora Presidente, macinare, mescolare, ingannare: questo è lo slogan del settore dei mangimi in Germania, dove dal 1999 vi sono stati ben cinque scandali della diossina nella sola Germania. Chiaramente, i produttori di mangimi e le grandi aziende produttrici di generi alimentari non si preoccupano delle direttive dell’Unione europea e delle normative nazionali quando si tratta di realizzare grossi profitti con generi alimentari di qualità scadente. In Germania, la concorrenza che gioca sul prezzo più basso nel mercato dei generi alimentari è feroce e per questo motivo, i mangimi destinati alle aziende di allevamento intensivo devono essere il più economici possibile. Raramente vengono effettuati controlli statali sui produttori di mangimi e di generi alimentari. Lo Stato ha fatto via via sempre più affidamento sul sistema di autocontrollo da parte del produttore, risparmiandosi così i costi di assumere personale qualificato. In queste condizioni, scarti di grasso destinato a finalità tecniche, contaminato con diossine, sono riusciti a penetrare all’interno della catena di produzione di mangimi e di generi alimentari.</p>
      <p sl="de">L’attuale scandalo della diossina avrebbe potuto essere evitato se il grasso fosse stato analizzato per rilevare la presenza o meno di diossine, prima di venire miscelato ai mangimi. La contaminazione sarebbe stata individuata in tempo, ma invece molti consumatori sono entrati in contatto, ancora una volta, con ulteriori diossine. L’ottanta per cento dell’assorbimento di diossine entra nel nostro organismo tramite l’assunzione di generi alimentari di origine animale, ovvero carne, latte e uova. Foodwatch sta giustamente chiedendo l’obbligo per i produttori di mangimi di analizzare ogni partita di ingredienti per mangimi per verificare la presenza o meno di diossine e di policlorobifenili (PCB), prima di procedere alla miscela. I mangimi non devono assolutamente contenere alcun ingrediente che non sia conforme ai valori limite. Le partite altamente contaminate devono essere distrutte e si deve fornire prova dell’avvenuta distruzione. Questo è l’unico modo per evitare ulteriori adulterazioni e diluzioni di sostanze contaminanti.</p>
      <p sl="de">Anche i laboratori devono essere obbligati a riferire alle autorità nazionali di supervisione in merito ai casi di superamento dei valori limite. È necessario istituire un requisito di etichettatura per la carne per garantirne la tracciabilità. L’attuale scandalo in Germania e i precedenti hanno dimostrato quanto siano indispensabili i controlli statali di routine sui produttori di mangimi e sugli allevatori. In che modo pensa di procedere, signor Commissario?</p>
    </intervention>
    <intervention id="1-068-000" speaker_id="1927" name="Peter Liese" is_mep="True" mode="spoken">
      <p sl="de">Signora Presidente, signor Commissario, onorevoli colleghi, i consumatori e gli agricoltori devono essere protetti in maniera più adeguata nei confronti di soggetti irresponsabili, colpevoli di sofisticare mangimi e grasso per mangimi. È necessario porre un freno, in tutta Europa all’attività di questi soggetti. Un collega parlamentare ha appena parlato della Germania, ma purtroppo scandali della diossina ed altri scandali simili si sono verificati in passato anche in altri Stati membri.</p>
      <p sl="de">Si tratta, innanzi tutto e soprattutto, di un compito che spetta all’autorità giudiziaria, perché queste attività costituiscono atti illeciti. Spero che le autorità giudiziarie tedesche e le organizzazioni di altri paesi eventualmente coinvolti (sono stati citati anche i Paesi Bassi come parte della catena) si attivino più celermente delle autorità giudiziarie irlandesi. In Irlanda, i responsabili di uno scandalo del 2008 sono stati perseguiti solo di recente. In generale, è necessario procedere con maggiore rapidità in situazioni di questo tipo.</p>
      <p sl="de">Vorrei chiedere che questo scandalo – dato che si tratta di uno scandalo – venga analizzato nella prospettiva corretta. I valori massimi erano quattro volte superiori ai livelli consentiti e questo è inaccettabile. È stato previsto un livello precauzionale che non deve essere superato a ragion veduta. Il livello precauzionale però è stato definito in modo tale che si possa riscontrare un danno sul lungo periodo negli esperimenti sugli animali solamente con valori 100 volte superiori rispetto al limite. Di conseguenza, non siamo in presenza di un rischio grave, ma si tratta comunque di una questione di precauzione.</p>
      <p sl="de">Nel caso dello scandalo belga del 1999, i valori erano di 700 volte superiori rispetto all’attuale valore limite previsto dall’Unione europea. Abbiamo anche ridotto di un decimo la contaminazione da diossina nell’ambiente rispetto al 1990, grazie a misure europee, quali ad esempio la normativa per i prodotti chimici, il miglioramento degli standard relativi agli impianti di incenerimento dei rifiuti e così via. Ciononostante, abbiamo bisogno in tutta Europa di misure applicabili alla catena produttiva dei generi alimentari e di monitorare i livelli di diossina e separare i grassi. È altresì necessario introdurre un requisito di purezza per i mangimi su scala europea ed un livello più elevato di tutela per gli agricoltori che non sono in grado di evitare altri casi di disattenzione o atti criminali nell’ambito della catena produttiva dei mangimi.</p>
    </intervention>
    <intervention id="1-069-000" speaker_id="28311" name="Luis Manuel Capoulas Santos" is_mep="True" mode="spoken">
      <p sl="pt">Signora Presidente, non riesco a trovare il modo adeguato per sottolineare come gli standard di qualità per i prodotti alimentari di cui dispone l’Europa siano indubbiamente di gran lunga più rigorosi rispetto a qualsiasi altro paese al mondo. I consumatori, i mercati delle esportazioni e i produttori europei chiedono che non vengano lesinati sforzi e investimenti da parte nostra per mantenere tali standard.</p>
      <p sl="pt">Se la contaminazione avvenuta di recente in Germania si fosse verificata in altre parti del mondo, probabilmente non ne saremmo neanche venuti a conoscenza. Purtroppo, però, non è così: la contaminazione è avvenuta proprio qui, nell’Unione europea. Quanto accaduto in Germania è inaccettabile e non deve essere solo oggetto di un’attenta indagine, ma i responsabili di un simile piano devono essere rispondere di quello che si configura come un reato e non un semplice incidente.</p>
      <p sl="pt">L’origine della contaminazione resta ancora ignota e questo è, a mio avviso, particolarmente allarmante. Sembra che la responsabilità delle autorità tedesche per eventuali mancanze nelle proprie attività di supervisione non sia stata definita in maniera precisa e che la questione sia emersa in seguito alla segnalazione di un’azienda e non grazie ai controlli effettuati dalle autorità.</p>
      <p sl="pt">I soggetti responsabili non sono stati identificati e la gravità della questione richiede un chiarimento obiettivo da parte della Commissione.</p>
    </intervention>
    <intervention id="1-070-000" speaker_id="96875" name="Britta Reimers" is_mep="True" mode="spoken">
      <p sl="de">Signora Presidente, signor Commissario, onorevoli colleghi, l’attuale incidente della diossina è molto più che un semplice scandalo: i cittadini europei si sono resi conti di come stanno le cose. Da quanto tempo ci lamentiamo dell’esistenza della dura battaglia sui prezzi e sulla sopravvivenza nel settore agricolo, alimentata da una domanda insaziabile di generi alimentari sempre più a buon mercato.</p>
      <p sl="de">Da molto tempo, ormai, questa battaglia si configura come qualcosa di ben più complesso di una semplice prova di forza. Le persone fanno sempre più spesso ricorso a mezzi e metodi illeciti e , alla fine, a perderci saremo tutti. Possiamo emanare più leggi e più direttive, possiamo effettuare più controlli con costi anche più elevati, possiamo imporre sanzioni più severe, ma nessuna di queste soluzioni riuscirà a contrastare la spinta criminale alimentata da una così violenta battaglia per la sopravvivenza.</p>
      <p sl="de">Dobbiamo affrontare le cause del problema e porre fine alla sempre crescente domanda di generi alimentari a basso prezzo. In quanto agricoltore, ho vissuto in prima persona il senso di impotenza che si prova di fronte alle attività illecite perpetrate da alcuni soggetti proprio nel mio paese. Insieme ai miei colleghi professionisti, ho rabbrividito pensando a chi sarà il prossimo della lista che rimarrà, suo malgrado, coinvolto in questo vortice.</p>
      <p sl="de">Vorrei quindi chiedere alla Commissione quali misure intende adottare per ripristinare il valore dei generi alimentari. Le vostre proposte sono ben accette, ma non risolveranno il problema principale.</p>
    </intervention>
    <intervention id="1-071-000" speaker_id="4751" name="Bart Staes" is_mep="True" mode="spoken">
      <p sl="nl">Signora Presidente, signor Commissario, onorevoli colleghi, questo scandalo mi porta un senso di déjà vu, dato che questo incidente sta prendendo la stessa direzione del caso verificatosi dodici anni fa in Belgio. Nell’arco degli ultimi dieci anni, troppi incidenti hanno dimostrato che vi sono alcuni speculatori senza scrupoli, operanti nel settore degli olii e dei grassi per mangimi per animali, che, mossi dall’interesse personale, sono pronti ad agire in modo illecito e a compiere frodi che vanno a scapito del reddito degli agricoltori e della salute dei consumatori. Questo è inaccettabile. È quindi indispensabile che l’attuale normativa venga sottoposta ad un test di resistenza. Spero che il Consiglio dei ministri dell’Agricoltura si esprima a riguardo.</p>
      <p sl="nl">È altresì necessario garantire un’attività di monitoraggio e di sorveglianza. Il ruolo svolto dall’autocontrollo nel settore è ancora consistente. Le autorità nazionali devono svolgere, in modo adeguato, controlli ulteriori e più rigorosi su ogni forma di autocontrollo. In secondo luogo, l’Ufficio alimentare e veterinario irlandese deve compiere una più intensa attività di monitoraggio. Dobbiamo controllare in misura maggiore chi è responsabile del monitoraggio. Ho letto che, nell’arco degli ultimi dieci anni, l’Ufficio alimentare e veterinario (UAV) ha intrapreso solo tre missioni: sono troppo poche e questa attività deve essere intensificata. Signor Commissario, ha intenzione di incaricare l’UAV di compiere una serie di missioni relative ai problemi della diossina?</p>
    </intervention>
    <intervention id="1-072-000" speaker_id="96654" name="Jaroslav Paška" is_mep="True" mode="spoken">
      <p sl="sk">a nome del gruppo EFD. – Signora Presidente, l’Unione europea esiste ormai da molti anni e in questo periodo ha creato una struttura estremamente complessa di norme e normative, che dovrebbero dare al pubblico l’impressione che l’UE si preoccupi della purezza e della qualità dei nostri generi alimentari. Per rafforzare questo messaggio, sono stati assunti diversi specialisti, ispettori, veterinari e funzionari, sviluppando una colossale ed articolata struttura istituzionale volta a tutelare la qualità dei generi alimentari europei.</p>
      <p sl="sk">Onorevoli colleghi, oggi possiamo constatare che la situazione . L’Europa è inondata di generi alimentari gravemente contaminati ed il nostro apparato burocratico chiaramente non sa fare come agire per risolvere il problema. Per comprendere la gravità della situazione, ricordiamo cosa questo infausto caso di sicurezza alimentare ha comportato.</p>
      <p sl="sk">La comunità scientifica ritiene che le diossine siano la sostanza chimica più velenosa mai prodotta dall’uomo. Rappresentano una delle principali categorie di sostanze cancerogene, ma sono anche responsabili dell’assottigliamento delle cellule e di malattie autoimmuni, di una maggiore predisposizione alle infezioni, della riduzione della fertilità, dell’aumento degli aborti, di disfunzioni alle ovaie, di problemi di parto, di una maggiore mortalità infantile, di problemi allo sviluppo del sistema nervoso centrale, di squilibri patologici degli ormoni steroidei e dei recettori, e così via.</p>
      <p sl="sk">Le diossine non si smaltiscono; si accumulano nei tessuti degli organismi viventi e l’Organizzazione mondiale della sanità ha stabilito che un quantitativo di diossina pari ad un granello di riso, messo in circolazione nell’organismo, corrisponde al limite annuale per un milione di persone.</p>
      <p sl="sk">Oggi abbiamo appreso che la società tedesca Harles e Jentzsch aggiunge diossine alla biada per animali ed dal marzo 2010 ha inserito nel mercato 3 000 tonnellate di grasso contaminato con diossine. Secondo recenti scoperte, uova contaminate sono state spedite nei Paesi Bassi e nel Regno Unito e carne contaminata è giunta invece in Francia e Danimarca.</p>
      <p sl="sk">Vorrei quindi chiederle, signor Commissario, com’è possibile che un’azienda che fornisce miscele di mangimi a migliaia di agricoltori non venga inserita in un sistema di controllo regolamentato? Quale tipo di cooperazione possiamo ottenere dalle istituzioni statali tedesche nel momento in cui una società può produrre miscele di mangimi senza essere soggetta ad alcun controllo? Che tipo di controlli veterinari vengono effettuati nelle aziende agricole se da marzo 2010 gli ispettori veterinari non sono stati in grado di individuare la contaminazione della biada? Onorevoli colleghi, che cosa si sta facendo in merito allo smaltimento di questi generi alimentari? Parliamo delle uova smaltite e della carne smaltita e …</p>
      <a text="(Il Presidente interrompe l’oratore)"/>
    </intervention>
    <intervention id="1-074-000" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signora Presidente, ci troviamo di fronte ad uno scandalo, ma chiamarlo scandalo significa prendere la questione troppo alla leggera: in realtà si tratta di una minaccia gravissima alla vita e alla salute di migliaia di persone. Spero che i responsabili vengano individuati e puniti in maniera adeguata, ma spero anche che questo episodio ci spinga a riflettere sul modello di agricoltura che si è sviluppato nell’Unione europea. L’agricoltura è diventata un’industria: non esistono più allevamenti di animali, ora esiste la produzione di carne, esistono aziende agricole enormi, esiste l’industria dei mangimi per animali ed esistono animali allevati con i mangimi e i mangimi contengono diossine. I mangimi contengono anche sostanze geneticamente modificate che non sono state testate in maniera completa. Questo modello di agricoltura non funziona; è un modello che non garantisce la sicurezza dei generi alimentari.</p>
      <p sl="pl">La soluzione consiste in maggiore rispetto e considerazione per quelle aziende agricole ancora presenti in Europa (ad esempio in Polonia ed in altri paesi) che utilizzano mangimi prodotti internamente. Dobbiamo dare supporto a queste realtà.</p>
    </intervention>
    <intervention id="1-075-000" speaker_id="28182" name="Kartika Tamara Liotard" is_mep="True" mode="spoken">
      <p sl="nl">Signora Presidente, signor Commissario, la società responsabile era ben consapevole, già nel marzo 2010, che stava vendendo prodotti contenenti livelli di diossina pericolosamente elevati. Com’è possibile che nessuna delle ispezioni effettuate dalle autorità nazionali abbia individuato questa situazione in modo da poter adottare misure idonee in quella fase? Gli attuali sistemi di monitoraggio della sicurezza dei nostri generi alimentari sono effettivamente adeguati? Sembra di no, dato che, se lo fossero, questa crisi della diossina avrebbe potuto essere evitata.</p>
      <p sl="nl">Sembra cha ci sia tutta una serie di scandali sui generi alimentari. Basti pensare non solo all’emergenza diossina, ma anche ai prodotti clonati finiti nei nostri negozi e passati inosservati lo scorso anno. Disponiamo di sufficienti norme, ma il monitoraggio sulla sicurezza dei generi alimentari deve essere più efficace e costante. I risultati delle ispezioni devono essere resi pubblici. In gioco ci sono la sicurezza dei nostri generi alimentari e la salute dei nostri cittadini.</p>
      <p sl="nl">Invito la Commissione a sostenere le richieste di risarcimento danni avanzate nei confronti delle società responsabili dagli agricoltori ingannati che hanno inconsapevolmente avvelenato il proprio bestiame.</p>
    </intervention>
    <intervention id="1-076-000" speaker_id="96897" name="John Stuart Agnew" is_mep="True" mode="spoken">
      <p sl="en">Signora Presidente, vorrei precisare il mio personale interesse in qualità di produttore inglese di uova.</p>
      <p sl="en">La contaminazione da diossina sembra essere una conseguenza del mancato rispetto degli standard necessari per i mangimi per animali, che sono più ferrei rispetto al processo, meno rigoroso, applicabile alla conversione dei semi di colza in biocombusibile. L’entusiasmo dell’Unione europea per i biocombustibili può quindi nascondere conseguenze impreviste. A mio parere, però, questo non è un problema dell’Unione europea e non sarà risolto (e sicuramente non deve essere risolto) dall’introduzione di ulteriori normative. I tedeschi hanno individuato un problema, ce lo hanno comunicato e stanno adottando le misure opportune per fronteggiarlo.</p>
      <p sl="en">Nel Regno Unito disponiamo di un sistema assicurativo completo, denominato “Lion Code”, che copre sia la produzione di mangimi animali in fabbrica, sia la produzione di uova nelle aziende agricole, garantendo rendendo altamente improbabile il verificarsi di simili incidenti. Se qualcuno di voi esige uova di alta qualità, basta che “chieda del leone”. I produttori inglesi saranno lieti di servirvi.</p>
    </intervention>
    <intervention id="1-077-000" speaker_id="97296" name="Michel Dantin" is_mep="True" mode="spoken">
      <p sl="fr">Signora Presidente, signor Commissario, prima di tutto, credo che vi sia un motivo per rallegrarsi: oggi, infatti, stiamo discutendo di un’emergenza, ma lo stiamo facendo perché il nostro sistema ha funzionato.</p>
      <p sl="fr">Disponiamo del sistema di protezione dei consumatori più solido al mondo. I consumatori devono tenerlo bene a mente. Tuttavia, tale sistema non ha funzionato correttamente e, prima di cambiarlo, penso che si debbano analizzare attentamente nel loro insieme i motivi e le cause che hanno portato a un ritardo nell’individuazione del problema.</p>
      <p sl="fr">A parte la denuncia dell’atto illecito in sé, dobbiamo anche chiederci perché si sia verificato. Credo che, a causa delle nostre azioni, i settori agricolo e agroalimentare abbiano ormai intrapreso una gara sul prezzo, ricercando i prezzi più bassi sul fronte delle forniture e non siamo più in grado di difenderci da violazioni quali questi inaccettabili comportamenti.</p>
      <p sl="fr">Signor Commissario, intende inasprire le sanzioni nei confronti di simili attività? La mia seconda domanda riguarda le modalità con cui verrà garantito un aiuto immediato – e intendo immediato – agli allevatori coinvolti. I margini di guadagno infatti sono talmente ridotti che, se alcuni allevatori non dovessero ricevere aiuto al più presto o persino degli anticipi sulle somme dovute loro, non esisteranno più quando la procedura si sarà conclusa in quelli che noi potremmo definire tempi “normali”.</p>
    </intervention>
    <intervention id="1-078-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, posso rivolgere una domanda all’oratore precedente? Ha detto che, essenzialmente, il sistema funziona. Vorrei sapere se è al corrente del fatto che non è stato il sistema bensì i consumatori che hanno permesso di scoprire l’incidente.</p>
      <p sl="de">In secondo luogo, per quanto riguarda le informazioni di cui il precedente oratore è in possesso, vorrei chiedergli se è anche a conoscenza degli studi dimostrano che i cittadini sarebbero lieti di pagare un po’ di più per essere sicuri di comprare prodotti di alta qualità e provenienti da animali allevati in maniera adeguata per la loro specie.</p>
    </intervention>
    <intervention id="1-079-000" speaker_id="97296" name="Michel Dantin" is_mep="True" mode="spoken">
      <p sl="fr">Signora Presidente, penso che l’onorevole collega che ha formulato la domanda, in realtà, volesse commentare la situazione e non rivolgere una domanda a me. Ovviamente, sappiamo che il sistema non ha funzionato, ma, per quanto riguarda i consumatori europei, vorrei sottolineare quanto il nostro sistema di protezione sia rigoroso. Non possiamo permettere che si insinui la convinzione che non sia stato fatto nulla, dato che possiamo contare sugli standard più elevati del mondo.</p>
    </intervention>
    <intervention id="1-080-000" speaker_id="96891" name="Paolo De Castro" is_mep="True" mode="spoken">
      <p sl="it">Signor Presidente, Signor Commissario, onorevoli colleghi, ringrazio anch'io innanzitutto il Commissario John Dalli per essere venuto oggi in Aula a riferire su questo caso che allarma i consumatori europei.</p>
      <p sl="it">La prossima settimana anche la commissione agricoltura, che mi onoro di presiedere, approfondirà ulteriormente il dibattito sulle conseguenze di questo grave episodio. Nonostante l'Europa sia molto impegnata sul fronte della sicurezza alimentare, sono necessari ulteriori sforzi in tema di trasparenza e controlli per evitare altri casi di contaminazione alimentare.</p>
      <p sl="it">Ricordo che nell'ultimo anno il Parlamento ha approvato una relazione di iniziativa sulla qualità dei prodotti agricoli e soprattutto quest'Aula ha approvato in prima lettura il regolamento sulle informazioni alimentari ai consumatori, che ha introdotto l'indicazione obbligatoria in etichetta del luogo di provenienza per i prodotti agricoli. Un'importante novità che purtroppo, però, ha avuto una battuta d'arresto l'8 dicembre in Consiglio Salute. Noi in seconda lettura tenteremo di reintrodurla, perché si tratta di un importante traguardo di tutela e trasparenza per i consumatori europei.</p>
      <p sl="it">Il Parlamento quindi si muove nella giusta direzione, dimostrando di stare dalla parte dei consumatori. Auspichiamo anche da parte del Consiglio e della Commissione un atteggiamento analogo.</p>
    </intervention>
    <intervention id="1-081-000" speaker_id="4270" name="Marit Paulsen" is_mep="True" mode="spoken">
      <p sl="sv">Signora Presidente, signor Commissario, concordo con quanto già affermato da numerosi onorevoli colleghi: l’attuale normativa sta, in ampia misura, funzionando. Non è qui che risiede il problema; il problema risiede nei sistemi di conformità, di controllo e sanzionatori, con i quali non il diritto, a livello europeo, di interferire. Dobbiamo ricordare che, se emaniamo leggi, ma al contempo non adottiamo alcun sistema sanzionatorio che ne garantisca l’applicazione, stiamo semplicemente emanando una serie di norme che risulteranno totalmente inefficaci. Non è così che può funzionare.</p>
      <p sl="sv">Il Commissario ha citato un elemento di particolare rilevanza. Sono stato relatore per il regolamento che costituisce la base per i controlli sui mangimi. Il Commissario ha fatto riferimento questione della rigorosa separazione delle materie prime destinate al settore dei mangimi da quelle destinate a finalità tecniche, in questo caso, il grasso.</p>
      <p sl="sv">Dieci anni fa ho avanzato una proposta per contrassegnare tutti i prodotti di origine incerta. Onestamente, ritengo che la situazione attuale sia davvero vergognosa nei confronti degli agricoltori di volta in volta coinvolti in casi di tossine nei mangimi, che non possono farci nulla.</p>
    </intervention>
    <intervention id="1-082-000" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, onorevoli colleghi, ho voluto essere uno dei firmatari di questa interrogazione perché ritengo sia fondamentale, dopo l'incidente avvenuto nelle scorse settimane, aprire un dibattito sulla sicurezza alimentare.</p>
      <p sl="it">Quanto sono veramente sani e nutrienti i prodotti che ogni giorno milioni di cittadini europei consumano? Siamo realmente certi che i prodotti presenti sulle nostre tavole sono sicuri? La qualità delle materie prime è fondamentale per garantire la genuinità del prodotto finale; un controllo costante, dal campo alla tavola, è l'unico mezzo per evitare la contaminazione dei prodotti alimentari e per individuare immediatamente i potenziali rischi.</p>
      <p sl="it">Il nuovo incidente tedesco conferma la necessità di rendere obbligatoria in tutti i prodotti, anche quelli trasformati, l'indicazione di origine in etichetta, come ha già sottolineato il collega De Castro. Dobbiamo tutelare il diritto del consumatore a conoscere la provenienza di ogni prodotto che sta acquistando e la sicurezza alimentare dei nostri prodotti può essere garantita soltanto con una condivisione di responsabilità di tutti gli operatori.</p>
      <p sl="it">È vero, già oggi la legislazione europea prevede controlli e procedure per garantire che il cibo che arriva sulla nostra tavola sia idoneo al consumo e i rischi di contaminazione siano ridotti al minimo, ma il nostro obiettivo deve ora essere quello di contribuire quotidianamente al miglioramento della qualità degli stessi.</p>
      <p sl="it">Sottolineo con orgoglio che domani il parlamento italiano approverà una legge che estende l'indicazione del marchio di origine obbligatorio a tutti i prodotti alimentari oggi privi dello stesso. Finalmente sapremo la provenienza di prodotti quali carni suine, anche il latte a lunga conservazione, la frutta, la verdura e alcune bibite come l'aranciata.</p>
      <p sl="it">Spero che l'Europa prenda spunto da questa legge, io mi impegnerò attivamente per garantire una più ampia trasparenza, informazione e tutela dei diritti del consumatore, strumenti che ritengo fondamentali per favorire un'alimentazione sana e genuina.</p>
    </intervention>
    <intervention id="1-083-000" speaker_id="96672" name="Marita Ulvskog" is_mep="True" mode="spoken">
      <p sl="sv">Signora Presidente, la questione fondamentale ora è capire come possiamo evitare nuovi scandali e nuove situazioni a rischio. È positivo che il Commissario stia per recarsi in Germania ed è chiaro che il Consiglio dei ministri dell’Agricoltura debba affrontare la questione. Sarebbe stato uno scandalo se non si fosse agito in tal modo, ma vi sono ancora numerose azioni da intraprendere in questo ambito. Sono necessarie sanzioni rigorose, affinché gli Stati membri si rendano conto che si devono attivare.</p>
      <p sl="sv">È necessario in primis porre fine ai test di autocontrollo. Per altri settori e aziende, è evidente che la conformità alla normativa di riferimento deve essere monitorata da autorità indipendenti, ma questo principio non si applica al settore che produce proprio il cibo che giunge sulle nostre tavole.</p>
      <p sl="sv">Non ha senso attribuire la colpa all’agricoltura su larga scala, alla concorrenza sui prezzi e quant’altro. Noi consumatori non vogliamo nutrirci con generi alimentari contaminati. È necessario garantire che i consumatori siano informati su questi avvenimenti, quando si verificano, e che siano consapevoli del loro diritto di non assumere generi alimentari contaminati.</p>
    </intervention>
    <intervention id="1-084-000" speaker_id="34234" name="Antonyia Parvanova" is_mep="True" mode="spoken">
      <p sl="en">Signora Presidente, la contaminazione verificatasi a dicembre in Germania, oggetto della discussione odierna, e la manifesta violazione registrata nella catena della sicurezza alimentare non solo mettono seriamente a repentaglio la salute di migliaia di consumatori, ma rivelano anche le persistenti falle nel nostro sistema di tracciabilità dei generi alimentari. È preoccupante notare che le autorità tedesche e la stessa Commissione non siano riuscite a garantire che nessuna materia prima contaminata, come ad esempio le uova, venisse inserita nella catena alimentare come ingrediente dei generi alimentari lavorati.</p>
      <p sl="en">La tracciabilità viene spesso considerata un onere per il settore alimentare, ma diventa fondamentale nei casi in cui si prospettano situazioni di emergenza come quella affrontata oggi e deve essere un prerequisito per la protezione della salute e della sicurezza dei consumatori. Vorrei quindi rivolgere due domande alla Commissione.</p>
      <p sl="en">Innanzi tutto, la Commissione è certa, oggi, e può quindi confermare che nessun uovo contaminato e nessun prodotto alterato sia penetrato nella catena alimentare tramite l’inserimento nei cibi lavorati?</p>
      <p sl="en">In secondo luogo, la Commissione intende rafforzare le misure riguardanti la tracciabilità e la circolazione delle informazioni per garantire una protezione ottimale ai consumatori, in caso di nuove emergenze alimentari con implicazioni sulla salute?</p>
    </intervention>
    <intervention id="1-085-000" speaker_id="96882" name="Elisabeth Köstinger" is_mep="True" mode="spoken">
      <p sl="de">Signora Presidente, signor Commissario, lo scandalo diossina in Germania ha scosso la fiducia dei consumatori europei, i quali ora si aspettano, giustamente, il massimo livello di sicurezza possibile e la completa tracciabilità nella produzione dei generi alimentari. In definitiva, la reputazione del settore agricolo a livello internazionale è stata danneggiata dal comportamento negligente dei grandi produttori di mangimi per animali. Chiedo alla Commissione che ripristini urgentemente la fiducia nella produzione agricola europea di alta qualità, che rispetta gli standard più rigorosi.</p>
      <p sl="de">L’individuazione dei responsabili e la circoscrizione del danno, nell’ambito dello scandalo tedesco sulla diossina, si configurano come il punto di partenza. È necessario adottare misure rapide e di ampia portata per evitare simili comportamenti in futuro da parte dei produttori di mangimi per animali. La catena dei mangimi per animali non è una discarica per materiali di scarto e gli scarti industriali non devono entrare nei mangimi per animali. Chiedo che vengano emanate norme più rigorose, a livello europeo, con riferimento particolare ai trasporti. È inaccettabile anche un solo episodio di contaminazione dei mangimi per animali. Queste aziende devono essere oggetto di un’ispezione completa. Nessun agricoltore, che riceve visite ispettive più volte l’anno, riesce a comprendere l’attuale prassi di controllo sui grandi produttori di mangimi per animali. Va comunque sottolineato che, nel caso oggetto della discussione odierna, il meccanismo si è innescato in seguito ad una segnalazione spontanea e le autorità competenti hanno reagito in maniera corretta.</p>
      <p sl="de">L’aspetto più importante è focalizzare l’attenzione sugli agricoltori che hanno ingiustamente subito il danno e che hanno urgentemente bisogno di aiuto, perché il danno che si è verificato non deve, per alcun motivo, ripercuotersi su di loro. Attualmente la sopravvivenza di migliaia di agricoltori è in pericolo. Venerdì scorso il prezzo alla produzione, nel settore dei maiali da ingrasso, era pari a 0,23 euro al chilogrammo; alla fine dell’anno scorso, gli allevatori di maiali avevano già dovuto affrontare una riduzione di 0,13 euro. La situazione è peggiorata a causa del sensibile aumento dei mangimi per animali nelle ultime settimane. Bisogna trovare rapidamente una soluzione per questo problema. La fiducia dei consumatori nei prodotti agricoli non deve, per alcun motivo, essere compromessa dall’avidità e dalla negligenza.</p>
    </intervention>
    <intervention id="1-086-000" speaker_id="4545" name="Catherine Stihler" is_mep="True" mode="spoken">
      <p sl="en">Signora Presidente, come abbiamo sentito, la diossina è una pericolosa sostanza cancerogena. In questo caso, la diossina è penetrata nella catena alimentare quando alcuni prodotti chimici destinati al settore dei biocombustibili sono stati accidentalmente inseriti nei mangimi per animali.</p>
      <p sl="en">Alcuni test effettuati dal ministero dell’Agricoltura nello Schleswig-Holstein hanno dimostrato che il grasso nei mangimi animali conteneva un quantitativo di diossina superiore di 77 volte al tasso massimo consentito. Il sistema di allarme rapido per gli alimenti ed i mangimi è stato creato per proteggere i consumatori europei proprio da questo genere di contaminazioni. Quando è stato dato l’allarme, i prodotti contaminati erano già stati distribuiti in tutta la Germania ed in altre parti dell’Unione europea, finendo persino nelle quiche inglesi, che sono state rimosse dagli scaffali dei supermercati per precauzione.</p>
      <p sl="en">Non si tratta del primo scandalo diossina; abbiamo avuto problemi con la mozzarella italiana, con la carne suina irlandese e con i prodotti bovini in Irlanda del Nord. Vogliamo che la Commissione ci dica perché questo sistema di allarme rapido, ancora una volta, non è stato in grado di proteggere i consumatori e come intende agire per porvi rimedio.</p>
    </intervention>
    <intervention id="1-087-000" speaker_id="99325" name="Spyros Danellis" is_mep="True" mode="spoken">
      <p sl="el">Signora Presidente, signor Commissario, a dodici anni dallo scandalo diossina in Belgio sono state trovate diossine nei mangimi in Germania, un paese con una forte tradizione in fatto di disciplina e di istituzioni affidabili. Questo significa che il sistema di controllo non è sufficientemente rigoroso, mirato, trasparente ed obiettivo e non è affiancato da disincentivi e sanzioni adeguati. Queste lacune vanno colmate facendo leva su un forte senso di responsabilità da parte di tutti i consumatori, soprattutto in un momento in cui la crisi economica sta spingendo le persone verso metodi illeciti per ridurre i costi di produzione. Non ci si può aspettare, soprattutto in periodi caratterizzati da condizioni economiche sfavorevoli, che i problemi si risolvano da soli, sulla base di un sistema di valori morali. I consumatori devono disporre di informazioni immediate e complete sui rischi cui sono esposti.</p>
      <p sl="el">L’Unione europea è orgogliosa di avere adottato norme rigorose in materia di salvaguardia della salute pubblica, di protezione dell’ambiente e del benessere degli animali, ma deve anche garantirne l’applicazione senza deroghe, se non vuole che la sua politica si riduca solo a …</p>
      <a text="(Il Presidente interrompe l’oratore)"/>
    </intervention>
    <intervention id="1-088-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, mi permetta di iniziare precisando che, per quanto mi riguarda, in questo caso non si tratta di negligenza, bensì di un vero e proprio illecito. Di cosa abbiamo bisogno? Ci sono alcuni fattori importanti di cui abbiamo bisogno: innanzi tutto, di un requisito di etichettatura obbligatorio a livello europeo, che obblighi ad indicare non solo il luogo di macellazione, ma anche il luogo di origine. I consumatori, attualmente, vengono deliberatamente ingannati. Alcuni studi dimostrano chiaramente che le persone sarebbero disposte a pagare di più, vogliono la completa tracciabilità della catena: da dove provengono i prodotti e qual è la loro effettiva origine.</p>
      <p sl="de">In secondo luogo, abbiamo bisogno di controlli più rigorosi. Il caso effettivamente non è venuto alla luce grazie all’intervento di un ispettore alimentare o di un’agenzia per la sicurezza alimentare dell’Unione europea, ma grazie all’azienda stessa.</p>
      <p sl="de">In terzo luogo, è necessario separare in maniera netta il grasso alimentare dal grasso prodotto per finalità tecniche. Concordo pienamente con il grande Pitagora, il quale disse, ancora una volta in modo del tutto appropriato, che “qualsiasi cosa un uomo faccia agli animali, gli verrà ripagata con la stessa moneta”..</p>
    </intervention>
    <intervention id="1-089-000" speaker_id="28115" name="Mairead McGuinness" is_mep="True" mode="spoken">
      <p sl="en">Signora Presidente, due anni fa in Irlanda, nel dicembre 2008, abbiamo avuto un problema. Mi chiedo cos’abbia fatto la Commissione, nell’arco di questi due anni, per prevenire la crisi attuale.</p>
      <p sl="en">Ho una domanda specifica: le autorità degli Stati membri stanno reclamando l’emanazione di linee guida da parte della direzione generale per la Salute e i consumatori. Per quanto riguarda il regolamento che stabilisce requisiti per l’igiene dei mangimi richiedono orientamenti e l’organizzazione di un workshop. Stasera la Commissione si assumerà l’impegno di fornire loro quanto richiesto?</p>
      <p sl="en">Ho altre tre osservazioni. Dobbiamo individuare con precisione i prodotti, le aziende di lavorazione e i luoghi ed i nominativi dei produttori ad alto rischio. Abbiamo bisogno di una separazione totale dei prodotti destinati alla catena dei mangimi per animali e, quindi, alla catena alimentare. Non è un compito che richiede grandi studi.</p>
      <p sl="en">Abbiamo anche bisogno, come hanno già puntualizzato altri onorevoli colleghi, di controlli continui, in modo da individuare quanti continuano ad infrangere le regole per arricchirsi e a cercare scorciatoie per contenere i costi. Tutto questo però costa miliardi all’Europa e fa perdere la fiducia dei consumatori e …</p>
      <a text="(Il Presidente interrompe l’oratore)"/>
    </intervention>
    <intervention id="1-090-000" speaker_id="97014" name="Karin Kadenbach" is_mep="True" mode="spoken">
      <p sl="de">Signora Presidente, signor Commissario, non sono sentimentalista nei confronti del settore agricolo, nel senso che non credo nelle campagne pubblicitarie su galline e maiali felici, dato che la mia esperienza quotidiana è alquanto diversa.</p>
      <p sl="de">Credo però che i consumatori europei abbiano il diritto di poter contare su generi alimentari sicuri. La mia prima richiesta riguarda controlli rigorosi e sanzioni severe, ma sono comunque convinta che la discussione odierna abbia messo in evidenza la necessità di strutturare in maniera diversa il settore agricolo europeo. Il Commissario Dalli, responsabile per la salute, è qui con noi oggi e, per certi aspetti, è l’unico in prima linea. Dobbiamo mettere in pratica gli insegnamenti tratti da questo scandalo applicandoli a una riforma agricola in grado di fornire al settore agricolo europeo una struttura che da un lato vada incontro ai bisogni dell’agricoltura e dei coltivatori e, dall’altro, garantisca la sicurezza dei consumatori.</p>
      <p sl="de">Spero che si possa imparare veramente qualcosa da questo scandalo.</p>
    </intervention>
    <intervention id="1-091-000" speaker_id="28132" name="Richard Ashworth" is_mep="True" mode="spoken">
      <p sl="en">Signora Presidente, abbiamo assistito a una serie di incidenti simili nell’arco degli anni. Pensavo che ormai l’importanza della tracciabilità e della garanzia di qualità fosse ben chiara e che fossero state istituite strutture e normative in grado di evitare episodi di questo tipo.</p>
      <p sl="en">Quanto accaduto ci porta ad interrogarci su diversi fronti. In primo luogo, questa situazione è deleteria per la fiducia del consumatore nel confronti dell’industria alimentare e, in secondo luogo, non dobbiamo dimenticare che sono sempre gli agricoltori che ci rimettono maggiormente e che subiscono un danno sproporzionato, se confrontato alle conseguenze per il settore della lavorazione dei generi alimentari.</p>
      <p sl="en">Mi posso dire ragionevolmente soddisfatto nel constatare che le autorità tedesche ed il Commissario, con il suo gruppo, abbiano adottato misure opportune, adeguate e rapide una volta resisi conto del problema. Dobbiamo comunque porci alcune domande molto importanti in merito al comportamento di alcuni settori dell’industria della lavorazione in cui è chiaramente necessario un maggiore impegno in termini di prevenzione e di perseguibilità, nel momento in cui le conseguenze delle azioni …</p>
      <a text="(Il Presidente interrompe l’oratore)"/>
    </intervention>
    <intervention id="1-092-000" speaker_id="96706" name="João Ferreira" is_mep="True" mode="spoken">
      <p sl="pt">Signora Presidente, signor Commissario, la scoperta di prodotti contaminati con diossina e la loro distribuzione attraverso diversi canali commerciali costituiscono un fatto molto grave.</p>
      <p sl="pt">I responsabili dell’accaduto vanno indubbiamente individuati, le conseguenze devono essere individuate con precisione e così come la destinazione dei prodotti contaminati ; questo incidente ci costringe anche a riflettere con maggiore attenzione sul completo fallimento dell’attuale sistema di regolamentazione.</p>
      <p sl="pt">Ci troviamo di fronte a un esempio delle conseguenze di una Politica agricola comune orientata al mercato, che promuove modelli di produzione intensiva a fini dell’esportazione. Questo tipo di produzione favorisce, a sua volta, un’industria agricola su vasta scala, penalizzando le aziende agricole di piccole e medie dimensioni e quelle a conduzione familiare. Questa situazione va a discapito della produzione e del consumo a livello locale, che non vengono promossi adeguatamente per garantire un grado di tracciabilità di gran lunga superiore.</p>
      <p sl="pt">Si tratta di un altro esempio della necessità di un cambiamento epocale nell’ambito dell’attuale Politica agricola comune, nell’interesse della salute pubblica, della sicurezza e della qualità dei generi alimentari.</p>
    </intervention>
    <intervention id="1-093-000" speaker_id="29579" name="Marc Tarabella" is_mep="True" mode="spoken">
      <p sl="fr">Signora Presidente, signor Commissario, si può notare una certa esasperazione di fronte a queste crisi reiterate, una delle quali si è verificata in Belgio nel 1999 assumendo una dimensione simile a quella dell’incidente attuale.</p>
      <p sl="fr">Per dirla con estrema franchezza, disponiamo delle misure più rigorose al mondo e non credo dovremmo inasprirle ulteriormente: dobbiamo semplicemente fare in modo che funzionino meglio. Probabilmente, dovremmo innanzi tutti inasprire le sanzioni nei confronti di questi criminali; non ci troviamo certo di fronte a maldestri intermediari, bensì ad un caso di criminalità dei “colletti bianchi”, il cui scopo è ottenere il massimo profitto.</p>
      <p sl="fr">In secondo luogo, dobbiamo concentrarci in via prioritaria sulla necessità di potenziare i controlli e di garantire che rispecchino maggiormente i rischi esistenti. In terzo luogo, come ha affermato l’onorevole Stihler, il sistema comunitario di informazione rapida (RAPEX), volto a garantire che tutti gli Stati membri siano informati in merito ad un potenziale rischio, ha probabilmente mostrato alcuni punti deboli in questo caso.</p>
      <p sl="fr">Vorrei conoscere la sua opinione in merito alla questione, signor Commissario.</p>
    </intervention>
    <intervention id="1-094-000" speaker_id="96772" name="Peter Jahr" is_mep="True" mode="spoken">
      <p sl="de">Signora Presidente, il settore tedesco dei mangimi per animali dispone di un buon sistema di autocontrollo, che però non funziona in caso di attività e di piani illeciti. Se qualcuno miscela sostanze proibite con mangimi per animali, intenzionalmente o illegalmente, aggirerà anche intenzionalmente questi test di autocontrollo.</p>
      <p sl="de">Sulla scia di quanto affermato dai colleghi parlamentari, credo che si possa giungere a tre conclusioni principali. In primo luogo, abbiamo bisogno di più controlli statali; in secondo luogo, dobbiamo istituire l’obbligo di comunicare tutti i risultati dei test sui mangimi, che verranno prodotti anche nell’ambito dei controlli del caso. In terzo luogo, sono necessarie sanzioni più severe per quanti compiono atti illeciti: non si tratta di un reato di minore entità, ma di un’azione con dolo.</p>
      <p sl="de">Vorrei infine sottolineare che, nell’ambito di questo scandalo dei mangimi per animali, sono gli agricoltori ad aver subito il danno maggiore, dato che, al momento, non possono vendere i loro prodotti oppure, se possono, lo fanno con una perdita enorme.</p>
    </intervention>
    <intervention id="1-095-000" speaker_id="photo_generic" name="John Dalli" is_mep="True" mode="spoken">
      <p sl="mt">membro della Commissione. – Signora Presidente, ascoltando i commenti formulati (e, a tale proposito, vorrei ringraziare quanti hanno partecipato alla discussione) non posso che riflettere sulle critiche ricevute, non solo riguardo a questo caso specifico, ma anche riguardo in generale alle nostre azioni come Europa, con particolare riferimento al fardello burocratico che imponiamo a tutti quando prepariamo i regolamenti esigendo l’adozione di determinate procedure di controllo. Consumatori, imprenditori e uomini d’affari ci accusano di ostacolare un effettivo funzionamento del sistema.</p>
      <p sl="mt">Quando si verificano casi come quello della diossina, però, emerge chiaramente, come abbiamo avuto modo di sentire oggi, che in realtà si avverte la necessita dei sistemi di controllo attualmente in vigore. Ci rendiamo conto in questi frangenti della loro importanza e di quanto si debba essere diligenti nella loro applicazione. In quanto consumatore, come del resto ogni altro consumatore europeo, non vorrei assolutamente vivere un’esperienza di questo tipo, dato che in questo modo si rischia di minare la fiducia nei confronti dei prodotti europei. Non solo: mi riempie di rabbia apprendere che quanto è accaduto è dovuto a persone che hanno intenzionalmente violato la legge e non è il frutto di un errore in buona fede.</p>
      <p sl="mt">In realtà, come ha sottolineato l’ultimo relatore, nessun sistema può funzionare in presenza della criminalità. Quando ci sono persone che vogliono infrangere la legge, è impossibile garantire che un sistema funzioni alla perfezione e senza soluzione di continuità. Ecco perché dobbiamo fare del nostro meglio per essere certi di poter contare sulla migliore rete di salvataggio possibile, intessuta con i fili più sottili, per evitare che questi criminali riescano a fuggire infilandosi tra le sue maglie.</p>
      <p sl="mt">Sono coinvolto nel processo legislativo nel mio paese dal lontano 1987. Nei miei 23 anni di esperienza in questo campo, ho sempre pensato che la sfida più impegnativa non fosse decidere quali articoli inserire in una legge, bensì tentare di prevedere in che modo la legge possa essere aggirata e tentare di porvi rimedio a priori. Ritengo che questa sia l’attuale realtà dei fatti. Non vogliamo che simili incidenti si ripetano e dobbiamo impegnarci al massimo per garantire che il nostro sistema sia, perlomeno, in grado di individuare per tempo chi tenta di sfuggire alle regole già vigenti e a quelle che stabiliamo insieme.</p>
      <p sl="mt">Possiamo agire solo quando sappiamo cosa sta succedendo, non quando brancoliamo nel buio. A tale proposito vorrei formulare un’osservazione in merito al sistema di allarme rapido. Non penso che questo sistema non abbia funzionato; al contrario, ha funzionato a dovere, dato che non appena siamo stati avvertiti della situazione abbiamo informato tutti. È proprio questa la funzione del sistema di allarme rapido e, in quest’ottica, ha funzionato molto bene.</p>
      <p sl="mt">Dobbiamo rafforzare regole e normative. Concordo con quanto affermato dall’onorevole McGuinness in merito all’importanza di definire linee guida e requisiti atti a garantire un controllo rigoroso delle catene alimentari che comportano rischi per la salute. A tal fine, tra le azioni che stiamo per intraprendere o per suggerire, ricordo l’opportunità di non concentrarsi esclusivamente su alcuni elementi di rischio e di non richiedere la semplice registrazione delle aziende, come per i produttori di mangimi, senza attivarsi ulteriormente. Al contrario, l'approvazione a posteriori dovrebbe essere concessa solo dopo opportune attività di due diligence .</p>
      <p sl="mt">Dobbiamo garantire che questo incidente rimanga sotto controllo. Sono costantemente in contatto con le autorità tedesche competenti e sono lieto non solo di notare che stanno facendo tutto quanto in loro potere, per far rientrare la situazione il prima possibile e raccogliere tutte le informazioni necessarie per avere un quadro chiaro e completo della situazione, ma anche per le azioni che stanno intraprendendo.</p>
      <p sl="mt">Sono stato informato, per esempio, che il produttore di mangimi che ha trasmesso informazioni false sostenendo di aver servito solo dieci aziende agricole, quando in realtà ne aveva fornite novecento, sia già oggetto di un procedimento legale promosso dal pubblico ministero tedesco, considerando che simili false dichiarazioni avrebbero potuto avere conseguenze gravissime. Possiamo anche essere certi che i prodotti esportati dalla Germania e destinati al mercato della produzione alimentare, come le uova, sono stati testati e sono stati rilevati livelli molto ridotti di diossine, dato che erano stati miscelati con altri prodotti non tedeschi durante il processo di produzione di generi alimentari.</p>
      <p sl="mt">A questo punto, il mio tempo di parola è terminato e vorrei formulare un ultimo commento. Sono pienamente d’accordo sulla necessità di imporre le sanzioni più rigorose a quanti hanno abusato del sistema. È comunque necessario capire che non si tratta di misure che possano essere definite o redatte dalla Commissione; spetta infatti agli Stati membri deciderne l’applicazione a livello nazionale.</p>
    </intervention>
    <intervention id="1-096-000" speaker_id="28241" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-097-000" speaker_id="96976" name="Luís Paulo Alves" is_mep="True" mode="written">
      <p sl="pt">L’Unione europea deve esercitare pressioni sulla Germania e su tutti i paesi coinvolti in questo caso affinché adottino opportune misure tese a porre rimedio alla situazione, imponendo sanzioni e assicurandosi che tutti i soggetti coinvolti nella crisi della diossina si assumano la piena responsabilità per i danni di ampia portata causati all’agricoltura, al settore della produzione di generi alimentari e ai consumatori. Il fatto che alcuni produttori di mangimi per animali fossero a conoscenza della contaminazione di diossina sin dal mese di marzo 2010, senza tuttavia denunciare il fatto alle autorità, è del tutto inaccettabile. Chiedo quindi che venga garantita la massima trasparenza comunicando a tutti gli Stati membri e ai paesi terzi tutti i dettagli relativi ai mangimi potenzialmente contaminati. Tutti i prodotti alimentari non conformi alla legislazione europea devono essere identificati e ritirati dal mercato. Dobbiamo garantire l’adozione di ogni misura a tutela della salute pubblica e fornire informazioni rapide e dettagliate in merito agli sviluppi della situazione. Le informazioni devono essere estremamente accurate e trasparenti, in modo da poter tornare alla normalità il prima possibile e ripristinare la fondamentale fiducia del consumatore nella catena alimentare.</p>
    </intervention>
  </section>
  <section id="creitem14" title="14. Accordo UE-Camerun sulle normative nel settore forestale - Accordo UE-Repubblica del Congo sulle normative nel settore forestale - Accordi volontari di partenariato FLEGT (discussione)">
    <intervention id="1-099-000" speaker_id="28241" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la raccomandazione (A7-0371/2010), presentata dall’onorevole Jadot a nome della commissione per il commercio internazionale, sul progetto di decisione del Consiglio relativa alla conclusione di un accordo volontario di partenariato tra l’Unione europea e la Repubblica del Camerun sull’applicazione delle normative nel settore forestale, la governance e il commercio del legname e dei suoi derivati importati nell’Unione europea (FLEGT) [12796/2010 – C7-0339/2010 – 2010/0217(NLE)];</p>
      <p sl="unknown">la raccomandazione (A7-0370/2010), presentata dall’onorevole Jadot a nome della commissione per il commercio internazionale, sul progetto di decisione del Consiglio relativa alla conclusione di un accordo volontario di partenariato tra l’Unione europea e la Repubblica del Congo sull’applicazione delle normative nel settore forestale, la governance e il commercio del legname e dei suoi derivati importati nell’Unione europea (FLEGT) [10028/2010 – C7-0170/2010 –2010/0062(NLE)];</p>
      <p sl="unknown">l’interrogazione orale [2010/3015(RSP) ] alla Commissione, degli onorevoli Jadot, Bearder, Martin, Higgins e Caspary a nome dei gruppi Verde/Alleanza libera europea, Alleanza dei democratici e dei liberali per l’Europa, Alleanza progressista dei socialisti e democratici al Parlamento europeo, gruppo confederale della Sinistra unitaria europea/Sinistra verde nordica e Partito popolare europeo (Democratico cristiano), sulla conclusione di accordi volontari di partenariato (FLEGT) con la Repubblica del Congo e la Repubblica del Camerun e altri AVP previsti (O-0202/2010 - B7-0802/2010).</p>
    </intervention>
    <intervention id="1-100-000" speaker_id="96740" name="Yannick Jadot" is_mep="True" mode="spoken" role="relatore">
      <p sl="fr">Signora Presidente, signor Commissario, onorevoli colleghi, desidero iniziare ringraziando tutti i colleghi per il lavoro che abbiamo svolto insieme su questo tema e che ha permesso a tutti i gruppi rappresentati in Parlamento di concordare una posizione comune, presentare un’interrogazione orale e redigere una risoluzione accompagnatoria sugli accordi volontari di partenariato.</p>
      <p sl="fr">Si tratta di una questione importante. Come sapete, le foreste stanno scomparendo. Ogni due secondi, in tutto il mondo viene distrutta un’area equivalente a un campo da calcio; in un anno, la deforestazione distrugge una superficie pari a quella della Grecia. La situazione è evidentemente drammatica. Lo è dal punto di vista della biodiversità: sono minacciate alcune migliaia di specie animali e vegetali, e le foreste più colpite – quelle tropicali – ospitano metà della biodiversità mondiale. Ma, ovviamente, è drammatica anche sotto il profilo del cambiamento climatico: la deforestazione è responsabile del 20 per cento delle emissioni di gas serra. Infine, la deforestazione mette a rischio alcune centinaia di milioni di esseri umani, ossia le persone che vivono nelle o delle foreste.</p>
      <p sl="fr">Tra le cause principali della deforestazione ci sono lo sfruttamento delle foreste e l’industria forestale, soprattutto nella regione di cui ci occupiamo oggi: il bacino del Congo. Si stima che tra il 20 e il 40 per cento del legname raccolto e commercializzato nel mondo sia di origine illegale. Quindi, la questione che affrontiamo oggi è chiaramente di importanza cruciale.</p>
      <p sl="fr">Questi accordi volontari di partenariato sono stati adottati dalla commissione per il commercio internazionale secondo la procedura di approvazione. Per effetto del trattato di Lisbona, è vero che, in virtù di tale procedura, il Parlamento europeo può esprimere la propria posizione, ma in pratica può soltanto dire sì o no. Dunque, la discussione odierna è estremamente importante perché permette a noi di compiere un esame più dettagliato e a lei, signor Commissario, in quanto rappresentante della Commissione, di rispondere alle interrogazioni del Parlamento.</p>
      <p sl="fr">Questi accordi sono importanti perché ci consentono di garantire la tracciabilità del legname. Inoltre, prevedono l’applicazione di procedure di controllo indipendenti e integrano le politiche e la governance in campo forestale nei paesi interessati. Oggi parleremo della Repubblica del Congo e del Camerun.</p>
      <p sl="fr">Ma, prima di entrare nel merito di questi accordi e delle interrogazioni del Parlamento, desidero fare una considerazione preliminare: dobbiamo distinguere tra legname legale e legname sostenibile. È evidente che stiamo discutendo della legalità del legname, però il fatto che il legname sia prodotto legalmente non necessariamente è garanzia di uno sfruttamento sostenibile delle foreste.</p>
      <p sl="fr">Quindi, la prima interrogazione di carattere generale che desidero rivolgere alla Commissione è la seguente: come intende agire la Commissione per garantire una coerenza complessiva sul tema delle foreste – il 2011 è l’Anno internazionale delle foreste – e al contempo tener conto di quanto è stato detto a Nagoya e di quanto è stato deciso a Cancún, con particolare riguardo al meccanismo REDD+, nonché degli accordi commerciali negoziati, che talvolta sono responsabili della deforestazione per effetto della liberalizzazione del commercio di legname?</p>
      <p sl="fr">Inoltre, siamo ancora in attesa di una risposta da parte della Commissione europea sulla questione dei biocarburanti e del cambiamento indiretto di destinazione dei terreni. Come sapete, il Parlamento ha chiesto alla Commissione di inserire questi punti tra i criteri di valutazione della sostenibilità dei biocarburanti.</p>
      <p sl="fr">Più nello specifico, gli accordi volontari di partenariato presentano molti elementi positivi. Al riguardo, abbiamo apprezzato molto l’impegno profuso nelle trattative e soprattutto il coinvolgimento di esponenti della società civile del Camerun e della Repubblica del Congo. Sappiamo che non è facile, ma, da questo punto di vista, gli accordi volontari di partenariato sembrano aver avuto successo.</p>
      <p sl="fr">Come dicevo prima, restano tuttavia irrisolti una serie di questioni e interrogativi. Signor Commissario, è disposto a venire qui, ad esempio, ogni sei mesi oppure sei mesi dopo la firma di un accordo, per aggiornarci sulla sua attuazione? Glielo chiedo perché è evidente che la negoziazione e attuazione dell’accordo possono essere di qualità molto diverse, e dunque vorremmo che lei venisse a riferirci se le parti interessate e, in particolare, gli esponenti della società civile continuano a essere coinvolti nell’attuazione dell’accordo. Le chiedo se nei paesi nei quali ancora oggi è difficile dar voce al dissenso, specialmente laddove c’è corruzione, siano stati messi in atto meccanismi – in particolare, meccanismi indipendenti – per consentire ai rappresentanti della società civile di protestare in caso di applicazione inadeguata dell’accordo e qualora non vengano più dato loro ascolto. Allo stesso modo, vorremmo che lei ci informasse regolarmente sull’impatto dell’applicazione degli accordi e ci aggiornasse, quindi, sia riguardo alla coerenza generale delle azioni della Commissione in materia di foreste, sia riguardo all’applicazione degli accordi con specifico riferimento alla questione della legalità del legname.</p>
      <p sl="fr">Un ultimo punto, per concludere: lei afferma che per questi accordi non sono previsti stanziamenti di bilancio. È evidente, però, che avremo bisogno di fondi per sostenere queste politiche. Può, quindi, chiarire la questione dei finanziamenti per gli accordi volontari di partenariato?</p>
    </intervention>
    <intervention id="1-101-000" speaker_id="96955" name="Catherine Bearder" is_mep="True" mode="spoken">
      <p sl="en">autore. – Signora Presidente, le foreste pluviali tropicali del Camerun e del Congo sono preziose e dobbiamo pertanto plaudere a questo accordo volontario, che mira a uno sfruttamento sostenibile del legname raccolto in quelle foreste.</p>
      <p sl="en">Le foreste non appartengono soltanto agli abitanti di quei paesi, bensì fanno parte dell’ecosistema terrestre, sono un elemento decisivo dei sistemi di mantenimento della vita e contengono miliardi di tonnellate di carbonio.</p>
      <p sl="en">Arrestare la deforestazione è uno dei modi in cui dovremmo affrontare il cambiamento climatico, e sono anni che i governi di tutto il mondo stanno cercando di farlo. Dobbiamo congratularci con questi due paesi per il coraggio e la lungimiranza che hanno dimostrato sottoscrivendo gli accordi volontari con l’Unione europea.</p>
      <p sl="en">Tuttavia, la regolamentazione e applicazione degli accordi rappresenteranno una vera sfida – realizzare una gestione sostenibile delle risorse è già difficile nel nostro continente, figuriamoci altrove. Ma la volontà in tal senso c’è e questo è un motivo di grande soddisfazione. Grazie a una gestione accorta è possibile ridurre la quantità delle importazioni di legname prodotto in modo illegale e non sostenibile.</p>
      <p sl="en">Attualmente la quantità di legname illegale importato nell’Unione europea rappresenta quasi un quinto dei prodotti di legno venduti sui nostri mercati, nonostante l’impegno del Parlamento e di altri per contrastare tale fenomeno. L’applicazione degli accordi sarà facilitata dal coinvolgimento della popolazione locale e della società civile dei paesi interessati. Per parte nostra, dobbiamo adoperarci affinché il loro diritto a essere ascoltati e coinvolti sia rispettato e garantito – dopo tutto, sono loro ad avere di più da perdere dalla distruzione delle loro foreste.</p>
      <p sl="en">La pratica diffusa dello sfruttamento di legname tropicale è alimentata da un insaziabile appetito per prodotti destinati ad abbellire le nostre case. Dovremmo apprezzare di più questa risorsa e averne maggiore cura, perché essa costituisce la base vitale di un gran numero di specie animali e vegetali, ma cresce lentamente e impiega molti anni per raggiungere la maturità.</p>
      <p sl="en">Il fatto che siamo il maggiore mercato mondiale di prodotti di legno illegale non deve mettere a repentaglio il nostro impegno e la nostra lotta contro la deforestazione e il cambiamento climatico.</p>
      <p sl="en">Potrebbe darsi che, per effetto degli accordi, il prezzo del legname tropicale aumenti, ma noi non dovremmo opporci a tale eventualità perché si tratta non soltanto di una risorsa disponibile in quantità limitata, ma anche dell’unico bene che le popolazioni locali hanno da vendere. Loro conoscono il valore reale di questa loro risorsa e ora, grazie all’accordo, lo conosceremo anche noi.</p>
      <p sl="en">Quelle persone sono i nostri occhi e le nostre orecchie nella foresta. Noi abbiamo bisogno del loro aiuto per applicare gli accordi, loro hanno bisogno del nostro sostegno per dare voce ai loro timori. Gli accordi comportano un dare e un avere e noi guardiamo a lei, signor Commissario, per garantirne l’applicazione.</p>
      <p sl="en">Gli AVP, cioè gli accordi volontari di partenariato, sono positivi per il pianeta, sono positivi per i nostri paesi partner e sono positivi per l’Unione europea. Dobbiamo assicurare che funzionino a dovere e che qualsiasi loro violazione sia monitorata e affrontata. Poi dobbiamo adoperarci affinché altri paesi dell’Africa, dell’Asia e del Sudamerica sottoscrivano quanto prima possibile accordi simili. Mi auguro di collaborare con lei e con la Commissione per raggiungere questo obiettivo.</p>
    </intervention>
    <intervention id="1-102-000" speaker_id="1403" name="David Martin" is_mep="True" mode="spoken">
      <p sl="en">autore. – Signora Presidente, desidero anzitutto ringraziare l’onorevole Jadot per la sua esemplare collaborazione con gli autori ombra. Per tutti noi è stato estremamente piacevole lavorare a questa relazione e sono molto lieto – come egli ha già detto – che siamo riusciti a ottenere un ampio consenso.</p>
      <p sl="en">Grazie agli accordi con il Congo e il Camerun, e anche a quello con il Ghana, alcune delle foreste più vulnerabili del continente africano sono ora regolamentate da accordi volontari di partenariato. Come già detto dai due oratori precedenti, questi accordi vanno accolti con grande favore perché mettono a disposizione un meccanismo per affrontare il problema del commercio massiccio di legname illegale, ci offrono l’opportunità di gestire meglio una risorsa naturale di importanza vitale e – speriamo – favoriranno una maggiore trasparenza e ci aiuteranno ad affrontare la corruzione nel settore forestale, che in Africa, purtroppo, è attualmente un fenomeno endemico.</p>
      <p sl="en">Ma, pur essendo favorevole agli accordi, condivido con il relatore una serie di timori. Stasera vorrei citarne soltanto tre.</p>
      <p sl="en">Prima di tutto, sussiste il pericolo – non è questa l’intenzione, ma c’è il rischio – che l’adozione di un quadro normativo come quello di cui stiamo parlando venga vista come la creazione delle condizioni generali per lo sfruttamento su vasta scala delle nostre foreste, portando così a un risultato in contrasto con le finalità dell’accordo, cioè a un ulteriore degrado e un’ulteriore deforestazione. La conseguenza sarebbe proprio quella distruzione dell’ambiente globale che stiamo invece cercando di evitare. Ciò che vogliamo è un accordo che promuova la conservazione e la gestione sostenibile delle nostre risorse sotto il profilo della biodiversità. Concordo con il relatore quando dice che, in tale contesto, la Commissione ha l’obbligo di vigilare costantemente sulla situazione e riferire regolarmente sui progressi dell’accordo.</p>
      <p sl="en">In secondo luogo, le popolazioni locali, che spesso sono vittima dello sfruttamento ambientale, dovrebbero trarre vantaggio dall’accordo. Il governo congolese deve mantenere la promessa che ha fatto nell’ambito dell’accordo di adottare una legge che promuova e tuteli i diritti delle popolazioni locali. Ancora una volta invito la Commissione a insistere continuamente, nei suoi contatti con quel governo, sul rispetto di tale promessa fintantoché il Congo non approverà in proposito una norma giuridicamente vincolante.</p>
      <p sl="en">In terzo luogo, e qui concordo con l’onorevole Bearder, dobbiamo garantire che siano stanziati fondi adeguati a una gestione corretta dell’accordo. Per quanto un accordo possa essere valido sulla carta, senza le risorse necessarie per dargli attuazione rimarrà carta straccia. Come già osservato, l’accordo in quanto tale non dispone di una dotazione finanziaria; spetta dunque a noi – sia alla Commissione, che può proporre, sia al Parlamento e al Consiglio, che possono stanziare in bilancio fondi adeguati – farlo funzionare a dovere. Ciò significa che dobbiamo disporre dei fondi necessari per verificare la legalità del legname importato nell’Unione europea, dei fondi necessari per formare, equipaggiare e dotare di competenze tecniche coloro che operano nei paesi africani ai quali siamo legati da accordi volontari di partenariato e anche delle risorse necessarie per eseguire i controlli citati.</p>
      <p sl="en">Quindi, nei prossimi mesi dobbiamo preoccuparci di predisporre il quadro finanziario che serve per garantire il successo degli accordi. Ribadisco che gli accordi sono buoni; tuttavia, come nel caso di tutti gli accordi, ci vorranno la buona volontà e la vigilanza dei singoli – organizzazioni non governative, Stati membri, governo del Congo e governo del Camerun – perché possano funzionare bene nella pratica e le promesse in essi contenute siano mantenute. Questi accordi dovrebbero portare a una gestione migliore delle nostre foreste e a una gestione migliore delle risorse globali di importanza vitale; se applicati male, però, potrebbero condurci nella direzione opposta. Ci aspettiamo che la Commissione vigili con grande attenzione sui progressi che saranno compiuti.</p>
    </intervention>
    <intervention id="1-103-000" speaker_id="96669" name="Joe Higgins" is_mep="True" mode="spoken">
      <p sl="en">autore. – Signora Presidente, condividiamo l’approccio generale dell’onorevole Jadot alla questione di cui stiamo discutendo. Sono favorevole a qualsiasi accordo che tuteli le foreste pluviali del nostro pianeta, purché simili accordi promuovano anche la protezione delle popolazioni autoctone della foresta e creino condizioni di vita migliori per la maggioranza della popolazione nei paesi interessati.</p>
      <p sl="en">Va detto subito che sia nella Repubblica del Congo sia in Camerun ci sono governi molto repressivi. Il Camerun è ai primi posti dell’indice della corruzione, una classifica compilata da Transparency International, e nella Repubblica del Congo c’è stato uno sfruttamento terribile di alcuni strati della popolazione, in particolare dei pigmei, nonostante la recente adozione di nuova legge. La popolazione attende di vedere ciò che essa potrà fare per tutelare le popolazioni indigene.</p>
      <p sl="en">In quei paesi, l’industria del legname è coinvolta in pratiche di corruzione e nello sfruttamento dei lavoratori, mentre la deforestazione di cui è responsabile rappresenta una gravissima minaccia per la sussistenza delle popolazioni autoctone. È per questo motivo che la risoluzione originaria del gruppo della Sinistra unitaria europea chiede che l’industria del legname diventi di proprietà pubblica e sia posta sotto il controllo democratico, in modo da garantire il fondamentale coinvolgimento dei lavoratori del settore e delle comunità locali che vivono nelle foreste interessate dall’abbattimento degli alberi.</p>
      <p sl="en">La risoluzione del gruppo della Sinistra rileva altresì che l’abbattimento illegale è legato ai livelli di povertà dei paesi interessati perché fornisce un reddito a singole persone e alle loro famiglie che altrimenti soffrirebbero la fame. Quindi, porre fine all’abbattimento illegale delle foreste significa anche porre fine alle condizioni di povertà e privazione in cui vivono molte comunità di quei paesi.</p>
      <p sl="en">Questo cambiamento non sarà realizzato dalle corrotte élite locali né dalle multinazionali europee, che hanno come unico scopo il conseguimento di profitti privati; sarà invece attuato dai lavoratori forestali e dalle popolazioni indigene, che prenderanno nelle loro mani la proprietà democratica delle loro risorse. A tal fine, i popoli dell’Africa sub-sahariana possono trarre ispirazione dai loro fratelli e sorelle tunisini e dalla loro eroica lotta delle scorse settimane contro una dittatura corrotta.</p>
    </intervention>
    <intervention id="1-104-000" speaker_id="28219" name="Daniel Caspary" is_mep="True" mode="spoken">
      <p sl="de">autore. – Signora Presidente, onorevoli colleghi, molti paesi che esportano legni duri tropicali hanno cominciato a sottoscrivere accordi volontari di partenariato con l’Unione europea nell’ambito del FLEGT, cioè il piano d’azione sull'applicazione delle normative forestali, la governance e gli scambi commerciali. L’Unione sosterrà le riforme della governance delle foreste e la costruzione di capacità, con un’attenzione speciale all’attuazione di sistemi di tracciabilità e verifica della legalità per prodotti a base di legno.</p>
      <p sl="de">C’è una cosa che reputo particolarmente importante: se l’obiettivo è quello di contribuire a rafforzare la trasparenza e prevenire danni ambientali derivanti dalle attività forestali, allora è opportuno che le parti si impegnino a modificare e migliorare le disposizioni di legge vigenti. Apprezzo molto che l’Unione europea abbia assunto l’impegno di sostenere il potenziamento delle capacità nei paesi produttori di legname, con particolare riguardo all’attuazione di sistemi di tracciabilità e verifica della legalità del legname e dei prodotti a base di legno.</p>
      <p sl="de">Vorrei poi citare altri due punti. L’idea che sta alla base degli accordi volontari di partenariato è di mettere fine al commercio di legname ottenuto in modo illegale e dei prodotti da esso derivati, nonché di contribuire ad arrestare la deforestazione, il degrado forestale e i loro effetti in forma di emissioni di anidride carbonica e di perdita di biodiversità in tutto il mondo.</p>
      <p sl="de">Un ulteriore sfruttamento su vasta scala delle foreste tropicali e di altre foreste particolarmente ricche di specie, in grado di stoccare grandi quantità di carbonio, è un comportamento irresponsabile che può accentuare ancora di più la deforestazione e il degrado forestale, con conseguenze devastanti per l’ambiente a livello mondiale.</p>
      <p sl="de">Questi accordi sono pertanto un passo piccolo ma positivo nella giusta direzione. Sono totalmente d’accordo con quanto detto dagli oratori precedenti. Ringrazio il relatore per l’eccellente collaborazione e sarei molto lieto se riuscissimo a compiere progressi concreti riguardo a questi accordi, per rendere il nostro mondo un luogo un po’ migliore.</p>
    </intervention>
    <intervention id="1-105-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signora Presidente, desidero prima di tutto ringraziare il relatore, onorevole Jadot, per il suo sostegno agli accordi volontari di partenariato sull'applicazione delle normative forestali, la governance e gli scambi commerciali con il Congo e il Camerun. Spero che il Parlamento europeo segua la raccomandazione di approvare la conclusione di questi due accordi, perché così incoraggerà sia il parlamento del Camerun sia quello del Congo a completare la loro valutazione.</p>
      <p sl="en">È importante che tanto l’Unione europea quanto i nostri paesi partner approvino gli accordi volontari di partenariato, perché l’abbattimento illegale delle foreste è un problema che riguarda tutti. So che esso è soltanto la punta dell’iceberg. In sostanza, stiamo parlando di avviare un lavoro comune per una gestione sostenibile delle risorse forestali. E, per rispondere subito a una delle sollecitazioni del relatore, posso dire che sì, sono disponibile a venire qui ogni sei mesi, ogniqualvolta il Parlamento mi inviterà, per monitorare l’attuazione degli accordi.</p>
      <p sl="en">È vero che questo è un impegno. Ci sono rischi, ma, a mio parere, non c’è altro modo per arrivare a una gestione realmente sostenibile di questa risorsa, perché, in assenza di fatti concreti, non sarà possibile ottenere buoni risultati soltanto con le parole.</p>
      <p sl="en">Da parte dei nostri paesi partner gli accordi richiedono un grande impegno. Un dato importante è, secondo me, la perdita causata dall’abbattimento illegale delle foreste, nel senso che la deforestazione illegale provoca ogni anno minori entrate per un importo pari a 10-15 miliardi di dollari. Inoltre, essa ha ripercussioni assolutamente negative sulle popolazioni indigene e sulla biodiversità, oltre che in termini di cambiamento climatico.</p>
      <p sl="en">Allo stesso tempo va sottolineato che l’Unione europea è uno dei maggiori mercati di legname tropicale. Ciò significa che il nostro approccio è estremamente importante per il modo in cui viene affrontata l’intera questione. Il 20 per cento del legname tropicale importato nell’Unione europea è prodotto illegalmente e pertanto dobbiamo impegnarci a garantire che acquisteremo soltanto legname ottenuto legalmente.</p>
      <p sl="en">Il cambiamento climatico è un altro motivo di preoccupazione per tutti, e la tutela delle foreste deve cominciare da qualche parte. È molto facile dire che dobbiamo pagare per proteggere le foreste: è una formula semplice, ma la sua applicazione necessita di un forte impegno da entrambe le parti.</p>
      <p sl="en">Cercherò di rispondere a un paio di domande che mi sono state rivolte. Per quanto riguarda l’applicazione e l’attuazione, l’accordo volontario di partenariato prevede l’istituzione di un comitato congiunto con il compito di monitorare l’attuazione dell’accordo. Saranno poi attuate verifiche indipendenti per valutare il sistema di accertamento della legalità e la sua efficienza ed efficacia. È previsto anche un meccanismo di rendicontazione annuale; la relazione annuale sarà pubblica e verrà sicuramente messa a disposizione del Parlamento europeo.</p>
      <p sl="en">Inoltre, nella preparazione degli accordi volontari di partenariato abbiamo coinvolto la società civile e le popolazioni autoctone, che finora erano state completamente escluse da questo processo. Nei nuovi accordi abbiamo perciò deciso di comune intesa di istituire comitati formati da una pluralità di soggetti interessati, con il compito di controllare, o guidare, il processo di attuazione al quale partecipa la popolazione locale.</p>
      <p sl="en">Gli AVP prevedono altresì un meccanismo di ricorso, mentre il responsabile delle verifiche indipendenti potrà consultare e utilizzare le informazioni provenienti da una vasta gamma di fonti, comprese la società civile e le comunità locali.</p>
      <p sl="en">Le risorse hanno un costo ben preciso. Tra il 2002 e il 2008 l’Unione europea ha contribuito con 544 milioni di euro all’industria forestale in generale nei paesi in via di sviluppo; una parte di quei fondi è stata destinata ad attività nell’ambito del FLEGT in singoli paesi. A ciò si aggiungono i 35 milioni di euro spesi finora dalla Commissione per sostenere, più in generale, il FLEGT, e altri 35 milioni saranno spesi tra il 2011 e il 2013. Voglio sottolineare inoltre che anche gli Stati membri danno sovvenzioni di tipo fiscale.</p>
      <p sl="en">Ma all’attuazione del FLEGT abbiamo destinato anche risorse umane. Sette miei funzionari se ne occupano e operano in stretta collaborazione con l’Istituto forestale europeo e con le autorità forestali nazionali.</p>
      <p sl="en">È stato poi compiuto uno sforzo ulteriore con il regolamento sul legname illegale, che è stato adottato nel 2010 come elemento chiave del piano d’azione FLEGT. Il regolamento andrà a integrare l’approccio nell’ambito degli AVP al fine di scoraggiare lo sfruttamento non regolamentato e non sostenibile delle foreste.</p>
      <p sl="en">Il recente accordo raggiunto a Cancún sulla riduzione delle emissioni causate dalla deforestazione e dal degrado forestale, noto come REDD, faciliterà altri aiuti da parte della Commissione a favore dei paesi in via di sviluppo. Il nostro lavoro futuro sulla governance delle foreste attraverso gli AVP sarà favorito dal fatto che l’accordo REDD contempla la governance e il rispetto dei diritti delle popolazioni indigene e delle comunità locali.</p>
      <p sl="en">Seguo con attenzione la situazione dei diritti umani nei paesi partner. Condivido quanto scritto nella proposta di risoluzione riguardo al fatto che la Commissione deve continuare a concentrare la propria attenzione su questi argomenti. Vi posso assicurare che la questione dei diritti umani rimane al centro del nostro dialogo politico con i paesi partner, e vi garantisco altresì che la lotta contro la corruzione è uno dei temi che affrontiamo nei nostri colloqui con quei paesi.</p>
      <p sl="en">Ma voglio evidenziare un aspetto particolare che è incoraggiante per l’intero processo, ossia il fatto che i nostri paesi partner si sentono impegnati. Considerate le gravi carenze a livello amministrativo, senza un impegno reale da parte loro non potremmo tutelare le foreste in maniera più efficace.</p>
      <p sl="en">So che questo è solo l’inizio del processo, ma è un inizio da entrambe le parti. Sono sempre disponibile a venire in Parlamento per riferire sui progressi dell’attuazione. FLEGT non è affatto un passo falso: FLEGT è un passo nella giusta direzione perché non aumentiamo il rischio. Forse le soluzioni che abbiamo previsto non sono del tutto sufficienti, però almeno abbiamo compiuto un passo adeguato di cui possiamo andar fieri.</p>
    </intervention>
  </section>
  <section id="creitem15" title="15. Composizione del Parlamento: vedasi processo verbale"/>
  <section id="creitem16" title="16. Accordo UE-Camerun sulle normative nel settore forestale - Accordo UE-Repubblica del Congo sulle normative nel settore forestale - Accordi volontari di partenariato FLEGT (seguito della discussione)">
    <intervention id="1-109-000" speaker_id="4544" is_mep="True" mode="spoken" role="Presidente">
      <p sl="unknown">Riprendiamo la discussione.</p>
    </intervention>
    <intervention id="1-110-000" speaker_id="96883" name="Eva Joly" is_mep="True" mode="spoken">
      <p sl="fr">relatore per parere della commissione per lo sviluppo. – Signora Presidente, signor Commissario, onorevoli colleghi, gli accordi di partenariato tra l’Unione europea, il Camerun e la Repubblica del Congo dovrebbero, in linea di principio, rivelarsi positivi per i popoli di quei paesi e per la biodiversità. Essi però rappresentano soltanto una fase di un lungo processo che il Parlamento europeo seguirà da vicino.</p>
      <p sl="fr">Se vogliamo che l’accordo porti a un commercio di legname regolamentato, trasparente ed ecocompatibile, che vada a vantaggio delle popolazioni locali piuttosto che di pochi gruppi di dubbia legalità, l’Unione europea deve garantire il pieno rispetto dei diritti delle popolazioni locali e indigene e la loro effettiva partecipazione alle consultazioni. Deve inoltre collaborare a potenziare le capacità di tutte le parti interessate e contribuire alla lotta contro la corruzione e all’attuazione di una vera governance delle foreste.</p>
      <p sl="fr">Gli accordi non devono essere un pretesto per continuare a saccheggiare le risorse naturali dei paesi in via di sviluppo; al contrario, devono contribuire a riequilibrare le relazioni tra l’Unione europea e quei paesi.</p>
    </intervention>
    <intervention id="1-111-000" speaker_id="28126" name="Christofer Fjellner" is_mep="True" mode="spoken">
      <p sl="sv">a nome del gruppo PPE. – Signora Presidente, questi accordi sull’applicazione delle normative nel settore forestale, la governance e il commercio del legname (FLEGT) con il Congo e il Camerun, sui quali voteremo domani, sono importanti strumenti europei – per non dire armi – nella lotta contro l’abbattimento illegale delle foreste, e pertanto li valuto positivamente.</p>
      <p sl="sv">Lo sfruttamento illegale delle foreste è un problema enorme sia sotto il profilo ambientale sia dal punto di vista economico e sociale. Nel contempo, è importante ricordare che raramente è il problema in sé – in questo caso, l’abbattimento illegale delle foreste – a creare le condizioni per il commercio illegale di legname. Piuttosto, esso è il sintomo e la conseguenza di numerosi altri problemi che, molto spesso, sono persino più gravi, come povertà, mancanza di diritti proprietari, corruzione e, in certi casi, guerre.</p>
      <p sl="sv">I problemi sono più acuti in alcuni dei paesi più poveri del mondo. Pertanto mi fa molto piacere che la Commissione ne abbia tenuto conto al momento di redigere e negoziare gli accordi. Potremmo dire che abbiamo garantito il libero commercio in cambio di riforme da parte dei paesi interessati, con l’obiettivo di rafforzare i diritti proprietari, lottare contro la corruzione e garantire l’adozione di una normativa ragionevole in materia di foreste.</p>
      <p sl="sv">Il fatto che stiamo affrontando le radici del problema, più che i suoi sintomi, dimostra come meglio non si potrebbe che ciò che faremo domani è un passo nella giusta direzione. Nel contempo non va dimenticato, soprattutto in vista dei prossimi negoziati con altri paesi, che la nostra lotta contro il commercio di legname illegale non deve impedire ai paesi poveri di esportare quella che è una delle materie prime più preziose che possiedono. Non dobbiamo complicare loro la vita per quanto riguarda lo sfruttamento del legno, che è un eccellente materiale naturale. Il bene non è nemico del meglio.</p>
      <p sl="sv">Vorrei ricordarvi che il mio paese, la Svezia, si è arricchito un tempo proprio grazie alle esportazioni di legname. Non dobbiamo impedire ai paesi poveri di oggi di cogliere tale opportunità. Spero che nel prosieguo di questo processo, durante le trattative sugli accordi, porterete avanti la lotta in modo mirato contro il legname prodotto illegalmente, non contro il commercio di legname.</p>
    </intervention>
    <intervention id="1-112-000" speaker_id="96856" name="George Sabin Cutaş" is_mep="True" mode="spoken">
      <p sl="ro">a nome del gruppo S&amp;D. – Signora Presidente, la Commissione europea ha avviato il processo di conclusione di accordi volontari di partenariato con i paesi che esportano legname nell’Unione europea. In tale contesto, penso che sia importante creare una struttura che promuova il coinvolgimento attivo delle comunità locali al fine sia di monitorare l’attuazione dell’accordo e migliorare il quadro della governance delle foreste, sia di prevenire per quanto possibile la corruzione.</p>
      <p sl="ro">Una positiva indicazione in tal senso è il coinvolgimento della società civile nel processo di redazione dell’accordo con il Camerun. Allo stesso tempo, è necessario adottare misure specifiche per portare avanti questo tipo di dialogo in tutti i paesi firmatari. È importante anche mirare allo sviluppo di un’industria del legname che sia sostenibile dal punto di vista sociale e ambientale, anche riducendo la deforestazione e il degrado forestale in quei paesi. Gli accordi devono essere conformi agli impegni internazionali per l’ambiente e lo sviluppo sostenibile assunti dall’Unione europea.</p>
    </intervention>
    <intervention id="1-113-000" speaker_id="4554" name="Chris Davies" is_mep="True" mode="spoken">
      <p sl="en">a nome del gruppo ALDE. – Signora Presidente, stiamo discutendo degli accordi volontari di partenariato. Sono parole molto belle, parole positive perché raffigurano un’Unione europea che cerca non di imporre la propria volontà ai paesi in via di sviluppo, bensì di dare una mano al conseguimento di obiettivi comuni. Eppure, gli aspetti pratici di un accordo con uno Stato delle dimensioni del Congo sollevano ogni sorta di problemi preoccupanti.</p>
      <p sl="en">La superficie del Congo è pari all’incirca a quella dell’Europa; nella maggior parte del paese non esiste alcuna forma di governo; la corruzione ha raggiunto livelli assolutamente straordinari. Secondo Transparency International, la Repubblica del Congo è agli ultimi posti della sua classifica.</p>
      <p sl="en">Poi c’è il problema del numero ridotto – appena una manciata di persone – dei nostri dipendenti che lavorano per garantire che l’accordo consegua gli obiettivi stabiliti. I profitti dell’abbattimento illegale delle foreste sono decisamente molto elevati, forse superiori a qualsiasi compensazione noi siamo in grado di offrire. Inoltre, il legname illegale viene commercializzato in paesi come la Cina, che probabilmente non hanno la nostra stessa attenzione, né il rispetto che sarebbe dovuto, per il mantenimento delle foreste.</p>
      <p sl="en">Tutti questi problemi fanno ritenere che gli accordi volontari di partenariato, per quanto buone siano le nostre intenzioni, incontreranno difficoltà nel conseguire i loro fini. Chiedo pertanto se la Commissione può garantire che sarà fatto tutto il possibile per assicurare l’effettiva realizzazione delle nostre grandi ambizioni e che possiamo essere fiduciosi quanto alla capacità degli accordi volontari di partenariato, così come li concluderemo in futuro, di raggiungere gli obiettivi fissati.</p>
    </intervention>
    <intervention id="1-114-000" speaker_id="96664" name="Anna Rosbach" is_mep="True" mode="spoken">
      <p sl="da">a nome del gruppo EFD. – Signora Presidente, le foreste della Terra sono i polmoni del pianeta e quindi dobbiamo fare tutto il possibile per proteggerle. In un’epoca caratterizzata da una rapida crescita demografica a livello mondiale, cui si associa un generale aumento del fabbisogno di risorse, oltre che dalla delocalizzazione dei posti di lavoro in luoghi lontani del mondo e dalla crisi economica, penso che l’Unione europea debba utilizzare più legname europeo, invece di importare legni esotici da paesi nei quali è difficile monitorare l’abbattimento illegale delle foreste e non possiamo esercitare controlli sulla corruzione.</p>
      <p sl="da">Abbattendo le foreste tropicali riduciamo la biodiversità nelle aree interessate e favoriamo l’estinzione di un gran numero di specie a rischio; inoltre, modifichiamo il clima. Ciò è del tutto superfluo, soprattutto perché esistono alternative assolutamente valide. Se ricominciassimo a piantare più foreste in Europa e a usare di più il legname europeo, questi problemi si risolverebbero da soli. Perché i nostri tavoli da giardino devono essere fatti di legname proveniente dalla foresta pluviale, e perché i pavimenti di legno esotico sono migliori dei pavimenti di legno dell’Unione europea?</p>
      <p sl="da">Detto questo, però, e poiché non possiamo impedire ai cittadini comunitari di continuare a utilizzare legname esotico e tropicale, è importante approvare questi accordi. È importante contribuire a migliorare i controlli dei prodotti di legno e del legname che importiamo. Dobbiamo cercare di proteggerci dalla corruzione, il che è estremamente difficile, come risulta dagli accordi. Pertanto, non nutro alcuna illusione sulle nostre possibilità di riuscire a porre fine all’abbattimento illegale delle foreste in Camerun o in Congo – purtroppo. Avrei preferito che gli accordi fossero obbligatori, piuttosto che volontari. Ma ovviamente un accordo volontario è senz’altro meglio che nessun accordo, e quindi li appoggio.</p>
      <p sl="da">In linea generale, tuttavia, spero che saranno adottate altre iniziative per tutelare le foreste del pianeta, in particolare per quanto riguarda gli accordi tra l’Unione europea e i paesi di regioni problematiche del mondo.</p>
    </intervention>
    <intervention id="1-115-000" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, secondo me, l’accordo volontario di partenariato con il Camerun nel settore forestale è certamente lodevole e arriva nell’Anno internazionale delle foreste, ma è anche un utile pretesto per l’Unione europea per migliorare la propria immagine. Purtroppo, però, ho parecchi dubbi sul fatto che l’accordo valga la carta su cui è scritto.</p>
      <p sl="de">Dopo tutto, la corruzione è una questione molto attuale in Camerun. Secondo le accuse rivolte a quello Stato da organizzazioni ambientaliste, il governo è ben consapevole dei crimini ambientali commessi dall’industria forestale, ma ciononostante impedisce l’esecuzione di controlli e di procedimenti giudiziari. Dopo tutto, si dice che le società straniere detengano il controllo di oltre il 60 per cento della produzione e lavorazione del legname e il 75 per cento delle esportazioni di legname. Accordi di questo tipo avranno un qualche significato solamente se le società straniere non metteranno più in ginocchio le imprese locali, del tutto prive di competenze nel settore forestale e ambientale, e se il Camerun affronterà il problema della corruzione. Per quanto gravi siano i nostri timori riguardo alla distruzione delle foreste pluviali, essi non devono essere usati come pretesto per impedire ai proprietari delle foreste in Europa di sfruttarle, perché nella maggior parte degli Stati membri dell’Unione europea la gestione delle foreste è esemplare.</p>
    </intervention>
    <intervention id="1-116-000" speaker_id="28280" name="Filip Kaczmarek" is_mep="True" mode="spoken">
      <p sl="pl">Signora Presidente, un mese fa sono stato nella Repubblica del Congo con la delegazione della commissione per lo sviluppo e nei nostri colloqui con esponenti ed esperti governativi e organizzazioni non governative abbiamo discusso anche dell’iniziativa FLEGT.</p>
      <p sl="pl">L’industria del legname è molto importante per quel paese. Dopo il petrolio greggio, è la seconda principale fonte di reddito tra le esportazioni. Va ricordato che ciò che succede alle entrate generate dal petrolio e il modo in cui esse sono utilizzate non è del tutto trasparente o non ci è chiaro, o quanto meno le informazioni al riguardo sono fornite con grande ritardo. Allo stesso tempo, il governo della Repubblica del Congo esprime preoccupazione per il futuro delle sue aree forestali e sta programmando una vastissima campagna di riforestazione. Ovviamente non sappiamo ancora se il programma di riforestazione avrà successo, ma dobbiamo sicuramente fare al governo congolese i nostri migliori auguri per i suoi sforzi. Ecco perché è così importante potenziare il commercio legale di legname. Altrettanto importante è che FLEGT sia attuato nei paesi confinanti, perché altrimenti l’accordo potrebbe rivelarsi inefficace nella pratica, ad esempio a causa del contrabbando.</p>
      <p sl="pl">Né sappiamo ancora se i requisiti che vogliamo imporre per il commercio legale di legname entreranno in vigore e saranno attuati in tutto il mondo. Alcuni oratori hanno già richiamato l’attenzione su questo problema. Comunque sia, dobbiamo cercare di garantire che il sistema sia efficace e dobbiamo contribuire anche a esercitare pressione su altri importatori, extra-europei, per arrivare alla graduale eliminazione del commercio illegale di legname.</p>
      <p sl="pl">L’iniziativa FLEGT è importante sia per ridurre la povertà sia per tutelare l’ambiente – controllare la deforestazione e sviluppare un’economia diversificata in molti paesi. Nel caso della Repubblica del Congo, tutto ciò va di pari passo con un’altra esigenza, quella di sviluppare l’agricoltura e ridurre le importazioni di generi alimentari. Grazie a FLEGT, il commercio internazionale di legname può diventare più equo, più sostenibile e più ecocompatibile. Speriamo che sia realmente così.</p>
    </intervention>
    <intervention id="1-117-000" speaker_id="97009" name="Kriton Arsenis" is_mep="True" mode="spoken">
      <p sl="el">Signora Presidente, signor Commissario, mi congratulo per la conclusione, a tutti gli effetti, dei negoziati su questi due accordi. Devo però esprimere la mia preoccupazione per il fatto che i negoziati FLEGT con Indonesia e Malaysia siano giunti a un punto morto.</p>
      <p sl="el">Signor Commissario, la Commissione ha in mano uno strumento importante: il regolamento sul legname. Esso esclude dall’ambito della propria applicazione i paesi con i quali è stato sottoscritto un accordo FLEGT. Si tratta di uno strumento importante per dare nuovo slancio ai negoziati. È veramente necessario che stipuliamo accordi FLEGT con tutti i paesi in cui ci sono foreste tropicali di un certo rilievo, in Asia come in America latina, nonché con i paesi che sono i principali commercianti di legname, come Vietnam, Cambogia, Laos, Cina e molti altri.</p>
      <p sl="el">Questi paesi stanno decidendo autonomamente del proprio futuro e stabilendo procedure proprie per ammodernare e monitorare l’abbattimento legale delle foreste. La domanda è: da parte nostra, facciamo ciò che è necessario? I 27 Stati membri dell’Unione stanno prendendo decisioni per regolamentare le importazioni di legname dai paesi FLEGT?</p>
      <p sl="el">C’è bisogno, infatti, di una serie di atti delegati per il regolamento sul legname. Abbiamo due anni di tempo prima della sua piena applicazione. La Commissione deve accelerare le procedure per l’adozione di atti delegati, di modo che i paesi siano informati nei dettagli e sappiano ciò che devono fare per adeguarsi.</p>
    </intervention>
    <intervention id="1-118-000" speaker_id="96668" name="Seán Kelly" is_mep="True" mode="spoken">
      <p sl="ga">Signora Presidente, questa è, senza dubbio, una questione molto più importante della pubblicità che riceverà.</p>
      <p sl="en">Uno dei maggiori scandali del XX secolo è stato l’abbattimento continuo e sistematico delle foreste, specialmente nel terzo mondo, ad opera non di singoli individui sprovveduti e non biasimevoli, bensì di governi corrotti e di grandi imprese mosse dall’avidità. Per queste ragioni, l’accordo di cui ora discutiamo va accolto con grande favore e mi auguro che sia messo in pratica perché altrimenti diventerà carta straccia.</p>
      <p sl="en">In una prospettiva più ampia, dobbiamo anche garantire che altre politiche dell’Unione europea non contribuiscano a perpetuare la deforestazione. Mi riferisco al proposto accordo UE-Mercosur, che, secondo molti, incoraggerà i contadini dei paesi interessati ad abbattere le foreste per esportare prodotti agricoli in Europa.</p>
      <p sl="en">Pertanto, dobbiamo vigilare.</p>
      <p sl="ga">Grazie.</p>
    </intervention>
    <intervention id="1-121-000" speaker_id="96706" name="João Ferreira" is_mep="True" mode="spoken">
      <p sl="pt">Signora Presidente, lo sfruttamento illegale delle foreste nei paesi dell’Africa centrale, come Camerun e Congo, rappresenta una minaccia per l’integrità delle risorse dalle quali dipendono l’esistenza e le condizioni di vita delle comunità locali e delle popolazioni indigene. Invero, esso è una minaccia per un ecosistema che ospita una grandissima biodiversità e svolge un ruolo molto importante per la regolazione del ciclo vitale.</p>
      <p sl="pt">Visto l’avanzato stato di distruzione della foresta pluviale tropicale di quella regione – senza dimenticare che tale distruzione è alimentata dalla domanda degli operatori e importatori dei paesi industrializzati, in particolare degli Stati dell’Unione europea – la soluzione non può consistere nella legalizzazione di quanto oggi è illegale, ossia lo sfruttamento non sostenibile della foresta pluviale, perché ciò equivarrebbe in pratica a legittimare il furto di terra a scapito delle comunità locali e l’occupazione di ampie aree di foresta pluviale da parte delle imprese forestali, come è successo finora.</p>
      <p sl="pt">La politica comunitaria di cooperazione e aiuto allo sviluppo ha un compito molto importante da svolgere in tale contesto per promuovere la diversificazione dell’economia di quei paesi e modificare radicalmente il loro modello economico, fondato in massima parte sull’estrazione e l’esportazione di un numero limitato di materie prime, nell’ottica di trasformarli in paesi industrializzati.</p>
    </intervention>
    <intervention id="1-122-000" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, credo che il tema del legname ci terrà occupati ancora più intensamente in futuro. Riguardo a questo accordo, è importante garantire un sostegno adeguato alla ricerca e soprattutto, in riferimento all’istruzione e alla formazione, mettere le piccole e medie imprese del Camerun e del Congo nelle condizioni di sviluppare ulteriormente le loro conoscenze ambientali in quest’area. Sono perciò molto lieto della discussione odierna. È importante per tutti noi che la domanda di legname possa essere soddisfatta anche in futuro.</p>
    </intervention>
    <intervention id="1-123-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, il 40 per cento della superficie del Camerun è coperto da foreste. Dobbiamo però osservare che, sebbene il Camerun sia il principale esportatore di legno tropicale in Africa, in nessun altro paese le foreste sono sfruttate così estesamente.</p>
      <p sl="de">Secondo le stime degli esperti, se lo sfruttamento forestale proseguirà ai ritmi attuali, tra 10-15 anni nel bacino del Congo le specie arboree rilevanti dal punto di vista ambientale saranno scomparse. Cosa possiamo fare? Per tutelare le foreste tropicali del Camerun è importante soprattutto combattere la corruzione sia tra i funzionari sia tra i coltivatori privati, continuare a perseguire penalmente in maniera efficace i responsabili e, ovviamente, praticare una silvicoltura sostenibile, piantando alberi nuovi laddove vengono abbattuti. È molto importante anche migliorare la formazione professionale in questo campo, per evitare che l’abbattimento degli alberi provochi danni prematuri.</p>
      <p sl="de">Più di tutto, le imprese europee devono assumersi un po’ di responsabilità, perché circa l’80 per cento del legname raccolto è esportato in Europa. L’Unione europea deve quindi agire con coerenza, adottando provvedimenti diretti e decisivi. Un accordo volontario non è in sé una cosa negativa, ma in questo contesto non ci porterà da nessuna parte. Dobbiamo chiamare le imprese a rispondere delle proprie azioni.</p>
    </intervention>
    <intervention id="1-124-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signora Presidente, la discussione è andata decisamente al di là della portata di questo accordo volontario di partenariato. Non è soltanto il commercio a mettere a rischio le foreste; esse, infatti, costituiscono una fonte energetica per quei paesi e subiscono anche le conseguenze dello sviluppo demografico.</p>
      <p sl="en">Desidero pertanto ribadire che questo è un primo passo per affrontare soltanto una delle questioni che sollevano preoccupazioni. So che non è una soluzione, ma bisogna pur cominciare da qualche parte per affrontare questi temi.</p>
      <p sl="en">Inoltre, non è mia intenzione scoraggiarvi riguardo al livello di impegno dei paesi interessati. So che talvolta i rapporti con quei paesi non sono facili, ma si tratta di paesi dal passato difficile: hanno ottenuto l’indipendenza solo cinquant’anni fa e non esattamente nelle stesse circostanze di alcuni dei nostri paesi. Dobbiamo dunque lasciare tempo al tempo. Ci vuole tempo per creare istituzioni statali in grado di lottare contro la corruzione o di organizzare la gestione delle risorse. Ma quei paesi sono sulla strada giusta, specialmente in Africa, dove c’è stata crescita economica persino in tempi di crisi. Ciò significa che si stanno rafforzando e migliorando.</p>
      <p sl="en">Mi rendo conto del fatto che questo è soltanto un indicatore; complessivamente, però, ci sono state notizie incoraggianti e l’unico modo per migliorare questo processo è lavorare insieme. È qui che entriamo in gioco con la gestione sostenibile delle foreste: oggi ci occupiamo del Congo-Brazzaville (o Repubblica del Congo) e del Camerun, ma stiamo collaborando anche con la Repubblica democratica del Congo e con l’Indonesia. Le trattative sono ancora in corso, ma siamo molto fiduciosi in una loro conclusione positiva.</p>
      <p sl="en">Voglio dire che a questo proposito i rischi sono minimi. La volontà di impegnarsi è il punto di partenza, e ritengo che questo processo sia molto positivo.</p>
      <p sl="en">Dobbiamo considerare anche l’impegno globale della lotta contro il cambiamento climatico. Da Cancún sono venute alcune rassicurazioni sul fatto che anche altre parti del mondo prendono tali questioni sul serio. Non siamo i soli a volere un mondo equo e sostenibile, e altre regioni del mondo impareranno da noi.</p>
      <p sl="en">Pensiamo, per esempio, agli incentivi per l’efficienza energetica: noi abbiamo cominciato, e poi altre parti del mondo ci hanno seguito. Lo stesso vale per l’efficienza delle risorse: se noi possiamo consumare meno legname, anche altre parti del mondo seguiranno il nostro esempio. Credo che abbiamo tante possibilità per svolgere un ruolo guida.</p>
      <p sl="en">Ultimo, ma non meno importante: sarà mia cura garantire che la Commissione esegua controlli attraverso non soltanto il personale alle mie dirette dipendenze ma anche attraverso le delegazioni comunitarie e degli Stati membri. Questo è uno dei processi in cui è stato avviato uno sforzo congiunto tra noi e gli Stati membri. La Commissione non lavora soltanto da sola e, sotto molti aspetti, l’esperienza degli Stati membri è stata particolarmente importante ai fini della conclusione dell’accordo volontario di partenariato.</p>
      <p sl="en">Invito il Parlamento a completare questo processo di consenso perché ritengo che esso, pur essendo positivo e andando nella giusta direzione, allo stesso tempo non dia risposta a tutti gli interrogativi che avete sollevato oggi.</p>
    </intervention>
    <intervention id="1-125-000" speaker_id="96740" name="Yannick Jadot" is_mep="True" mode="spoken" role="relatore">
      <p sl="fr">Signora Presidente, signor Commissario, ringrazio nuovamente i colleghi che sono intervenuti nella discussione. Credo che si siano espressi quasi tutti negli stessi termini, sottolineando l’elemento essenziale degli accordi volontari di partenariato, cioè il fatto che essi rappresentano il punto di contatto tra sviluppo, ambiente e rafforzamento della società civile.</p>
      <p sl="fr">Credo che, se oggi c’è uno strumento che possiamo utilizzare per realizzare uno sviluppo sostenibile in quei paesi, in particolare nei paesi africani, esso sia indubbiamente il rafforzamento della società civile. Finché l’unica o la principale espressione di democrazia in quei paesi sarà il voto per eleggere il presidente, non avremo fatto abbastanza progressi, come si è già visto e come sta a dimostrare la vicenda della Costa d’Avorio.</p>
      <p sl="fr">È pertanto fondamentale rafforzare la società civile, tenendo presente che essa svolge un ruolo costante nell’attuazione di questi accordi, nel monitoraggio dello sfruttamento forestale, nella discussione sulle condizioni dello sfruttamento delle foreste e nella condivisione dei profitti ad esso legati.</p>
      <p sl="fr">È anche attraverso questo rafforzamento della società civile che risponderemo meglio all’argomentazione che viene spesso sollevata in riferimento alla Cina: “perché mai dovremmo soddisfare i criteri di una forte cooperazione con l’Europa – criteri di tipo sociale, democratico e ambientale – quando la Cina se ne fa beffe, usa l’arma della corruzione e saccheggia le risorse?”. Orbene, proprio il rafforzamento della società civile è la migliore difesa da questo sistema che la Cina, in particolare, sta cercando di imporre ai paesi del sud del mondo.</p>
      <p sl="fr">Non va poi dimenticato, come ha detto lei, signor Commissario, che l’Europa è un mercato importante per il legname tropicale, ma è anche – e questo è un dato essenziale per tutti gli utilizzatori e per tutta l’industria – un mercato stabile e redditizio. Anche tale aspetto costituisce uno strumento molto importante in quei paesi.</p>
      <p sl="fr">La ringrazio per la sua volontà di lavorare insieme con il Parlamento europeo. Siamo molto lieti della nostra collaborazione futura.</p>
    </intervention>
    <intervention id="1-126-000" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì, 19 gennaio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-127-000" speaker_id="96908" name="Gaston Franco" is_mep="True" mode="written">
      <p sl="fr">Mi fa molto piacere che, dopo cinque anni di trattative, siano stati conclusi con il Camerun e la Repubblica del Congo accordi volontari di partenariato sull’applicazione delle normative nel settore forestale, la governance e il commercio del legname e dei suoi derivati importati nell’Unione europea (FLEGT).</p>
      <p sl="fr">Tali accordi contribuiranno a garantire una buona governance delle foreste attraverso la concessione di licenze FLEGT ai produttori di legname di quei paesi, assicurando così uno sfruttamento e una gestione sostenibili delle loro foreste.</p>
      <p sl="fr">È essenziale poter disporre di un sistema per monitorare i movimenti del legname e dei prodotti da esso derivati dal momento del raccolto fino a quello dell’esportazione. Tra il 20 e il 30 per cento della produzione di legname industriale a livello mondiale è illegale, e lo è anche il 60 per cento del legname raccolto in Africa negli ultimi dieci anni.</p>
      <p sl="fr">Questi accordi volontari di partenariato contribuiranno, pertanto, alla conservazione delle foreste in quei paesi contrastando la raccolta illegale, che arreca gravi danni ambientali, economici e sociali.</p>
      <p sl="fr">Il principale vantaggio degli AVP è il fatto che si applicheranno a tutte le esportazioni tra l’Unione europea e i paesi interessati, nonché a tutti gli altri paesi importatori.</p>
      <p sl="fr">Mi auguro che questo sistema di accordi volontari di partenariato sia presto allargato ad altri paesi con foreste.</p>
    </intervention>
    <intervention id="1-128-000" speaker_id="33989" name="Daciana Octavia Sârbu" is_mep="True" mode="written">
      <p sl="en">Gli accordi volontari di partenariato FLEGT erano una valida base su cui costruire la cooperazione internazionale per affrontare il problema della deforestazione, e continuano a dimostrare tutta la loro importanza ancora oggi, specialmente nell’ambito del regolamento sul legname illegale adottato l’anno scorso. I paesi che aderiscono a questi accordi volontari sono in grado di fornire determinate garanzie sulla legalità e sulla sostenibilità ambientale delle loro risorse di legname. Ci sono vantaggi evidenti in termini di protezione dell’ambiente, anche se non dovremmo dimenticare che il commercio di legname prodotto in modo legale non necessariamente è attento alle esigenze delle popolazioni locali. È importante che, a mano a mano che vengono conclusi altri AVP, i loro effetti siano monitorati con cura e le loro disposizioni tengano pienamente conto delle necessità e dei diritti umani delle persone che dipendono dalle foreste ma che spesso non hanno voce in capitolo per quanto riguarda la loro gestione.</p>
    </intervention>
  </section>
  <section id="creitem17" title="17. Accordo di partenariato interinale CE/Stati del Pacifico - Accordo di partenariato interinale tra la CE e gli Stati del Pacifico (discussione)">
    <intervention id="1-130-000" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A7-0365/2010) presentata dall’onorevole Martin, a nome della commissione per il commercio internazionale, sulla raccomandazione relativa al progetto di decisione del Consiglio relativa alla conclusione dell’accordo di partenariato interinale tra la Comunità europea, da una parte, e gli Stati del Pacifico dall’altra [05078/2010 – C7-0036/2010 – 2008/0250 (NLE)],</p>
      <p sl="unknown">l’interrogazione orale (O-0212/2010 - B7-0807/2010) alla Commissione sull’accordo di partenariato interinale tra la Comunità europea, da una parte, e gli Stati del Pacifico, dall’altra, presentata dagli onorevoli Moreira e Martin a nome della commissione per il commercio internazionale.</p>
    </intervention>
    <intervention id="1-131-000" speaker_id="1403" name="David Martin" is_mep="True" mode="spoken" role="relatore">
      <p sl="en">Signora Presidente, vorrei innanzi tutto dire che so che il Commissario De Gucht non potrà essere presente stasera per giusti motivi. Vorrei ringraziare il Commissario per essersi preso il disturbo di chiamarmi la scorsa settimana per spiegarmi i motivi della sua assenza e, oltre a lui, vorrei ringraziare il suo gruppo di lavoro della DG Commercio per la collaborazione e in particolare Martin Dihm per la sua solerte assistenza.</p>
      <p sl="en">In qualità di relatore, ho cercato di portare avanti l’ottimo lavoro svolto dal precedente relatore e mio ex collega, onorevole Ford. Fortunatamente l’adozione della risoluzione Ford nel 2009 ha evidenziato come il Parlamento avesse già una posizione chiara sull’accordo di partenariato economico interinale CE/Stati del Pacifico. Nella mia relazione e nell’interrogazione di oggi ho cercato di attenermi alla posizione formale assunta dal Parlamento.</p>
      <p sl="en">Vorrei ringraziare Donatella Pribaz, amministratore responsabile della commissione. Questa era la sua ultima relazione per la commissione prima di ottenere la promozione e desidero quindi farle i miei auguri per il suo nuovo incarico e ringraziarla per aver facilitato il mio compito. Per concludere i ringraziamenti, accolgo con piacere in quest’Aula l’ambasciatore della Papua Nuova Guinea e ringrazio lui e il suo gruppo di lavoro per la stretta collaborazione. Le loro idee hanno contributo specificamente allo sviluppo di alcuni punti della relazione.</p>
      <p sl="en">In primo luogo, vorrei fare alcuni commenti generali sull’accordo e sul contesto regionale: in secondo luogo, intendo affrontare tre aspetti specifici degli accordi di partenariato economico (APE) che, a mio avviso, vanno sottolineati, ovvero gli aiuti al commercio, la situazione politica delle Isole Figi e la pesca. Infine vorrei commentare l’evoluzione futura delle relazioni commerciali CE/Pacifico.</p>
      <p sl="en">Per quanto concerne il contesto e l’integrazione regionale, questo APE interinale – o “solo per merci” – è stato negoziato con due Stati del Pacifico, ossia la Papua Nuova Guinea e le Figi. Gli scambi commerciali di queste due isole-Stato del Pacifico presentano con l’Unione europea sono tra i più importanti e sono esportatori strategici per il mercato UE di tonno e zucchero, rispettivamente.</p>
      <p sl="en">L’APE garantisce alla Papua Nuova Guinea e alle Isole Figi un accesso in franchigia di dazi e contingenti al mercato dell’Unione europea in cambio di una graduale liberalizzazione dei loro mercati su un arco temporale di 15 anni. La Papua Nuova Guinea si è impegnata a liberalizzare l’88 per cento delle importazioni UE alla data di applicazione di questo accordo, mentre per le Figi la quota sarà dell’87 per cento delle importazioni su un arco di 15 anni.</p>
      <p sl="en">Gli altri 12 Stati del Pacifico possono beneficiare di un accesso al mercato UE in franchigia di dazi e contingenti in virtù del programma “Tutto fuorché le armi” e non hanno interesse a formulare un APE interinale a causa degli scarsi volumi di scambio commerciale con l’Unione europea. Ciononostante, ritengo che, nel nostro cammino verso un APE completo, dovremmo perseguire l’obiettivo dell’integrazione regionale e di un APE completo che coinvolga tutti gli Stati del Pacifico.</p>
      <p sl="en">Riguardo al contenuto della risoluzione, il Parlamento deve dare il suo consenso all’accordo affinché possa essere ratificato. Come lei ha già ricordato, signora Presidente, mercoledì voteremo su due relazioni diverse: sul consenso, che mi auguro venga concesso, e sulla proposta di risoluzione associata, che tratta anche altre questioni. Come ho già detto, però, desidero soffermarmi solo su tre punti in particolare.</p>
      <p sl="en">Innanzi tutto i finanziamenti per l’attuazione degli aiuti al commercio rivestono un’importanza fondamentale per il raggiungimento degli obiettivi di diversificazione economica e di riduzione della povertà. È importante convogliare direttamente verso l’area del Pacifico una quota equa e non discriminatoria dei 2 milioni di euro accantonati nel 2007 per la strategia di aiuti al commercio. È doveroso sottolineare che questo APE interinale è stato concepito come un provvedimento a breve termine per tutelare le preferenze commerciali del Pacifico sulla base delle decisioni dell’Organizzazione mondiale del commercio (OMC).</p>
      <p sl="en">Con queste premesse, l’accordo non deve essere visto come un’accettazione da parte dell’Unione europea del regime politico delle Isole Figi. Invito il governo delle Figi a intraprendere azioni concrete per il raggiungimento della democrazia. Mi auguro che vengano attuate le riforme necessarie a garantire il sostegno finanziario all’industria dello zucchero delle Isole Figi.</p>
      <p sl="en">Il settore della pesca svolge un ruolo centrale nell’economia della Papua Nuova Guinea e garantisce soprattutto occupazione e reddito ai suoi cittadini. I tre stabilimenti di trasformazione del tonno che esportano nell’Unione europea contano 5 700 dipendenti, la maggior parte donne. In questo paese è a volte difficile per le donne trovare una buona occupazione.</p>
      <p sl="en">Appoggio l’obiettivo delle norme di origine flessibili contenuto in questo accordo orientato allo sviluppo dell’industria di trasformazione, pur sottolineando l’importanza di uno sviluppo sostenibile. Le considerazioni ambientali sono prioritarie e per questo, nella mia relazione, ho richiesto un controllo sull’aspetto ambientale da parte della Commissione e l’impegno a riferire regolarmente al Parlamento in merito al rispetto del regolamento sulla pesca illegale, non dichiarata e non regolamentata.</p>
      <p sl="en">Mi rendo conto che vi è una certa apprensione in quest’Aula, e in particolare all’interno della commissione per la pesca, riguardo all’impatto che le importazioni di tonno dalla Papua Nuova Guinea potrebbero avere sull’industria dell’Unione europea. Osservando però i dati più recenti, si nota che tra il 2003 e il 2009 queste importazioni costituivano solo il 2 per cento delle importazioni totali di pesce conservato e confezionato e appena il 3 per cento circa delle importazioni di tonno conservato e confezionato. Non credo che un livello di importazioni così basso possa costituire una minaccia per l’industria dell’Unione europea, soprattutto se consideriamo le capacità limitate degli Stati del Pacifico in termini di flotte di pescherecci e di lavorazione a terra.</p>
      <p sl="en">È sicuramente giusto continuare a monitorare la situazione e, nel caso di una crescita inattesa delle importazioni di prodotti della pesca dalla Papua Nuova Guinea, la Commissione dovrà prendere provvedimenti adeguati. Come ho già detto, mi auguro che gli Stati del Pacifico trovino un accordo su un APE regionale completo.</p>
      <p sl="en">Nella mia relazione ho suggerito l’inserimento di diversi punti fondamentali nei futuri negoziati e spero che la Commissione ne tenga conto. La proprietà intellettuale è uno di questi punti: troppo spesso consideriamo solo un aspetto della proprietà intellettuale, ma spero che riusciremo ad includere anche la conoscenza tradizionale. Mi auguro inoltre che vi sia una maggiore trasparenza negli appalti pubblici e si introduca una disposizione relativa al rilascio di permessi di lavoro fino a 24 mesi.</p>
      <p sl="en">Nel nostro cammino verso un APE completo, auspico un coinvolgimento da parte della Commissione di tutti gli Stati del Pacifico. Nel frattempo procediamo e sottoscriviamo l’APE interinale con la Papua Nuova Guinea e le Isole Figi, che fungerà da esempio di ciò che possiamo ottenere in futuro.</p>
    </intervention>
    <intervention id="1-133-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, vorrei ringraziare il relatore per il suo testo e in particolare per l’atteggiamento propositivo sul consenso all’accordo di partenariato economico interinale con gli Stati del Pacifico di Papua Nuova Guinea e delle Isole Figi. Mi auguro che quest’Aula vorrà seguire il suo suggerimento.</p>
      <p sl="en">Il consenso del Parlamento europeo – riguardante per la prima volta un accordo commerciale previsto dal trattato di Lisbona – ha una notevole importanza politica; si tratta, infatti, di un accordo commerciale con un obiettivo di sviluppo a lungo termine che darà un forte impulso ai negoziati in corso su un APE completo con la regione del Pacifico.</p>
      <p sl="en">Nel 2007, lo scopo immediato dell’accordo interinale era di garantire un accesso continuo al mercato dell’Unione europea ai paesi della regione del Pacifico che vi dipendono maggiormente, alla luce della scadenza imminente del regime commerciale di Cotonou. L’impegno della Commissione a portare a termine i negoziati su un APE completo con l’intera regione del Pacifico non è mutato e proseguono le trattative con i nostri partner del Pacifico.</p>
      <p sl="en">Possiamo andare avanti solo se riconosciamo la particolare natura della regione del Pacifico e adattiamo l’APE di conseguenza. Stiamo parlando, infatti, di piccole isole-Stato distanti tra loro, con notevoli differenze in termini di situazione economica, esigenze di sviluppo e rapporti con l’Unione europea. Alcuni paesi, ai quali è stato conferito lo status di “paese meno avanzato”, rientrano nel regime commerciale dell’Unione europea “Tutto fuorché le armi”, mentre altri paesi hanno un commercio scarso o inesistente con l’Unione. Siamo disposti a intraprendere rapporti commerciali che siano più idonei alla situazione dell’intera regione del Pacifico e i negoziati in corso condurranno alla decisione finale.</p>
      <p sl="en">Qualsiasi approccio adotteremo, dobbiamo garantire che l’accordo contribuisca allo sviluppo dei paesi interessati. Per questo motivo verranno erogati aiuti finanziari che ne potenzieranno le capacità commerciali di questi paesi e concederemo ai paesi partner in via di sviluppo l’esclusione dagli accordi commerciali per i prodotti più sensibili, concessione non accordata agli altri paesi. A questo proposito ho preso nota delle preoccupazioni espresse in merito alla deroga contenuta nell’APE interinale alle norme di origine standard per i prodotti della pesca.</p>
      <p sl="en">Per motivi legati allo sviluppo, abbiamo concesso questa deroga sulla base del nostro giudizio informato, secondo il quale è improbabile che le esportazioni di tonno della Papua Nuova Guinea danneggino gli interessi dell’industria dell’Unione europea, visto che questo paese detiene solo una piccola quota di mercato. Dal 2008 l’Unione europea e la Papua Nuova Guinea applicano queste norme a titolo provvisorio e, se è anche vero che le cifre relative alle esportazioni hanno subito fluttuazioni, non è stata registrata alcuna tendenza all’aumento. Vorrei inoltre rassicurarvi sul fatto che la Commissione non intende offrire condizioni simili ad altre regioni.</p>
      <p sl="en">In ogni caso la Commissione controllerà attentamente l’attuazione della deroga e riferirà al Parlamento sulla base di uno studio che verrà preparato entro la fine del 2011.</p>
      <p sl="en">Alcuni di voi erano presenti a settembre dello scorso anno quando l’attuale Primo ministro si è rivolto alla commissione per il commercio internazionale INTA esprimendo la disponibilità del suo governo a garantire alle navi e agli investitori dell’Unione europea l’accesso alle acque della Papua Nuova Guinea. Tenendo nella dovuta considerazione questa dichiarazione orale, continueremo a impegnarci insieme ai nostri partner affinché questo si realizzi.</p>
      <p sl="en">Il consenso del Parlamento ci permetterà di inaugurare i meccanismi di attuazione previsti dall’accordo, tra cui la commissione per il commercio, che potrebbe essere convocata questa primavera. La commissione offre una piattaforma di discussione per tutte le questioni relative agli obblighi reciproci previsti dall’APE interinale. Il vostro voto è pertanto fondamentale, perché ci permetterà di procedere su questa argomento e su altri temi importanti.</p>
      <p sl="en">Per quanto riguarda le Figi, l’APE interinale è stato firmato, ma non viene provvisoriamente applicato. La Papua Nuova Guinea è quindi l’unico paese che attualmente applica a titolo provvisorio l’APE interinale UE/Stati del Pacifico. Le Figi, per il momento, in mancanza di sanzioni commerciali da parte del Consiglio, continuano ad avere accesso al mercato dell’Unione europea ai sensi del regolamento di accesso al mercato. Come sapete, l’Unione europea ha deciso di sospendere gli aiuti allo sviluppo per le Figi a causa della situazione politica del paese. La ripresa degli aiuti potrà avvenire solo a fronte di uno sviluppo di pratiche di buon governo nelle Figi e in particolare di un ritorno ai principi democratici del governo. Al momento però nel paese non si registrano progressi tangibili in questo senso.</p>
      <p sl="en">L’APE che abbiamo discusso oggi è solo un accordo interinale volto a garantire la possibilità di accesso al mercato dell’Unione europea. La Commissione si impegna a portare avanti i negoziati per un APE completo con la regione del Pacifico.</p>
    </intervention>
    <intervention id="1-134-000" speaker_id="1993" name="Carmen Fraga Estévez" is_mep="True" mode="spoken">
      <p sl="es">relatore per parere della commissione per la pesca – Signor Presidente, Signor Commissario, la deroga alle norme di origine deriva da un errore molto grave da parte della Commissione nella valutazione dell’impatto di questa esenzione non solo sul settore del tonno dell’Unione europea, che è notevole, ma anche sulla regione del Pacifico, che stiamo cercando di aiutare. In realtà a trarre vantaggio in via quasi esclusiva dalla deroga sono le avide flotte provenienti dalla Cina e dal Sud-Est asiatico, nonché le loro industrie di trasformazione.</p>
      <p sl="es">La Direzione generale per il Commercio ha stabilito questa deroga ritenendo che la Papua Nuova Guinea non disponesse della capacità di pesca necessaria per sfruttare le sue risorse. Ad ogni modo gli ultimi dati della commissione per la pesca nel Pacifico centro-occidentale indicano la presenza attiva in quest’area di 41 pescherecci battenti bandiera della Papua Nuova Guinea, i quali, nel 2009, hanno avuto un pescato totale di quasi 500 000 tonnellate. Oltre 75 000 tonnellate di questo pescato sono confluite nell’Unione europea (pesce semilavorato e lavorato); la Papua Nuova Guinea è quindi uno dei sei principali esportatori per l’Unione europea. Al contrario di quanto sostenete, non è quindi vero che per sviluppare il settore della pesca della Papua Nuova Guinea occorre garantire libero accesso ad altre flotte.</p>
      <p sl="es">L’Unione europea non può in alcun modo venire meno al suo impegno nei confronti dello sviluppo sostenibile. Notiamo tuttavia che, sotto la tutela di questa deroga e al fine di attrarre gli investitori asiatici, la Papua Nuova Guinea ha modificato la propria legislazione in modo da rendere impossibile qualsiasi reclamo per danni ambientali e ha attuato norme di investimento che consentono di ingaggiare lavoratori locali e manodopera a basso costo dall’Asia, con standard di lavoro incredibilmente bassi.</p>
      <p sl="es">Se a questo si aggiunge il fatto che, nell’organizzazione regionale per la gestione della pesca che ho prima citato, la Papua Nuova Guinea è in testa ai paesi che si rifiutano categoricamente di sottoscrivere qualsiasi regolamento internazionale per la gestione e il controllo della pesca, ne deriva che, mentre la Direzione generale per gli Affari marittimi e la pesca combatte con ogni mezzo la pesca illegale, altri spalancano le porte a quest’ultima. Signor Commissario, arrivo proprio adesso dalla commissione per la pesca nel Pacifico centro-occidentale e so bene qual è la posizione assunta dalla Papua Nuova Guinea. Sostengo quindi la posizione della commissione per la pesca nella sua richiesta di del sospendere la deroga in fase di revisione dell’accordo in oggetto.</p>
    </intervention>
    <intervention id="1-135-000" speaker_id="28276" name="Laima Liucija Andrikienė" is_mep="True" mode="spoken">
      <p sl="en">a nome del gruppo PPE – Signor Presidente, in qualità di relatore ombra per il gruppo PPE, vorrei dire che guardiamo con favore al consolidamento del ruolo di potenza commerciale dell’Unione europea in ogni regione del mondo, inclusa la regione del Pacifico.</p>
      <p sl="en">L’accordo, nella sua forma attuale, non è perfetto, non da ultimo perché non si tratta di un APE completo, ma solo di un accordo interinale. Ci auguriamo che la Commissione riesca, al momento opportuno, a concordare un APE completo che abbracci un numero maggiore di paesi nella regione.</p>
      <p sl="en">In secondo luogo, l’accordo attuale riguarda solo una piccola parte del commercio dell’Unione europea, poiché il commercio dell’intera regione del Pacifico rappresenta solo lo 0,06 per cento del commercio dell’Unione europea. Ciononostante alcune aree hanno suscitato preoccupazione, soprattutto a causa della deroga alle norme di origine per i prodotti della pesca.</p>
      <p sl="en">Dalla nostra risoluzione emerge il timore che alcuni paesi (tra cui Filippine, Tailandia, Cina, Stati Uniti e Australia) possano sfruttare a proprio vantaggio questa deroga per esportare nell’Unione europea grandi quantità di prodotti della pesca trasformati, con il rischio di nuocere agli interessi dell’industria europea di trasformazione e conservazione del pesce .</p>
      <p sl="en">Invitiamo quindi la Commissione ad accogliere la richiesta del Parlamento di condurre uno studio di valutazione d’impatto e – qualora la valutazione dimostrasse l’effetto destabilizzante sull’industria europea di trasformazione e di conservazione del pesce – di avviare la procedura per sospendere gli accordi eccezionali concernenti le norme di origine, contenuti nell’accordo.</p>
    </intervention>
    <intervention id="1-136-000" speaker_id="96856" name="George Sabin Cutaş" is_mep="True" mode="spoken">
      <p sl="ro">a nome del gruppo S&amp;D. – Signor Presidente, l’attuale accordo di partenariato interinale siglato a novembre 2007 dalla Commissione europea e dagli Stati della Papua Nuova Guinea e delle Figi è stato aspramente criticato dalla società civile e dagli esponenti politici nella regione del Pacifico, i quali hanno evidenziato l’impatto negativo che l’accordo avrebbe avuto sulla solidarietà regionale e sulla volontà politica di integrazione economica nella regione.</p>
      <p sl="ro">La regione è stata divisa in gruppi che hanno condotto le trattative individualmente e sotto pressione per raggiungere un accordo interinale con la Commissione europea. Allo stesso tempo, si ritiene che la garanzia dello status di prodotto originario e l’esenzione dai dazi doganali dell’Unione europea per i prodotti della pesca provenienti dalla Papua Nuova Guinea e dalle Figi abbiano portato alla creazione di un centro di trasformazione per questi prodotti, compresi alcuni prodotti non originari, da parte delle aziende dei paesi vicini al fine di sfruttare i benefici derivanti dall’esenzione.</p>
      <p sl="ro">Questo processo avrebbe un impatto negativo sull’industria, i lavoratori e le entrate locali, poiché l’industria della pesca è una delle fonti primarie di occupazione in questi paesi. Inoltre si creerebbe una concorrenza sleale per i prodotti dell’Unione europea. L’accordo potrebbe quindi produrre l’effetto opposto a quello desiderato.</p>
      <p sl="ro">La Commissione europea deve pertanto garantire che il futuro accordo di partenariato favorirà, da un lato, lo sviluppo di un’industria della pesca locale sostenibile e in grado di creare lavoro e, dall’altro, il processo di integrazione regionale. Per raggiungere questo obiettivo, potrà ad esempio portare avanti i negoziati per l’accordo futuro con l’intera regione del Pacifico.</p>
    </intervention>
    <intervention id="1-137-000" speaker_id="96675" name="Isabella Lövin" is_mep="True" mode="spoken">
      <p sl="en">a nome del gruppo Verts/ALE. – Signor Presidente, uno degli obiettivi degli APE è la promozione dell’integrazione regionale, obiettivo che però non si sta verificando, stando a quanto abbiamo visto finora; anzi, nel caso del Pacifico, l’unità viene intaccata dall’offerta ad alcuni paesi ACP da parte dell’Unione europea di accordi interinali che prevedono condizioni particolari.</p>
      <p sl="en">La deroga alle norme di origine per il pesce trasformato per la Papua Nuova Guinea e le Isole Figi ne è un esempio. Questa deroga rappresenta un potenziale rischio e deve quindi essere esaminata attentamente nel 2011, come è stato concordato.</p>
      <p sl="en">Dico questo perché è importante disporre di dati tangibili per trattare la questione. Quali sono gli effetti sugli stock ittici globali, sull’occupazione e sull’ambiente in Papua Nuova Guinea? Quali sono le condizioni sociali dei lavoratori? Occorre valutare in modo attento e trasparente tutti questi aspetti e poi decidere se la deroga vada o meno abolita sulla base di questa valutazione e non delle proteste provenienti dall’industria della pesca spagnola; quest’ultima pesca in Papua Nuova Guinea senza sbarcarvi mai il pesce e, tra l’altro, non paga i dazi doganali quando vende il pesce sul mercato europeo in qualità di paese europeo.</p>
    </intervention>
    <intervention id="1-138-000" speaker_id="96881" name="Elie Hoarau" is_mep="True" mode="spoken">
      <p sl="fr">a nome del gruppo GUE/NGL. –</p>
      <p sl="fr">Signor Presidente, Signor Commissario, ritengo sia esagerato definire gli accordi di partenariato economico interinale “accordi del Pacifico” poiché soltanto due dei 15 Stati ACP dell’area sono firmatari degli accordi.</p>
      <p sl="fr">È evidente che più che di accordi regionali si tratta spesso di accordi bilaterali che si allontanano dal tanto decantato obiettivo dell’integrazione regionale degli APE. È quindi comprensibile il malcontento della società civile, sia nel Pacifico sia in Africa, secondo la quale alcuni paesi ACP sono stati costretti a firmare accordi individuali perché la Commissione non sarebbe stata in grado di rendere gli APE uno strumento efficace di partenariato per lo sviluppo.</p>
      <p sl="fr">I paesi ACP hanno criticato le forti pressioni subite da parte dei negoziatori europei in occasione del 92° Consiglio dei Ministri ACP, tenutosi a Bruxelles dall’8 al 12 novembre 2010. La realtà degli APE negoziati dalla Commissione europea è drammatica: gli accordi, infatti, si sono rivelati un fallimento ancor prima della loro entrata in vigore, tanto da spingere alcuni paesi ACP a chiedere agli Stati membri dell’Unione europea di valutare la possibilità di rivedere il mandato di negoziazione conferito alla Commissione europea a giugno del 2002.</p>
    </intervention>
    <intervention id="1-139-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, vista l’attuale situazione del mercato, la riforma del regime del mercato dello zucchero comporterà un calo del prezzo dello zucchero dell’Unione europea, che scenderà al di sotto del prezzo internazionale.</p>
      <p sl="de">In uno scenario simile, sarà probabilmente molto difficile rispettare gli impegni di fornitura a lungo termine nei confronti dei produttori di canna da zucchero in Africa, nei Caraibi e nel Pacifico. Molto probabilmente la tendenza degli agricoltori dei paesi ACP a vendere le loro merci a prezzi superiori sul mercato mondiale anziché venderli a prezzi convenienti all’interno dell’Unione europea ha reso ancora più difficile la stesura dei nuovi accordi ACP. Non c’è da stupirsi di fronte alla riluttanza dei paesi ACP, se pensiamo che, oltre all’eliminazione di questo incentivo, questi paesi devono accettare la clausola della nazione più favorita, nonché la diminuzione delle entrate statali dovuta alla perdita dei proventi dei dazi doganali.</p>
      <p sl="de">Dobbiamo quindi concentrare la nostra attenzione sul settore della pesca invece di chiederci se la Papua Nuova Guinea e le Figi abbiano garantito o meno l’accesso alle loro acque territoriali a nuovi partner commerciali. Dovremmo forse anche investigare la fondatezza delle accuse rivolte alla flotta spagnola di essersi trasferita nel Pacifico per pescare sotto bandiera straniera a causa delle limitazioni e dei contingenti di pesca dell’Unione europea.</p>
    </intervention>
    <intervention id="1-140-000" speaker_id="28400" name="Francisco José Millán Mon" is_mep="True" mode="spoken">
      <p sl="es">Signor Presidente, anch’io desidero esprimere la mia preoccupazione riguardo all’impatto di questo accordo sul settore del tonno in scatola, che riveste una grande importanza in Spagna e soprattutto in Galizia, la mia circoscrizione.</p>
      <p sl="es">Come già detto, l’impatto negativo dell’accordo è dovuto a una concessione senza precedenti e priva di fondamento: la deroga alle norme di origine per i prodotti della pesca trasformati, accordata su richiesta in mancanza di materie prime sufficienti in loco.</p>
      <p sl="es">La Papua Nuova Guinea si è affrettata a chiedere la deroga, che è attualmente in vigore. Questo Stato sta quindi diventando un’importante piattaforma di trasformazione ed esportazione del tonno proveniente dai principali concorrenti dell’industria europea, ovvero Filippine, Tailandia, Cina e Stati Uniti, che sono quindi i maggiori beneficiari dell’accordo.</p>
      <p sl="es">Si prevede un incremento della produzione annuale di tonno fino a 400 000 tonnellate destinate al mercato europeo, che attualmente ha un consumo totale di circa 710 000 tonnellate. L’impatto sarà significativo, poiché i prezzi del tonno proveniente dalla Papua Nuova Guinea sono di un terzo inferiori rispetto al prezzo europeo del tonno, a causa dei salari irrisori e degli standard ambientali inesistenti in questo paese.</p>
      <p sl="es">In Galizia, la mia regione, questo tipo di concorrenza viene definita imbattibile e si prevedono ricadute molto pesanti sull’occupazione. Richiedo che la valutazione d’impatto annunciata dalla Commissione europea venga effettuata in maniera estremamente rigorosa e consideri le conseguenze a breve e medio termine legate alla deroga alle norme di origine.</p>
      <p sl="es">Mi auguro che si ponga fine all’applicazione di questa deroga quanto prima. Si tratta di uno strumento eccezionale e provvisorio, ma sembra che la Papua Nuova Guinea lo consideri invece uno strumento permanente, altrimenti non verrebbero fatti investimenti. Spero inoltre che la deroga non venga inclusa in altri accordi o nell’accordo finale. Al momento però va risolto il problema relativo all’accordo provvisorio.</p>
    </intervention>
    <intervention id="1-141-000" speaker_id="96986" name="Josefa Andrés Barea" is_mep="True" mode="spoken">
      <p sl="es">Signor Presidente, come è stato detto in quest’Aula, l’accordo di partenariato con la Papua Nuova Guinea e le isole Figi prevede una deroga alle norme di origine. Come precisato dal relatore, questa disposizione incide in particolare sul tonno. Cosa vogliamo da questo accordo? Vogliamo che il settore della pesca si sviluppi e che la povertà venga sconfitta in questi arcipelaghi: in altre parole, vogliamo gli aiuti allo sviluppo.</p>
      <p sl="es">Quali sono gli effetti negativi qualora i paesi terzi beneficino di questo trattamento preferenziale?</p>
      <p sl="es">In quest’Aula sono state espresse proteste in merito e noi vogliamo raggiungere una situazione di equilibrio. La Commissione ci ha appena comunicato che vengono condotte ricerche, ma sembra che non sia così a giudicare dalle opinioni espresse. Nel 2008 ci è stato detto che non vi erano distorsioni e che si sarebbe condotta una valutazione d’impatto.</p>
      <p sl="es">Vogliamo raggiungere una situazione di equilibrio; vogliamo revisioni, consultazioni e controlli; vogliamo sapere se questo accordo sta contribuendo allo sviluppo in questo arcipelago; vogliamo sapere se i requisiti sanitari – fondamentali per i prodotti importati – vengono osservati, se vi è una gestione sostenibile degli stabilimenti per la lavorazione del pesce e se viene contrastata la pesca illegale. Quest’ultimo punto è essenziale fondamentale, così come lo è il rispetto delle norme internazionali sull’occupazione per verificare come operano i paesi terzi in Papua Nuova Guinea.</p>
      <p sl="es">Vogliamo mantenere l’accordo e contribuire alla sua applicazione, ma chiediamo anche che questo accordo venga usato per favorire lo sviluppo della Papua Nuova Guinea e delle Figi, senza danneggiare l’industria spagnola.</p>
    </intervention>
    <intervention id="1-142-000" speaker_id="96849" name="Alain Cadec" is_mep="True" mode="spoken">
      <p sl="fr">Signor Presidente, Signor Commissario, onorevoli colleghi, vorrei richiamare la vostra attenzione sulla deroga alle norme di origine concessa alla Papua Nuova Guinea, concernente i prodotti della pesca trasformati e in particolar modo il tonno in scatola. Ritengo che questa deroga sia estremamente pericolosa.</p>
      <p sl="fr">Questo paese ACP beneficia di un accesso preferenziale al mercato europeo in esenzione totale dei dazi doganali sul tonno in scatola che esporta nel nostro mercato. Non intendo mettere in discussione la politica per lo sviluppo attuata attraverso l’accordo, ma ritengo totalmente inaccettabile la deroga alle norme di origine sul tonno in scatola.</p>
      <p sl="fr">Questa disposizione consente a operatori esterni di installare strutture in Papua Nuova Guinea e quindi giova pochissimo alla popolazione locale in termini di occupazione. Dobbiamo fornire gli aiuti allo sviluppo a patto che si tratti di aiuti giusti ed efficaci, volti a favorire le regioni interessate.</p>
      <p sl="fr">Le importazioni comunitarie di tonno sono aumentate tra il 2008 e il 2009, passando da 9 200 a 16 200 tonnellate: sono raddoppiate in appena un anno e se la deroga non verrà sospesa, il fenomeno è destinato a peggiorare. Questi prodotti peraltro non rispettano gli stessi standard sociali, sanitari e di conservazione applicati per i prodotti europei ed è impossibile verificare l’origine del pesce.</p>
      <p sl="fr">Onorevoli colleghi, la Commissione europea non si è preoccupata di leggere la mia relazione sull’origine delle importazioni dei prodotti della pesca e dell’acquacoltura nell’Unione europea?</p>
      <p sl="fr">Se non lo ha fatto, la situazione è senza via d’uscita. Non possiamo sacrificare in questo modo posti di lavoro europei e la qualità dei prodotti venduti sul mercato europeo. Non voglio che si venga a creare a tempo indeterminato una situazione dalle conseguenze disastrose per l’industria di trasformazione europea.</p>
    </intervention>
    <intervention id="1-143-000" speaker_id="93624" name="Ulrike Rodust" is_mep="True" mode="spoken">
      <p sl="de">Signor Presidente, Signor Commissario, onorevoli colleghi, in qualità di coordinatrice della commissione per la pesca, ritengo che l’aspetto relativo all’industria della pesca contenuto in questo accordo interinale sia particolarmente interessante. All’inizio vi sono state alcune polemiche riguardo all’allentamento delle norme di origine per la Papua Nuova Guinea. Appoggio l’idea della Commissione di introdurre questo allentamento per stimolare l’economia di uno dei paesi più poveri al mondo. Sono convinta che quanti tra di noi si occupano della politica per la pesca dovrebbero interessarsi a questo aspetto; comprendo allo stesso tempo le preoccupazioni dell’industria europea, ma onestamente non credo che gli allentamenti accordati alla Papua Nuova Guinea faranno di questo paese un concorrente temibile per la nostra industria conserviera.</p>
      <p sl="de">Dobbiamo comunque rimanere vigili poiché un eventuale trasferimento di metà della nostra industria conserviera nella regione del Pacifico non gioverebbe sicuramente a nessuno. A questo proposito devo precisare che, durante la discussione su questo accordo, è emersa l’estrema contraddittorietà delle informazioni riguardanti l’entità degli investimenti effettuati in Papua Nuova Guinea e gli Stati che trarrebbero benefici indiretti dall’allentamento delle norme di origine. Invito pertanto la Commissione a monitorare attentamente l’applicazione di questa deroga e a presentare quanto prima una relazione al Parlamento riguardo all’impatto della deroga sullo sviluppo della Papua Nuova Guinea e sull’industria conserviera europea. Se questo accordo non sortirà l’effetto desiderato per la Papua Nuova Guinea e comporterà perdite inaccettabili per le aziende europee, dovremo rivedere la nostra decisione quando negozieremo l’accordo finale. Vi prego di tenerci al corrente degli sviluppi.</p>
    </intervention>
    <intervention id="1-144-000" speaker_id="96763" name="Pablo Zalba Bidegain" is_mep="True" mode="spoken">
      <p sl="es">Signor Presidente, desidero innanzi tutto chiarire che auspico un consolidamento dei rapporti commerciali tra Unione europea e Papua Nuova Guinea in un’ottica di promozione dello sviluppo nella regione. Si deve però trattare di uno sviluppo sostenibile.</p>
      <p sl="es">In tutta onestà, credo che questo accordo, così com’è, non vada bene. Vi è una clausola nell’accordo che non approvo nel modo più assoluto, poiché la considero ingiusta, ovvero la deroga alle norme di origine, che non solo mette in pericolo lo sviluppo sostenibile della Papua Nuova Guinea, bensì – come abbiamo appreso oggi in quest’Aula – arreca pregiudizio a un intero comparto industriale europeo, ossia l’industria conserviera. Questa concessione doveva costituire una misura del tutto eccezionale e non doveva essere applicata nel caso della Papua Nuova Guinea. Non dobbiamo dimenticare che questo provvedimento rappresenta un grave precedente per le negoziazioni future dell’Unione europea.</p>
      <p sl="es">A mio avviso, avremmo dovuto disporre di una risoluzione molto più chiara e decisa, che stabilisse categoricamente la sospensione permanente della deroga alle norme di origine in occasione della prossima revisione dell’accordo di partenariato interinale. Invito quindi la Commissione a considerare le ripercussioni disastrose che questa concessione avrà sull’industria conserviera europea e sulla sostenibilità dell’ambiente e delle risorse naturali della Papua Nuova Guinea e, non da ultimo, il grave precedente che viene a crearsi per le negoziazioni future. Sebbene la Commissione sostenga che non vi sarà alcun precedente, si avvertirà la pressione. Esorto quindi la Commissione a decidere di porre fine quanto prima alla deroga alle norme di origine.</p>
    </intervention>
    <intervention id="1-145-000" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, in realtà ero scesa per intervenire sul prossimo punto all’ordine del giorno, ma stavo assistendo a questa discussione dal mio ufficio e devo dire che condivido le preoccupazioni espresse dagli onorevoli colleghi riguardo al concetto di flessibilità delle norme di origine.</p>
      <p sl="en">Nel corso dell’ultima settimana la televisione britannica ha trasmesso un programma, che fa parte di una serie di Channel 4 sull’industria della pesca; nel corso della trasmissione la Politica per la pesca dell’Unione europea è stata aspramente criticata e adesso stiamo ricevendo numerose e-mail da parte di cittadini preoccupati.</p>
      <p sl="en">Non è stato sollevato questo problema in particolare, ma desidero esprimere il mio sostegno ai colleghi che hanno dichiarato di guardare con estrema preoccupazione a una proposta che dovrebbe essere uno strumento positivo per favorire lo sviluppo ma che potrebbe invece avere conseguenze negative per l’Europa e per i paesi che vogliamo aiutare.</p>
    </intervention>
    <intervention id="1-146-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, è stata una discussione estremamente interessante. La povertà nel mondo esiste e dobbiamo e possiamo affrontarla trasferendo le nostre risorse finanziarie; sarebbe però meglio offrire alle persone l’opportunità di guadagnarsi dignitosamente da vivere attraverso il lavoro. I tre stabilimenti di trasformazione del tonno in Papua Nuova Guinea autorizzati a esportare il tonno nell’Unione europea occupano circa 5 700 persone, per la maggior parte donne. In gioco c’è l’occupazione della Papua Nuova Guinea, uno dei paesi più colpiti dalla povertà.</p>
      <p sl="en">Proponendo una deroga, la Commissione europea tiene nella dovuta considerazione i rischi connessi e cerca di mettere in atto strumenti di tutela. Secondo la Commissione è altamente improbabile che le esportazioni della Papua Nuova Guinea danneggino l’industria della pesca e della conservazione europea, alla luce dello scarso volume degli scambi commerciali tra questo paese e l’UE, nonché dell’esigua quota di mercato (circa il 3 per cento, secondo le stime degli ultimi anni) che il paese detiene sul mercato comunitario del tonno. L’applicazione provvisoria risale al 2008 e ormai abbiamo una certa esperienza in fatto di cifre. Non vi sarà alcuna ripercussione sull’industria della pesca o conserviera europea. Un apposito studio, da approntare nel 2011, sugli effetti dell’attuazione del regime di deroga alle norme di origine per i prodotti della pesca analizzerà i flussi commerciali .</p>
      <p sl="en">La Commissione monitorerà gli scambi commerciali con la Papua Nuova Guinea, prendendo poi i provvedimenti necessari qualora si verifichi una notevole distorsione del mercato europeo. Il capitolo 2 sugli strumenti di difesa commerciale dell’accordo interinale prevede espressamente l’applicazione di questi provvedimenti. Ad oggi non risulta che le esportazioni di prodotti della pesca della Papua Nuova Guinea abbiano un impatto negativo sull’industria conserviera di altri paesi ACP o dei paesi che beneficiano del regime SPG plus. Il menzionato studio prenderò in considerazione anche questo aspetto.</p>
      <p sl="en">Vorrei aggiungere che, a prescindere dalla presenza di un regime di deroga alle norme di origine o di accordi commerciali preferenziali, i paesi e le aziende che esportano pesce o prodotti della pesca nell’Unione europea dovranno sempre impegnarsi a osservare il regolamento sulla pesca illegale, non dichiarata e non regolamentata, nonché i requisiti sanitari e sulla sicurezza alimentare dell’Unione europea. La Commissione ha valutato attentamente la questione prima di avanzare questa proposta.</p>
      <p sl="en">Desidero ora affrontare una questione più ampia, ovvero gli APE in senso lato. Il commercio non è per niente semplice. Come ho già detto, l’unico modo per eliminare la povertà è garantire la crescita nel mondo in via di sviluppo. È sicuramente vero che non è facile avviare la cooperazione regionale; non bastano gli accordi commerciali per ottenere lo sviluppo regionale e per questo abbiamo stanziato 45 milioni di euro di aiuti commerciali per la regione dell’Oceania; questo importo + di tre volte superiore a quanto previsto dal nono Fondo europeo di sviluppo. Solo un’agevolazione degli scambi commerciali può permettere lo sviluppo del commercio regionale. Se guardiamo alla situazione dei paesi in via di sviluppo, notiamo che il loro commercio si basa esclusivamente sulla monocoltura, che prevede l’esportazione di un unico prodotto soggetto a un’elevata percentuale di fluttuazione; questa struttura determina forti perturbazioni in questi paesi.</p>
      <p sl="en">Quando parliamo di flussi migratori, sicurezza e giustizia a livello mondiale, non possiamo dire che questo non ci riguarda. Ci deve riguardare. I nostri dipartimenti hanno condotto uno studio approfondito e i provvedimenti che proponiamo sono assolutamente adeguati e in linea con tutti gli obiettivi dell’Unione europea.</p>
      <p sl="en">Ritengo che il provvedimento sia giusto e che siano stati creati i necessari strumenti di tutela qualora qualcosa vada storto. La nostra valutazione è corretta ed esprimo quindi il mio sostegno a questo accordo.</p>
    </intervention>
    <intervention id="1-147-000" speaker_id="1403" name="David Martin" is_mep="True" mode="spoken">
      <p sl="en">autore. – Signor Presidente, sarò breve. Sono quasi, o meglio, pienamente d’accordo con il Commissario.</p>
      <p sl="en">In primo luogo, ribadisco l’importanza di sottoscrivere l’APE interinale, altrimenti le attuali preferenze commerciali per la Papua Nuova Guinea e le Figi cesseranno di esistere, ai sensi dei regolamenti dell’OMC. L’APE interinale è un accordo interinale e condivido il punto di vista dei colleghi che sostengono che il nostro obiettivo a lungo termine dovrebbe essere un APE ampio e completo con tutti i paesi del Pacifico, volto a promuovere l’integrazione regionale in quest’area. Ora dobbiamo compiere questo passo per garantire il mantenimento delle preferenze per i due paesi più grandi della regione del Pacifico.</p>
      <p sl="en">Per quanto riguarda la pesca, la Commissione ha fatto chiaramente capire che ci troviamo di fronte a un’eccezione. Non vi saranno altre deroghe e non intendiamo garantire una simile deroga a nessun altro paese del mondo. Perché accordiamo allora una concessione alla Papua Nuova Guinea? Perché questo paese si trova dall’altra parte del mondo e la probabilità che le flotte europee sfruttino intensamente quest’area è ridotta, sebbene siano libere di farlo; nulla, infatti, vieta alle flotte dell’Unione europea di pescare nelle acque territoriali della Papua Nuova Guinea, sbarcare il pesce catturato e farlo inscatolare in Papua Nuova Guinea. Anzi, come è stato già detto, in questo modo si favorirebbe lo sviluppo, che dovremmo promuovere.</p>
      <p sl="en">Attualmente però assistiamo all’arrivo di pescherecci cinesi, tailandesi e di altri paesi asiatici che pescano nelle acque della Papua Nuova Guinea e sbarcano il pesce nel proprio paese, negando così ogni opportunità di sviluppo alla Papua Nuova Guinea.</p>
      <p sl="en">Vi è qui una reale opportunità di sviluppo in termini di creazione di posti di lavoro, soprattutto per le donne. Spesso ci lamentiamo spesso che non facciamo abbastanza per promuovere l’attività a valle nella nostra politica di sviluppo. In queste regioni, ci stiamo impegnando con successo proprio nelle attività a valle. Come ha affermato il Commissario, il pesce deve rispettare tutti i requisiti previsti dal regolamento sulla pesca illegale, non dichiarata e non regolamentata per ottenere l’autorizzazione, nonché tutti i nostri standard sanitari e fitosanitari. Attualmente i tre stabilimenti autorizzati in Papua Nuova Guinea questi requisiti e contribuiscono positivamente alla creazione di posti di lavoro. Di fronte a un’eventuale crescita improvvisa del numero di stabilimenti e a un’impennata delle importazioni dalla Papua Nuova Guinea, saremo pronti a valutare nuovamente la situazione e intraprendere eventuali azioni mirate.</p>
      <p sl="en">Per il momento però le statistiche parlano da sole. Questo accordo esiste dal 2008 e non abbiamo mai assistito a impennate; non vi è alcuna minaccia per l’industria del tonno europea. In qualità di relatore, ho incontrato i dirigenti dell’industria del tonno spagnola, i quali mi hanno confermato che attualmente non vi sono rischi. Sono piuttosto preoccupati per il futuro, ma riconoscono che al momento non vi è una minaccia reale per l’industria dell’Unione europea. Non esageriamo. Non facciamo ricadere le nostre preoccupazioni su un paese povero in via di sviluppo, a nostro unico vantaggio.</p>
    </intervention>
    <intervention id="1-148-000" speaker_id="4436" is_mep="True" mode="spoken" role="Presidente">
      <p sl="unknown">Comunico di aver ricevuto una proposta di risoluzione conformemente all'articolo 115, paragrafo 5, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 19 gennaio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-149-000" speaker_id="96646" name="Helmut Scholz" is_mep="True" mode="written">
      <p sl="de">L’accordo di partenariato interinale tra l’Unione europea e le Isole Figi e la Papua Nuova Guinea interviene nel complicato e complesso processo di integrazione della regione del Pacifico; purtroppo l’accordo fornisce scarso sostegno allo sviluppo di questi due Stati. Vorrei ricordarvi che il colpo di Stato militare nelle Figi nel 2006 è stato condannato all’unanimità da Parlamento, Consiglio e Commissione europea. Con la conclusione di questo accordo commerciale, la dittatura tuttora presente viene riconosciuta come parte contraente a tutti gli effetti e l’accordo andrà a indebolire gli sforzi compiuti dai nostri partner in Australia, Nuova Zelanda e altri paesi della regione per riportare la democrazia nelle Figi. Quando ho criticato la soppressione della democrazia da parte delle forze militari nelle Figi in occasione della riunione della commissione per il commercio internazionale, la risposta che mi diedero i rappresentanti fu: “Siamo noi ad avere il controllo!”. Quello che io considero puro cinismo sembra ora soddisfare le richieste della Commissione di legittimazione delle parti contraenti. Il mio gruppo esprimerà voto contrario sull’accordo. Sono favorevole a una sospensione dell’accordo fino a quando non verrà ristabilita la democrazia nelle Figi.</p>
    </intervention>
  </section>
  <section id="creitem18" title="18. Adozione internazionale nell'Unione europea (discussione)">
    <intervention id="1-151-000" speaker_id="4436" is_mep="True" mode="spoken" role="Presidente">
      <p sl="unknown">L'ordine del giorno reca la discussione sull'interrogazione orale alla Commissione sull'adozione internazionale nell'Unione europea, di Roberta Angelilli (O-0193/2010 - B7-0670/2010).</p>
    </intervention>
    <intervention id="1-152-000" speaker_id="1941" name="Roberta Angelilli" is_mep="True" mode="spoken">
      <p sl="it">autore . - Signor Presidente, onorevoli colleghi, molti colleghi, insieme a me, sono stati sensibilizzati nel corso degli anni sul problema dei minori abbandonati, orfani o bambini di strada. Tra le associazioni che mi hanno contattato c'è quella degli Amici dell'adozione.</p>
      <p sl="it">Di questi bambini abbandonati ce ne sono tanti e non solo nel terzo mondo, ma anche in Europa. Sono bambini che diventano invisibili e finiscono nel circuito vizioso della povertà e dell'esclusione sociale o, peggio ancora, vengono sfruttati dalla criminalità organizzata per l'accattonaggio, il lavoro nero, la prostituzione, il traffico di organi o di adozioni illegali; sono bambini che spesso passano la loro infanzia tra assistenti sociali ed orfanotrofi.</p>
      <p sl="it">A questi bambini noi dobbiamo garantire il diritto ad essere adottati, il diritto ad avere una famiglia. Un bambino deve rimanere il meno possibile in un istituto. L'obiettivo, ovviamente, è l'interesse superiore del minore, quindi l'adottabilità deve essere concessa certamente con accortezza, sotto la scrupolosa vigilanza delle competenti autorità nazionali, ma se ci sono le condizioni, i bambini hanno il diritto di essere adottati, innanzitutto a livello nazionale, ma anche a livello internazionale, all'interno dell'Unione europea.</p>
      <p sl="it">So che la Commissione è sensibile, seppur si tratta di una competenza squisitamente nazionale, ma sarebbe appunto auspicabile una sorta di coordinamento tra Commissione e Stati membri per buone prassi e strategie capaci di garantire la massima trasparenza, per evitare adozioni illegali e adozioni facili, ma anche per ottenere da tutti gli Stati membri la massima collaborazione nel garantire il diritto all'adozione e per evitare che i bambini siano abbandonati a se stessi o, come dicevo prima, abbandonati all'interno di un istituto</p>
    </intervention>
    <intervention id="1-153-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. – Signor Presidente, grazie per aver sollevato un tema così importante. Proteggere e promuovere i diritti dell’infanzia è per la Commissione una priorità, soprattutto dopo la comunicazione del 2006 dal titolo “Verso una strategia europea sui diritti dei minori”. Questa strategia si concentra sui diritti fondamentali dell’infanzia, quali la tutela degli interessi del bambino come definiti nella Carta dei diritti fondamentali dell’Unione europea.</p>
      <p sl="en">La Commissione è determinata a garantire che tutti i diritti fondamentali contemplati nella Carta siano debitamente rispettati in ogni azione dell’Unione, legislativa e non. Tale prassi troverà conferma e ulteriore sviluppo nell’imminente comunicazione sui diritti del bambino che la Commissione pubblicherà quest’anno. Sempre dal 2011, la Commissione pubblicherà un rapporto annuo sui progressi compiuti nell’applicazione della Carta dei diritti fondamentali.</p>
      <p sl="en">Si ricordi che la Carta ha come destinatari istituzioni e organi dell’UE, nel rispetto del principio di sussidiarietà, nonché gli Stati membri, ma solo quando applicano il diritto comunitario. Pertanto, allo stato attuale non esiste una legislazione europea in materia di adozioni internazionali, materia disciplinata dalla Convenzione dell’Aia del 29 maggio 1993 sulla tutela dei minori e la cooperazione in materia di adozione internazionale, oltre che dagli ordinamenti nazionali. Tutti gli Stati membri sono parte contraente della Convenzione, ma non l’Unione europea, che mira quindi ad applicare l’articolo 21 della Convenzione ONU sui diritti dell’infanzia, adottando provvedimenti atti a garantire che le adozioni internazionali avvengano nel superiore interesse del minore e nel rispetto dei suoi diritti fondamentali.</p>
      <p sl="en">Sul piano internazionale, la Commissione caldeggia l’adesione dei paesi terzi alla Convenzione dell’Aia del 1993 sull’adozione internazionale, nonché la sua corretta applicazione, partecipando agli incontri fra le parti contraenti. Non reputiamo necessarie norme europee specifiche sull’adozione intracomunitaria, poiché tutti i 27 Stati membri hanno sottoscritto la Convenzione dell’Aia. Con queste premesse, la Commissione segue attentamente la problematica dell’adozione internazionale all’interno dell’Unione, dato lo stretto legame fra adozione e diritti dell’infanzia, e si adopera per verificare l’attuazione data alla Convenzione. Nel novembre 2009 ha organizzato un foro di discussione in materia.</p>
      <p sl="en">Il Libro verde della Commissione sulla libera circolazione dei documenti pubblici, del 14 dicembre 2010, affronta il tema del mancato riconoscimento reciproco delle sentenze di adozione come atti di stato civile fra Stati membri, nonché l’impatto che questo ha sulla libera circolazione dei cittadini nell’UE. Un’azione ad hoc per affrontare il tema in questione oggi.</p>
    </intervention>
    <intervention id="1-154-000" speaker_id="96818" name="Salvatore Iacolino" is_mep="True" mode="spoken">
      <p sl="it">a nome del gruppo PPE . – Signor Presidente, onorevoli colleghi, Signora Commissario, non v'è dubbio che il tema dell'adozione internazionale sia un tema di particolare rilevanza e bene ha fatto la collega Angelilli a sottoporlo al Parlamento europeo in questa sessione.</p>
      <p sl="it">Procedure più snelle e semplificate, costi che in atto sono particolarmente rilevanti, dai 20 ai 30 000 euro per adozione, difficoltà a dare una risposta concreta a un'esigenza, quella della famiglia, quella dei genitori di diventare appunto tali. Ragazzi vulnerabili e spesso abbandonati che si pongono talvolta in condizione di invisibilità, mi riferisco in particolare ai flussi di emigranti clandestini e ai tanti ragazzi che sono sottoposti, dopo essere stati collocati nei centri di identificazione ed espulsione, a quella tratta vergognosa di schiavitù nella quale molto spesso gli stessi vengono coinvolti.</p>
      <p sl="it">Ci vogliono contributi nei confronti della famiglia; il modello italiano, il modello di altre realtà, può essere seguito: detrazione per le spese legate al costo dell'adozione internazionale, crediti agevolati alle banche, procedure, dicevamo, snelle e semplificate, con meccanismi reali di monitoraggio su ciò che accade nei vari Stati membri, prevenzione reale sul traffico degli esseri umani – recentemente il Parlamento è intervenuto con un dossier specifico – contrasto reale alle adozioni illegali e trasparenza.</p>
      <p sl="it">E, perché no, se vogliamo restituire centralità alla famiglia, come spesso riferiamo in questo consesso, dobbiamo fare in modo che le associazioni, quelle associazioni che molto spesso sono il veicolo fondamentale di queste adozioni siano caratterizzate da standard di garanzia particolarmente elevati.</p>
      <p sl="it">Se c'è un suggerimento – e concludo – alla Signora Commissario, è: perché non prevedere una modalità di accreditamento europeo nei confronti di queste associazioni, fare in modo che queste associazioni si muovano con trasparenza, chiarezza e concretezza, ma con una linea elevata di garanzia che tuteli veramente i diritti inviolabili e intangibili dei minori?</p>
    </intervention>
    <intervention id="1-155-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">a nome del gruppo S&amp;D. – Signor Presidente, questo è un tema molto sensibile, poiché riguarda i componenti più deboli della società, i più bisognosi del nostro amore e delle nostre cure.</p>
      <p sl="sk">In Europa, il problema dei bambini abbandonati si sta aggravando. La situazione odierna ha origine, in larga misura, nell'intorno immediato. Mediante una normativa sulle adozioni internazionali è possibile evitare situazioni che costringano tanti bambini a vivere in strutture dove, anche se accuditi in modo ammirevole, non proveranno mai l’amore racchiuso nella carezza di un padre o di una madre.</p>
      <p sl="sk">Il sistema delle adozioni va reso quindi più efficace, affinché i più piccoli, fra gli abbandonati, possano trovare una nuova famiglia. Vanno ad esempio limitati i diritti dei genitori biologici, se per un determinato periodo non manifestano alcun genuino interesse verso il figlio. Questo servirebbe ad abbreviare il periodo trascorso in strutture di accoglienza, quando il minore non è, per così dire, libero sul piano legale e ad eliminare in parte inutili lungaggini nel processo d’adozione.</p>
      <p sl="sk">Numerosi accordi in materia di protezione dei minori offrono un quadro normativo che consente alle autorità competenti di agire per il bene e nell’interesse di questi bambini. La protezione dell’infanzia è uno dei principali obiettivi dell’Unione europea ed occorre quindi continuare ad adottare ogni provvedimento per garantire, in particolare, la protezione del supremo interesse del minore in ogni circostanza.</p>
    </intervention>
    <intervention id="1-156-000" speaker_id="96677" name="Cecilia Wikström" is_mep="True" mode="spoken">
      <p sl="sv">a nome del gruppo ALDE. – Signor Presidente, anzitutto ringrazio l’onorevole Angelilli per quest’iniziativa e il Commissario Georgieva per la sua risposta. Si tratta di una discussione di fondamentale importanza.</p>
      <p sl="sv">In Europa, oggi, tantissimi bambini non hanno un luogo da chiamare “casa”, una famiglia che li protegga e che li tenga al caldo e al sicuro, vulnerabili come sono. Per i bambini che crescono in istituto, questo rimane un sogno.</p>
      <p sl="sv">Dobbiamo fare quanto in nostro potere per garantire che orfani e trovatelli non debbano crescere in strutture di accoglienza o istituti, ma in famiglie dove ricevere l’affetto che li accompagnerà nel percorso per diventare adulti sani, anziché incompleti.</p>
      <p sl="sv">Nei nostri paesi esistono percezioni diverse in merito a chi possa formare una famiglia, ma siamo tutti concordi sul fatto che, pur in tale diversità, ciò che conta davvero è che in una famiglia il minore riceva amore e attenzioni.</p>
      <p sl="sv">Spero che converremo tutti anche sull’importanza della cooperazione in materia di strategie politiche e strumenti in tema di adozione internazionale. Do per scontato che sarà la Commissione ad assumere un ruolo guida in quest’opera e confido di poter lavorare con i colleghi alla stesura di una risoluzione in materia. Se riusciremo a far incontrare un orfano abbandonato e una famiglia che tanto desidera dei bambini, avremo dato un contributo importantissimo.</p>
      <p sl="sv">Non dobbiamo dimenticare l’importanza che i nostri fratelli e sorelle più piccoli siano trattati bene. Dando loro amore, contribuiremo a rendere un po’ più luminosa la loro esistenza su questo pianeta. Lo reputo un dovere di tutti noi, a prescindere dal nostro ruolo nella società.</p>
    </intervention>
    <intervention id="1-157-000" speaker_id="96944" name="Marina Yannakoudakis" is_mep="True" mode="spoken">
      <p sl="en">a nome del gruppo ECR. – Signor Presidente, l’adozione è un modo costruttivo per dare una nuova famiglia a bambini che non possono essere allevati dai propri genitori, o che li hanno persi. Nel Regno Unito, i controlli e gli adempimenti per l’adozione sono molto severi; gli aspiranti genitori devono ottenere l’approvazione di un’agenzia specializzata. Al centro del processo d’adozione figura, come è giusto che sia, il benessere del bambino.</p>
      <p sl="en">Il problema delle adozioni fra paesi diversi è più complessa dell’adozione nazionale, ma ringrazio il gruppo PPE di aver sollevato il tema. È certo lodevole tentare progressi anche in questo campo, ma temo che l’adozione internazionale comporti un rischio e sono già stati espressi timori di abusi o cattive prassi a discapito del benessere del minore.</p>
      <p sl="en">Ecco perché ritengo che tutti gli Stati membri debbano garantire che le leggi nazionali in materia di adozione si basino sulla promozione dell’interesse del minore, cooperando fra loro per garantire che tra lo Stato di origine e quello di destinazione gli adempimenti di legge per l’adozione restino trasparenti, efficaci e volti a tutelare anzitutto il bambino.</p>
    </intervention>
    <intervention id="1-158-000" speaker_id="38610" name="Slavi Binev" is_mep="True" mode="spoken">
      <p sl="bg">Signor Presidente, Commissario Georgieva, citerò il caso della Bulgaria, dove il problema dei minori abbandonati è sempre più grave, al punto da richiedere provvedimenti d’urgenza per risolvere la situazione. Sistemi come quello bulgaro, che cede in adozione internazionale numerosi minori, hanno effetti devastanti.</p>
      <p sl="bg">Con queste premesse ed essendo i sistemi di cura dell’infanzia ciò che sono, per molti bambini in istituto l’adozione internazionale è l’unica strada verso una famiglia e una vita normale. Migliorando il sistema nel suo insieme, si cerca di non negare loro tale opportunità. Occorrono provvedimenti che non solo rendano più facile l’adozione internazionale, ma che tutelino anche l’interesse dei minori, garantendo che i genitori adottivi non siano solo a caccia della cittadinanza europea, eventualità oggi teoricamente possibile.</p>
      <p sl="bg">Non spetta a me chiedere se agiscano per altruismo o per tornaconto: questo è compito di chi tiene i colloqui, sempre nell’ottica di tutelare gli interessi del bambino. Alla base della legislazione europea sull’adozione internazionale vanno poste la Convenzione ONU sui diritti dell’infanzia e la filosofia che ne sta alle basi.</p>
    </intervention>
    <intervention id="1-159-000" speaker_id="96814" name="Elena Băsescu" is_mep="True" mode="spoken">
      <p sl="ro">Signor Presidente, accolgo con favore l’interessamento dei colleghi italiani al caso dei bambini abbandonati, che tutti noi certo condividiamo. Si tratta però di una materia di esclusiva competenza nazionale. Ho chiesto di intervenire nella discussione perché il mio paese riceve numerose pressioni affinché riapra le adozioni internazionali e riveda la legislazione in vigore. In Romania però vi sono più famiglie desiderose di adottare che bambini adottabili. La nostra normativa, alla cui stesura hanno partecipato illustri esperti internazionali, è del tutto in linea con quella europea.</p>
      <p sl="ro">Passando alla risoluzione, devo dire che l’espressione “il diritto del minore ad essere adottato anche a livello internazionale”, di cui alla lettera D, non è riconosciuta dalle convenzioni dell’ONU né dell’Aia. L’adozione internazionale è solo una possibile soluzione; sono bambini che finiscono nel sistema a causa della situazione precaria in cui si trova la famiglia d’origine e questo, in base alle convenzioni e al diritto internazionale, non può costituire un presupposto per l’adozione. Questo spiega il gran numero di minori ancora negli istituti, ma 22 966 di questi bambini hanno in realtà un genitore. La legislazione romena consente la revoca della patria potestà nei soli casi di abuso. Questi bambini, quindi, non sono adottabili e lo stesso vale per i 22 285 bambini in affido. La logica alla base della risoluzione deve rappresentare il superiore interesse del minore, come già ribadito da più colleghi, e non in quello di chi lo adotta. È un dovere di ogni Stato, e di nessun altro, decidere al meglio per i propri minori.</p>
      <p sl="ro">Suggerisco a tutti di approfondire la conoscenza delle legislazioni nazionali. Mi riferisco, per esempio, a una serie di giudici minorili italiani che hanno emesso, nel 2009, sette sentenze d’adozione riguardanti bambini romeni, ignorando completamente la nostra legislazione.</p>
    </intervention>
    <intervention id="1-160-000" speaker_id="39711" name="Victor Boştinaru" is_mep="True" mode="spoken">
      <p sl="ro">Signor Presidente, accolgo con favore questa discussione nel corso della tornata parlamentare, premettendo ovviamente che la tutela dei diritti dei minori deve costituire una priorità per ciascuno Stato membro. L’obiettivo ultimo di tutti noi in quest’Aula è promuovere gli interessi dei minori.</p>
      <p sl="ro">È evidente la necessità di rigorosi criteri comuni da parte degli Stati membri per migliorare la cura e le condizioni dei bambini che vivono in istituto perché abbandonati, e che devono comunque essere tutelati anche dopo l’adozione, specie nel clima attuale, in cui il rigore finanziario pare costituire l’unica preoccupazione delle destre al governo nell’Unione. Il primo passo è garantire che questi bambini siano accuditi adeguatamente; il secondo è invece la lotta alla tratta e alla prostituzione minorile minorili; il terzo passo è non dimenticare, per il bene dei bambini, che la priorità va data alle adozioni da parte di parenti o alle adozioni nazionali. Infine,, e soltanto allora, è possibile prendere in esame l’adozione internazionale.</p>
      <p sl="ro">A questo riguardo, dal passato abbiamo solo da imparare: quando la Romania ha aperto le porte all’adozione internazionale, si è innescato un fenomeno di tratta di minori senza precedenti, addirittura con casi di bambini rapiti e venduti in Occidente, in combutta con organizzazioni europee ed internazionali. Tra il 1997 e il 2000, signora Commissario, la Romania ha “esportato” 9 150 bambini: un abominio che il mio paese non tollererà mai più.</p>
      <p sl="ro">Voglio infine chiedere, per suo tramite, al Commissario Reding di chiarire le notizie diffuse dai media romeni ed esteri circa un’Agenzia europea per il monitoraggio delle adozioni internazionali, proposta presente anche nello studio disposto dalla Commissione europea. Un onorevole collega ancora attende la risposta del Commissario Reding a una sua interrogazione al riguardo.</p>
    </intervention>
    <intervention id="1-161-000" speaker_id="96874" name="Alexandra Thein" is_mep="True" mode="spoken">
      <p sl="de">Signor Presidente, non molto tempo fa abbiamo tenuto, nell’imponente Emiciclo di Bruxelles, un seminario sulle responsabilità dei genitori e sulla tutela dell’infanzia, che ho avuto l’onore di presiedere. In Europa sono sempre più numerosi e vulnerabili i bambini abbandonati che non dovrebbero essere lasciati definitivamente in istituti. È nostro dovere di legislatori rafforzare il diritto in materia di adozione internazionale in seno all’Unione europea proprio per aiutare questi bambini. Ce lo impone l’articolo 24 della Carta dei diritti fondamentali , che recita: “I bambini hanno diritto alla protezione e alle cure necessarie per il loro benessere”.</p>
      <p sl="de">La Convenzione dell’Aia sull’adozione e una convenzione del Consiglio d’Europa non bastano. Nella realtà, nei casi di adozione internazionale continuano a sorgere gravi problemi di natura legale e l’unico rimedio possibile sono normative internazionali che eliminino le differenze esistenti tra gli ordinamenti nazionali, introducendo invece principi chiari e semplici. Al riguardo, e pur con tutto lo zelo legislativo, non dobbiamo dimenticare che l’Unione europea deve cooperare con la Conferenza dell’Aia di diritto internazionale privato allo scopo di garantire una procedura coordinata. Insomma, in questo campo non c’è nessun bisogno che l’UE reinventi la ruota.</p>
    </intervention>
    <intervention id="1-162-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, questo è un tema di grande importanza, ma anche molto delicato. Come sappiamo, nella scorsa legislatura avevamo discusso il caso delle adozioni di bambini romeni in Israele, innescando gravi problemi anche di natura politica. Oggi ecco una nuova iniziativa, credo motivata dalle migliori intenzioni, ma che sta surriscaldando gli animi, come ben vediamo. Bisogna fare attenzione a non eliminare anche gli aspetti positivi: nella foga di dare un futuro a quei bambini, non dobbiamo rendere possibili adozioni frettolose, permettendo di fatto che i minori vengano sottratti ai loro genitori. Tengo a lanciare un forte monito al riguardo.</p>
    </intervention>
    <intervention id="1-163-000" speaker_id="96855" name="Csanád Szegedi" is_mep="True" mode="spoken">
      <p sl="hu">Signor Presidente, onorevoli colleghi, sono lieto che sia stato incluso all’ordine del giorno il tema delle adozioni internazionali e dei bambini abbandonati. Reputo fondamentale dare la priorità alla tematica della protezione dell’infanzia in toto , sia nel nostro parlamento, sia nell’UE. Quando si parla di minori trascurati o abbandonati, noi dobbiamo costituire un esempio: anche loro hanno il diritto di crescere e divenire adulti sani, nel corpo come nell’anima. Per raggiungere tale risultato, è essenziale che i bambini abbandonati, trascurati o rimasti orfani crescano in una famiglia e in un ambiente sano. Dobbiamo fare quanto in nostro potere per garantire che il numero di bambini in orfanotrofio sia ridotto al minimo. L’emergenza dell’infanzia abbandonata assume particolare rilevanza se si pensa all’Europa che invecchia: ogni bambino è prezioso anche per il nostro futuro.</p>
    </intervention>
    <intervention id="1-164-000" speaker_id="23866" name="Edit Bauer" is_mep="True" mode="spoken">
      <p sl="hu">Signor Presidente, signora Commissario, la ringrazio per la risposta così completa. Se da un lato sappiamo che la Convenzione dell’Aia riguarda essenzialmente le adozioni internazionali, sappiamo anche che 26 Stati membri su 27 l’hanno sottoscritta. È quindi corretto affermare che l’attuazione di questa convenzione internazionale rientra nell’ambito della sussidiarietà, ma al contempo non possiamo permetterci alcuna ambiguità. La realtà ci impone di occuparci dell’infanzia non soltanto quando scoppia uno scandalo o quando scopriamo un centinaio di bambini venduti qui, o magari centinaia od oltre un migliaio venduti lì. Dobbiamo rendere adottabili le migliaia di bambini che nell’Unione si trovano in simili situazioni; non sono ammesse forme di elusione, perché l’Unione è responsabile in materia di tutela dei diritti dell’infanzia. Al contempo però constatiamo come tutta la problematica dell’adozione – e, con essa, la legislazione e le prassi internazionali –abbia riscosso l’effetto di gonfiare in modo abnorme alcuni diritti, rendendo di fatto impossibile adottare i bambini, penalizzando di conseguenza altri diritti dell’infanzia. Signora Commissario, chiedo progressi reali in relazione a quanto ha detto poco fa sull’assenza di una legislazione europea in materia di riconoscimento dei documenti per l’adozione nei vari Stati membri: questa legislazione dovrebbe già esistere.</p>
    </intervention>
    <intervention id="1-165-000" speaker_id="23805" name="Zita Gurmai" is_mep="True" mode="spoken">
      <p sl="hu">Signor Presidente, signora Commissario, onorevoli colleghi, la questione delle adozioni internazionali è tanto importante quanto le problematiche legate al divorzio transfrontaliero e merita la medesima attenzione, soprattutto perché spesso riguarda bambini che si trovano emotivamente, finanziariamente e in tutti i sensi alla mercé di decisioni prese da adulti. Sono minori che meritano dalla Comunità la massima protezione possibile.</p>
      <p sl="hu">Chi ha presentato interrogazioni orali sul tema delle adozioni internazionali si è preoccupato soprattutto del panorama legislativo, ma è altrettanto importante non perdere di vista le prassi. Una nuova politica, o anche solo una buona politica, e un nuovo contesto normativo sono possibili unicamente attingendo a dati e statistiche attendibili e alle prassi reali. Per capire se la legislazione vada modificata è indispensabile disporre di dati precisi e per questo ritengo pertinente l’interrogazione presentata dagli onorevoli colleghi. A mio avviso però l’intera problematica va trattata in un’ottica completa, rispetto agli autori dell’interrogazione io voglio fare un passo indietro.</p>
      <p sl="hu">E lo faccio chiedendo alla Commissione: disponiamo di statistiche accurate sui casi di adozione internazionale in seno all’Unione europea, o riguardo a paesi terzi? Quali sono esattamente i dati che raccogliamo in materia e con quali metodi? Chi raccoglie i dati? Se si tratta degli Stati membri, adottano tutti la stessa metodologia? In caso di adozione internazionale, in seno all’Unione europea o coinvolgendo un paese terzo, qual è il processo di selezione e preparazione di bambini e genitori? Come supervisioniamo la fase di preparazione? Disponiamo di norme comuni al riguardo? Quali sono le differenze tra le prassi degli Stati membri? Esistono limiti di età per bambini e genitori adottivi? A questi ultimi viene assicurato un regolare supporto professionale? Vi è un monitoraggio attendibile e costante? Sappiamo con quale frequenza i genitori adottivi riscontrino difficoltà e quali? In casi problematici, che tipo di supporto viene offerto nei vari Stati membri? Grazie per l’attenzione e grazie a lei, signora Commissario, per il suo eccellente lavoro.</p>
    </intervention>
    <intervention id="1-166-000" speaker_id="97086" name="Sonia Alfano" is_mep="True" mode="spoken">
      <p sl="it">Signor Presidente, onorevoli colleghi, da alcuni anni in Italia numerose famiglie e altrettanti bambini rumeni subiscono le conseguenze del blocco delle adozioni internazionali da parte della Romania.</p>
      <p sl="it">La Convenzione dell'Aia rappresenta il quadro di riferimento da attuare in maniera uniforme in tutti i paesi dell'Unione europea e in questo bisogna che la Romania faccia uno sforzo per adeguarsi. Se la Romania ritiene che il blocco delle adozioni internazionali sia funzionale a tutelare i bambini, ad esempio per il rischio che si sviluppi un traffico illegale degli stessi, affronti anche con l'aiuto dell'Unione europea questa problematica, inasprendo i controlli e con normative severe; è necessario però un impegno affinché tante famiglie per bene possano accogliere bambini che meritano una seconda opportunità di avere un'infanzia felice.</p>
      <p sl="it">Chiedo quindi alla Commissione in che maniera intende supportare un eventuale impegno della Romania a cancellare la moratoria sulle adozioni internazionali e, inoltre, vorrei conoscere la posizione della Commissione riguardo alla possibilità di creare un'Agenzia europea per le adozioni, anche alla luce degli studi effettuati.</p>
    </intervention>
    <intervention id="1-167-000" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, l’adozione può risultare, e spesso è, un bene per il minore, ma le procedure connesse all’adozione possono anche dare adito ad abusi, come la tratta o come bambini tolti ai legittimi genitori non perché li abbiano abbandonati, ma solo perché poveri e quindi non in grado di garantire alla prole condizioni di vita adeguate. L’elevato numero di bambini che vivono in istituto, oggetto della discussione odierna, spesso non include bambini abbandonati, ma piuttosto di figli di genitori indigenti che non riescono a far fronte alla difficile situazione personale in cui si trovano. Queste famiglie vanno aiutate e le pubbliche autorità potrebbero farlo spendendo molto meno che non mettendo i bambini negli orfanotrofi e facendoli adottare. Va sancito un principio inequivocabile, valido in tutta l’Unione: nessun bambino deve essere tolto ai genitori solo perché poveri. Anziché strappare i bambini alle loro famiglie, dobbiamo fornire aiuto. La povertà non può costituire una ragione valida per privare un bambino della propria famiglia biologica.</p>
    </intervention>
    <intervention id="1-168-000" speaker_id="96757" name="Raffaele Baldassarre" is_mep="True" mode="spoken">
      <p sl="it">Signor Presidente, onorevoli colleghi, Signora Commissario, oggi ci troviamo a discutere di quello che rappresenta un terribile controsenso per un'Unione che vuole assicurare la piena libertà di movimento dei propri cittadini ed essere funzionale alle esigenze degli stessi; un controsenso che rivela un concreto bisogno di aiuto da parte di taluni e l'impossibilità da parte di altri di poter offrire l'aiuto sollecitato.</p>
      <p sl="it">Quello delle difficoltà e degli ostacoli che si frappongono all'adozione internazionale è un paradosso che si traduce in un dramma per migliaia di bambini e famiglie all'interno dell'Unione europea. Le numerose convenzioni internazionali hanno dato prova di poter affrontare i problemi legati alle adozioni solo in maniera parziale: ciò è dovuto, da un lato, alla specificità di ogni convenzione e alla natura esclusiva delle stesse; dall'altro, però, il limite degli sforzi sinora profusi è nel carattere intergovernativo delle strutture e dei processi decisionali esistenti.</p>
      <p sl="it">Il trattato di Lisbona e la Carta dei diritti fondamentali offrono oggi i capisaldi giuridici e l'approccio politico, naturalmente, cambia. La protezione e il benessere dei bambini rientra ufficialmente tra i pilastri dei diritti salvaguardati dell'Unione. È questa la base del dibattito odierno e dell'interrogazione orale presentata, una base sulla quale poggia una discussione più ampia che dovrebbe essere a cuore di questo Parlamento, che dovrebbe essere puntuale e attenta in questo Parlamento e perseguita con la tenacia di cui la collega Angelilli ha dato prova.</p>
      <p sl="it">Permettetemi di ricordare Saint-Exupéry, il quale diceva: "Tutti i grandi sono stati bambini una volta, ma pochi di essi se ne ricordano".</p>
    </intervention>
    <intervention id="1-169-000" speaker_id="96823" name="Petru Constantin Luhan" is_mep="True" mode="spoken">
      <p sl="ro">Signor Presidente, l’interrogazione orale alla base della risoluzione sull’adozione internazionale pone una questione di importanza capitale per i nostri lavori parlamentari.</p>
      <p sl="ro">L’adozione internazionale può costituire un’alternativa solo dopo aver esplorato ogni altra via per un’adozione nazionale e pone una serie di interrogativi e ostacoli specifici, dovuti sostanzialmente alla scarsa interazione tra bambino e genitori adottivi prima dell’adozione, nonché alle difficoltà con cui il minore, una volta adottato, si adatta a una nuova lingua e a una nuova cultura. Alla base della risoluzione del Parlamento europeo va posto il principio di servire il superiore interesse del bambino e non dell’adottante, come sancito dalle convenzioni dell’ONU e dell’Aia, con particolare attenzione allo sviluppo del minore in un ambiente familiare che garantisca continuità educativa, nel rispetto del suo retroterra etnico, religioso, culturale e linguistico.</p>
      <p sl="ro">La considerazione ultima, in materia di adozione e quindi nella stesura della risoluzione, è il principio del reintegro del bambino in una famiglia biologica o estesa dopo la permanenza nel sistema di protezione. Vorrei chiarire un equivoco che sorge spesso fra il numero di bambini separati dai genitori ma in carico ai servizi sociali, e il numero di bambini adottabili. I bambini separati dai genitori usufruiscono della protezione dello Stato per un periodo limitato e non sono adottabili. Non credo occorrano meccanismi di controllo: bastano i principi già oggi applicati a livello internazionale.</p>
    </intervention>
    <intervention id="1-170-000" speaker_id="96843" name="Marco Scurria" is_mep="True" mode="spoken">
      <p sl="it">Signor Presidente, onorevoli colleghi, noi stiamo affrontando stasera questo dibattito, frutto anche dell'intervento di tante associazioni che in tutto il continente, in tutta l'Unione europea si sono rivolte a noi per, appunto, affrontare questo tema così delicato che abbiamo trasformato, a cominciare da Roberta Angelilli, in questa interrogazione.</p>
      <p sl="it">Ci hanno sottoposto un problema molto semplice, almeno sembra, da un punto di vista dialettico: ci sono tanti bambini negli istituti europei e ci sono tante famiglie che vogliono adottare bambini, ma spesso questo incrocio non avviene e i bambini continuano a rimanere negli istituti e le famiglie continuano a rimanere senza bambini.</p>
      <p sl="it">Bambini che, chiaramente, hanno la nostra priorità, la nostra attenzione, e quindi hanno bisogno di tutte le accortezze del caso, ma bambini che, quando rimangono per troppi anni negli istituti, spesso in questi istituti diventano oggetto dei mercanti di prostituzione e di traffici di organi per i nuovi mercanti di schiavi.</p>
      <p sl="it">Tutto questo avviene mentre appunto molte famiglie vorrebbero aprire le loro case a questi bambini e allora sono molto contento di aver ascoltato il Commissario per le misure che intende adottare, a cui dovremmo aggiungere, però, la possibilità di una maggiore cooperazione tra gli Stati in materia di collaborazione, di adozione internazionale, insieme ovviamente ad una vigilanza sulla tutela del minore adottato.</p>
      <p sl="it">Chiediamo quindi procedure più snelle nell'interesse delle famiglie e dei bambini, perché tra qualche anno questi ex bambini e ragazzi diventati uomini e donne non debbano chiedersi perché un'Europa piena di potenziali famiglie accoglienti li ha lasciati nella loro condizione.</p>
    </intervention>
    <intervention id="1-171-000" speaker_id="23894" name="Anna Záborská" is_mep="True" mode="spoken">
      <p sl="sk">Signor Presidente, vorrei trattare l’adozione in un’ottica leggermente diversa. Il bambino si merita il meglio e quindi, anzitutto, una famiglia. La propria o una nuova famiglia, con una madre e un padre che lo amino, una famiglia che non deve essere ostacolata né dall’Unione, né dai confini nazionali. Sebbene l’ultima parola in fatto di adozioni spetti agli Stati membri, è nostro dovere agevolare questo processo.</p>
      <p sl="sk">Ma non va dimenticato che prima di ogni altra cosa viene il bene del bambino. Questo significa aiutare i genitori, se sono in difficoltà in quanto la loro situazione sociale non può costituire un presupposto per l’adottabilità. Questo si chiama portar via un bambino a genitori poveri e, al contempo, è la cosa peggiore che si possa fare a un minore. E questa situazione è ancor più reale in caso di adozione internazionale.</p>
      <p sl="sk">In quanto firmataria dell’interrogazione presentata alla Commissione su questo tema, sono lieta che siano intervenuti così tanti onorevoli colleghi. Magari potessimo sfoderare la stessa energia, lo stesso senso di urgenza nel prestare attenzione, in tutte le politiche europee, all’interesse delle famiglie e alle loro esigenze.</p>
    </intervention>
    <intervention id="1-172-000" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Signor Presidente, l’adozione internazionale, basata sul principio del superiore interesse del bambino e sul rispetto dei suoi diritti fondamentali, costituisce un buon mezzo per trovare una famiglia a minori per i quali tale soluzione non è possibile nel paese d’origine.</p>
      <p sl="es">La tratta di esseri umani, lo sfruttamento sessuale e il lavoro in condizioni di schiavitù sono una realtà agghiacciante che colpisce centinaia di milioni di minori. Bastino le statistiche: oltre 145 milioni di minori abbandonati nel mondo; nella sola Russia, oltre 600 000 vivono per strada; dal 1980, oltre 2 milioni di bambini hanno perso la vita in conflitti armati; oltre 600 milioni di bambini vivono in estrema povertà; oltre 5 milioni muoiono ogni anno; oltre 130 milioni di bambini, nei paesi sviluppati, crescono senza poter accedere a un’istruzione di base proprio a causa della povertà, e il 60 per cento di questi sono femmine; in tutto il mondo 7 milioni di bambini sono sottoposti a schiavitù sessuale.</p>
      <p sl="es">Per tutte queste ragioni, dobbiamo avviare meccanismi che promuovano forme di adozione internazionale ispirate alla protezione dei minori, all’armonizzazione di requisiti e procedure diversi sanciti dalle legislazioni degli Stati membri, applicando l’articolo 21 della Carta europea dei diritti del fanciullo e nel rispetto dell’articolo 24 della nostra stessa Carta dei diritti fondamentali.</p>
    </intervention>
    <intervention id="1-173-000" speaker_id="96817" name="Erminia Mazzoni" is_mep="True" mode="spoken">
      <p sl="it">Signor Presidente, onorevoli colleghi, Signor Commissario, ho sottoscritto questa interrogazione proposta dalla collega Angelilli perché ritengo che ancor di più all'indomani di Lisbona l'Unione europea non possa non porre tra le proprie priorità la tutela dei minori.</p>
      <p sl="it">Le procedure di adozione sono, a mio avviso, solo la cartina di tornasole di una deriva sociale della quale abbiamo il dovere di farci carico ponendo degli argini. I minori, nel migliore dei casi, diventano oggetto di scambi commerciali che sono sicuramente non dignitosi per ciascuno di noi, ma purtroppo sono spesso anche vittime di sfruttamento e di violenza.</p>
      <p sl="it">Al di là del fenomeno dei cosiddetti fantasmi, cioè di quei nati in condizione di clandestinità e di abbandono che non vengono censiti dal sistema, si conta un numero incerto di bambini in stato di adottabilità, cui corrisponde un numero di coppie che richiedono l'adozione, che non si incontrano per questioni di interpretazione legislativa e di burocrazia ingombrante.</p>
      <p sl="it">L'Unicef ha di recente pubblicato uno studio dal quale emergono dati allarmanti anche in molti paesi europei. Come presidente della commissione per le petizioni mi sono imbattuta più volte in casi di conflitti normativi tra paesi dell'Unione dai quali derivano conseguenze negative, a volte drammatiche, solo per i minori.</p>
      <p sl="it">Le complesse procedure previste in molti ordinamenti nazionali non sempre si rivelano proficue per l'interesse del minore, i tempi lunghi contrastano con l'esigenza di promuovere il passaggio del minore entro il primo anno di vita per ridurre il trauma dello sradicamento e di evitare una lunga permanenza negli orfanotrofi, anche perché consideriamo che, superato un certo limite di età, purtroppo, vengono richiesti meno dal mercato.</p>
      <p sl="it">Alla luce di questi dati, credo che sia opportuno dar corso alla necessità avvertita da tempo di un coordinamento a livello europeo delle normative nazionali che consenta, da un canto, la semplificazione delle procedure delle adozioni intraeuropee e che, dall'altro, garantisca il rispetto dei principi fondamentali nelle adozioni da paesi extraeuropei.</p>
    </intervention>
    <intervention id="1-174-000" speaker_id="1892" name="Carlos Coelho" is_mep="True" mode="spoken">
      <p sl="pt">Signor Presidente, signora Commissario, onorevoli colleghi, mi congratulo sentitamente con la collega, onorevole Angelilli, per la sua opportuna interrogazione orale. Sono fra quanti considerano necessarie politiche più efficaci per la tutela dei minori allo scopo di prevenire situazioni di povertà, abusi e abbandono, nonché alternative al collocamento in istituto, tra le quali l’adozione svolge un ruolo chiave.</p>
      <p sl="pt">L’UNICEF ammette che il numero dei bambini in istituto non diminuisce e che l’incremento delle adozioni non basta a compensare il crescente numero di minori in tale situazione. Questo dimostra che dobbiamo farci un esame di coscienza. È essenziale fare il punto della situazione in materia di legislazione e prassi giuridiche e amministrative che regolamentano oggi le procedure di adozione nei vari Stati membri, così da individuare tutti i fattori che ne intralciano un funzionamento adeguato.</p>
      <p sl="pt">Per quanto riguarda i paesi non comunitari, è necessario monitorare il problema delle adozioni irregolari o clandestine, che si concentra nelle aree più povere. Come in Guinea Bissau, dove oltre il 50 per cento dei bambini è sconosciuto all’anagrafe; una simile situazione non può che agevolare lo sviluppo di reti criminali dedite alla tratta di minori.</p>
      <p sl="pt">Credo quindi che, in materia di adozioni internazionali, sia indispensabile una strategia europea di salvaguardia degli interessi dei minori finalizzata a evitare e prevenire il rapimento, la vendita e la tratta di esseri umani.</p>
    </intervention>
    <intervention id="1-175-000" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, in Irlanda il motto della International Adoption Association è che vi sono molti modi per formare una famiglia. La discussione di questa sera ribadisce l’interesse che suscita il tema dell’adozione. Questa associazione conta oltre 1 200 membri, alcuni dei quali disposti ad adottare un minore.</p>
      <p sl="en">L’atteggiamento verso l’adozione è molto cambiato. In Irlanda, in passato alle madri, specie se sole, i bambini potevano essere tolti e dati in adozione. Non è un passato di cui andar fieri, ma almeno ha determinato la nostra visione dell’adozione: al centro di tutto va posto il bambino, senza trascurare il ruolo chiave che spetta comunque alla famiglia biologica.</p>
      <p sl="en">Allo stesso modo, abbiamo il dovere e la responsabilità di dare a ogni bambino la miglior casa possibile. Ogni Stato membro – ed è questo il livello a cui agire – deve proteggere i bambini entro i suoi confini e l’Europa deve fungere da coordinatore.</p>
      <p sl="en">Spero che in Irlanda si terrà il referendum sui diritti del fanciullo. Se ne fa un gran parlare, ma con scarsi risultati. Spero che quel referendum verrà indetto, perché comporterà di certo un miglioramento. È stata una discussione davvero utile e ne sono grata ai colleghi.</p>
    </intervention>
    <intervention id="1-176-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, il dono più grande per un bambino è una famiglia felice. Molti lo trovano a casa, con i propri genitori, ma molti lo ottengono invece con l’adozione.</p>
      <p sl="en">Entrambe le soluzioni sono preferibili a un istituto, purché, ovviamente, non vi siano corruzioni o forme di sfruttamento.</p>
      <p sl="en">Trovare un equilibrio è molto difficile, ma – nel rispetto della Convenzione dell’Aia eccetera – secondo me, se vi sono potenziali adottanti in buona fede e irreprensibili, anziché asfissiarli con procedure interminabili, costose ed estenuanti, noi dovremmo aiutarli a rendere possibile il dono di una famiglia felice a un bambino che, altrimenti, non l’avrebbe mai.</p>
      <p sl="en">Va trovato questo delicato equilibrio perché, da insegnante, ho visto tanti bambini adottati e posso dire che molti di loro vivevano in famiglie inappuntabili.</p>
    </intervention>
    <intervention id="1-177-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, onorevoli colleghi, onorevole Angelilli, Signora Commissario, la protezione e la cura del benessere dei minori sono divenuti, con l'entrata in vigore del trattato di Lisbona, uno dei diritti fondamentali che l'Europa tutela in maniera vincolante. Ciononostante, si registrano ancora in Europa troppi episodi di abbandono di minori, che finiscono nel migliore dei casi in orfanotrofio. Una situazione drammatica, che per le nostre democrazie non può essere tollerata.</p>
      <p sl="it">Occorre per questo mettere in campo tutte le energie necessarie per impedire che questa situazione diventi ingestibile, adottando una strategia per innalzare il livello di attenzione e favorendo al massimo il diritto di adottare i minori a livello internazionale.</p>
      <p sl="it">Per fare ciò, innanzitutto, serve una precisa fotografia della situazione in tutti i paesi membri, con un monitoraggio costante da effettuare magari attraverso l'istituzione di un osservatorio permanente sui diritti dei minori. Inoltre, è necessario avere un quadro complessivo delle misure in essere prese dall'Unione europea e di quelle che potrebbero essere intraprese per tutelare al massimo i minori che devono essere adottati dai cittadini europei.</p>
    </intervention>
    <intervention id="1-178-000" speaker_id="96955" name="Catherine Bearder" is_mep="True" mode="spoken">
      <p sl="en">Signor Presidente, l’ampia gamma di strumenti che oggi governano le adozioni internazionali ha indotto confusione attorno a chi ha il compito di tutelare i minori in caso di adozione internazionale. La Commissione deve controllare le autorità competenti per garantire che gli organi preposti a disciplinare i diritti di adottanti ed adottati garantiscano il rispetto di standard minimi e che il minore possa mantenere, a lungo termine, un legame con la cultura e il paese d’origine.</p>
      <p sl="en">In particolare, sono necessari provvedimenti in risposta all’abuso e alla tratta di minori, che, come mostra un rapporto nel mio Paese, è in preoccupante aumento sia a livello interno che transfrontaliero. La tratta e il riciclaggio di minori (ossia il rapimento di bambini per venderli poi a genitori adottivi come orfani) è un fenomeno che, a livello internazionale, non riceve la debita attenzione.</p>
      <p sl="en">Chiedo alla Commissione di svolgere un ruolo più attivo in materia di adozioni internazionali, di prendere provvedimenti concreti per migliorare l’involuto e confuso quadro legislativo che oggi regola le adozioni internazionali nell’Unione europea e di proteggere una categoria di soggetti tanto vulnerabili.</p>
    </intervention>
    <intervention id="1-179-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, stiamo ora discutendo di adozioni internazionali perché in ogni paese ci sono bambini che, per ragioni diverse, non possono vivere in famiglie funzionanti o essere inseriti in una nuova famiglia nel loro paese d’origine.</p>
      <p sl="sk">Non è accettabile rivivere la situazione già vista in anni recenti, quando un paese più ricco, come l’Italia, ha potuto facilmente adottare bambini dalla meno ricca Romania. Come tanti onorevoli colleghi hanno già ricordato, la povertà non può certo costituire una ragione sufficiente per togliere i bambini a una famiglia e per autorizzare un’adozione internazionale.</p>
      <p sl="sk">Ribadisco con forza che, in questa situazione, occorre puntare non solo sul diritto nazionale, ma anche su quello internazionale per prevenire ogni rischio di abusi, tratta o rapimento di minori.</p>
    </intervention>
    <intervention id="1-180-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Signor Presidente, richiamo anche io la convenzione ONU, che afferma che le adozioni internazionali possono fungere solo da alternativa per dare sostegno al minore che non possa essere inserito in una famiglia adottiva o che non possa essere accudito adeguatamente nel paese d’origine.</p>
      <p sl="ro">Liberalizzare le adozioni internazionali comporta vari rischi: da un lato aumenta la possibilità di abusi e tratta di minori a causa di interessi economici e delle difficoltà nel monitorare la situazione dopo l’adozione; dall’altro separare il bambino dai genitori biologici e dal luogo di origine può comportare conseguenze avverse sul piano psichico, sociale ed educativo. Parlando di adozione, dobbiamo pensare anzitutto al bene del bambino. Non si possono esercitare pressioni su Stati con tradizioni e procedure legali diverse in materia di adozione solo per liberalizzare l’adozione internazionale.</p>
    </intervention>
    <intervention id="1-181-000" speaker_id="34234" name="Antonyia Parvanova" is_mep="True" mode="spoken">
      <p sl="en">Signor Presidente, richiamo ancora una volta la vostra attenzione sulla prassi dell’adozione illegale. In Europa, soprattutto nel Sud-Est, esiste una rete criminale dedita al traffico dei minori: centinaia di bambini sono adottati illegalmente oppure venduti.</p>
      <p sl="en">Forti dei tanti risultati ottenuti da questo Parlamento, su un problema simile non possiamo accontentarci di un misero considerando nella direttiva sulla tratta di esseri umani. Invito la Commissione ad adottare misure speciali per prevenire pratiche tanto odiose. Si tratta di criminalità organizzata e quindi, insisto, va affrontata a livello di europeo.</p>
    </intervention>
    <intervention id="1-182-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Signor Presidente, la risoluzione sull’adozione internazionale nell’Unione europea deve menzionare chiaramente i seguenti aspetti: le famiglie che intendono ricorrere all’adozione internazionale devono sottomettersi al parere dell’organo nazionale competente nel paese d’origine e l’adozione internazionale può avvenire solo con la supervisione delle autorità competenti di entrambi gli Stati membri, quello della famiglia e quello del minore.</p>
      <p sl="ro">Il monitoraggio successivo a un’adozione internazionale deve essere condotto dall’organo nazionale competente; infine, ma non per importanza, le procedure previste per l’adozione internazionale devono prevedere che le autorità nazionali competenti informino con regolarità lo Stato membro d’origine sulla crescita del bambino.</p>
    </intervention>
    <intervention id="1-183-000" speaker_id="4545" name="Catherine Stihler" is_mep="True" mode="spoken">
      <p sl="en">Signor Presidente, volevo solo aggiungere un breve commento sui bambini cresciuti dai parenti e su questi parenti.</p>
      <p sl="en">Questi parenti spesso sono i nonni, che divengono così i principali educatori dei nipoti, magari perché il genitore è drogato o è morto a causa della sua tossicodipendenza.</p>
      <p sl="en">Vorrei presentare all’Aula l’opera meritoria svolta da Mentor UK sui diritti dei parenti che allevano un bambino. Alcuni nonni adottano i nipoti, altri no, ma se ne occupano ugualmente, garantendo loro la sicurezza di una famiglia stabile. Eppure, i diritti dai bambini cresciuti dai parenti sono ancora inferiori rispetto a quelli riconosciuti ai bambini in un istituto. Speravo che nel corso della discussione questo aspetto sarebbe emerso; se l’argomento è comunque di vostro interesse, vi esorto a esaminare l’opera svolta da Mentor UK, così come gli aiuti erogati nei vari paesi ai parenti che crescono un bambino.</p>
    </intervention>
    <intervention id="1-184-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. – Signor Presidente, anzitutto desidero fare eco a quanti hanno ringraziato l’onorevole Angelilli per aver avviato l’interessante discussione di questa sera. Per tirare le file, vorrei fare cinque osservazioni.</p>
      <p sl="en">In primo luogo, la Commissione conviene sull’importanza di tutelare e promuovere, nelle adozioni tra paesi diversi, i diritti del minore. Questo è, e resterà, il principale obiettivo della Commissione in ogni discussione in materia, tanto nel contesto della Convenzione dell’Aia, quanto nel nostro operato per i diritti dell’infanzia in Europa.</p>
      <p sl="en">Su questo aspetto, tengo a sottolineare che nell’imminente comunicazione sui diritti dell’infanzia presenteremo azioni volte a promuovere i diritti dei minori per il quadriennio 2011-2014; queste azioni includono anche interventi volti a migliorare il sostegno della Commissione agli Stati membri nell’attuazione della Convenzione ONU sui diritti dell’infanzia. Come ho ricordato in relazione al Libro verde, stiamo adottando provvedimenti per agevolare la libera circolazione degli atti di diritto civile, come le sentenze di adozione, Promuovendo quindi il reciproco riconoscimento delle sentenze di adozione all’interno dell’UE.</p>
      <p sl="en">Quanto alle vostre preoccupazioni circa la delicatezza dell’argomento e la necessità di calarlo nel contesto delle realtà e delle legislazioni nazionali, la Commissione ribadisce che la normativa romena in materia di adozioni internazionali è di competenza del solo governo nazionale. Il provvedimento adottato va visto in congiunzione con le prassi abusive di cui, in passato, la Romania è stata teatro nelle adozioni internazionali. La Commissione segue da vicino l’evolvere della legislazione romena, ma ribadisco ancora una volta che le successive modifiche di questa legge costituiscono una prerogativa della sola Romania.</p>
      <p sl="en">Sul monitoraggio, siamo fermamente convinti che l’organo più indicato sia la commissione speciale della Convenzione dell’Aia sulla tutela dei minori e sulla cooperazione in materia di adozione internazionale. La Commissione partecipa a tale organo di monitoraggio e, nel quadro dei suoi lavori, terremo conto di gran parte delle considerazioni esposte questa sera.</p>
      <p sl="en">La Commissione reputa l’accreditamento una competenza nazionale, che fa capo al diritto di famiglia di ciascuno Stato membro e che pertanto va trattata a quel livello.</p>
      <p sl="en">Infine, trasmetterò alla Vicepresidente Reding le osservazioni formulate questa sera, tra le quali l’interrogazione ricordata da un onorevole parlamentare ancora in attesa di risposta.</p>
      <p sl="en">Da madrina di un bambino adottato, so bene quanto un argomento come l’adozione possa essere difficile e delicato e quanti fattori entrino in gioco nella decisione di adottare. Ho seguito la discussione non soltanto con grande interesse, ma anche con la consapevolezza che non è questione solo di leggi, ma anche di cuore e di mente. Auguriamoci quindi che menti e cuori agiscano nell’interesse dei minori, i nostri e quelli di altri paesi.</p>
    </intervention>
    <intervention id="1-185-000" speaker_id="4436" is_mep="True" mode="spoken" role="Presidente">
      <p sl="unknown">Comunico di aver ricevuto cinque proposte di risoluzione conformemente all'articolo 115, paragrafo 5, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 19 gennaio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-186-000" speaker_id="23938" name="John Attard-Montalto" is_mep="True" mode="written">
      <p sl="en">La risoluzione oggetto della discussione odierna non fa che riaffermare i principi fondamentali del diritto dei minori all’adozione e della tutela dei loro interessi. È però insoddisfacente quanto a proposte concrete per snellire e rendere meno burocratiche le procedure di adozione, senza compromessi sulle garanzie. Migliaia di orfani e trovatelli vivono in condizioni indegne e vi sono migliaia di coppie senza figli che a questi bambini potrebbero dare un futuro. Non basta invitare le istituzioni dell’Unione a costituirsi parte attiva alla Conferenza dell’Aia nel premere per migliorare, razionalizzare ed agevolare le procedure di adozione internazionale. Sarebbe invece più ragionevole avanzare proposte concrete su come snellire e agevolare le procedure per l’adozione internazionale e sarebbe ancora meglio se il tema dell’adozione internazionale fosse collocato nel più vasto contesto dell’adozione in generale. I governi nazionali devono legiferare nell’ottica di dare nuovo slancio alla legislazione in materia e di consentire l’adozione di minori abbandonati dai genitori. In numerosi ordinamenti per l’adozione rimane obbligatorio l’assenso dei genitori biologici, anche quando hanno completamente abbandonato il figlio.</p>
    </intervention>
    <intervention id="1-187-000" speaker_id="96981" name="Franz Obermayr" is_mep="True" mode="written">
      <p sl="de">I bambini sono fra i soggetti sociali più bisognosi di protezione, specie se orfani, vulnerabili o vittime di abusi. In caso di adozione internazionale, i minori strappati all'ambiente in cui erano abituati a vivere spesso ne ricavano un grave danno. Il benessere del bambino deve avere sempre la priorità, un aspetto che anche l’ONU deve tener ben presente. L'anno scorso, a Città del Messico è stata lanciata una campagna sui biglietti della metropolitana con l'obiettivo di promuovere il diritto delle coppie omosessuali all'adozione. Stando ai giornali, la campagna aveva il patrocinio dell'ONU, sebbene gli psicologi confermino che per lo sviluppo del bambino è fondamentale avere come modelli un padre E una madre. Legami familiari stabili sono particolarmente importanti nel caso di bambini adottati, che come tali non hanno avuto una partenza tra le più facili nella vita. Ogni coppia può trovarsi in difficoltà, ma per il bene dei figli i problemi non vanno ritenuti irrimediabili per partito preso.</p>
    </intervention>
    <intervention id="1-188-000" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">Sono davvero lieta che il Parlamento europeo esamini oggi il tema dell'adozione, che mi sta particolarmente a cuore. Ci consente di trattare, a titolo obbligatorio, l’esplicito riferimento ai bambini nella Carta dei diritti fondamentali e all’articolo 3 del TUE. L'adozione internazionale può significare l'opportunità di una vita normale e di una famiglia felice per tanti minori abbandonati che, per ragioni di età o di salute, nel loro paese non verrebbero adottati da nessuno. Oggi, in Europa, nei paesi in cui l'aborto è consentito e facilmente praticabile, i bambini adottabili sono pochi; in altri paesi sono invece numerosi e, eccezion fatta per i più piccoli, non hanno alcuna possibilità di trovare una famiglia. È poi in crescita il numero di coppie in difficoltà ad avere figli o con problematiche di fertilità incurabili. Accolgo quindi con entusiasmo il lavoro svolto dalla Commissione in questo campo. Gli Stati membri devono concordare una semplificazione procedurale che eviti lungaggini e complicazioni, senza dimenticare la necessità di istituire sistemi di protezione e monitoraggio che prevengano la tratta di minori.</p>
    </intervention>
  </section>
  <section id="creitem19" title="19. Interventi di un minuto (articolo 150 del regolamento)">
    <intervention id="1-190-000" speaker_id="4436" is_mep="True" mode="spoken" role="Presidente">
      <p sl="unknown">L'ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-191-000" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, sono trascorsi 19 mesi da quando il Canada, in modo improvviso e unilaterale, ha introdotto l'obbligo di visto per i cittadini della Repubblica ceca che, in qualità di Stato membro, non ha facoltà di introdurre un obbligo reciproco per i canadesi. Il Presidente Barroso ha precisato subito che la questione non era bilaterale e che riguardava invece l'Unione, ma purtroppo il Commissario Malmström non la considera una priorità, limitandosi a monitorare passivamente i negoziati bilaterali. In risposta al mio intervento, il Consiglio ha affermato che l'Unione non sta considerando una reciprocità, non avendo ricevuto alcuna proposta dalla Commissione. I cittadini cechi divengono così, de facto, cittadini comunitari di serie B dal punto di vista dei diritti ed è sorprendente che i canadesi continuino a viaggiare nella Repubblica ceca senza visto.</p>
      <p sl="cs">Sottolineo che la poca solerzia della Commissione aggrava anche il rischio che la Repubblica ceca ritardi la ratifica degli accordi fra Unione europea e Canada. Non ha altra scelta per tutelare i diritti dei suoi cittadini, visto che l'UE non fa pressioni sul Canada. Le chiedo quindi che la Commissione affronti subito il Canada, prendendo le parti anche di Bulgaria e Romania. Il principio di solidarietà e una politica comune dei visti non costituiscono più valori europei? Il Commissario si rende conto della posta in gioco?</p>
    </intervention>
    <intervention id="1-192-000" speaker_id="96823" name="Petru Constantin Luhan" is_mep="True" mode="spoken">
      <p sl="ro">Signor Presidente, l'assunzione di sostanze psicoattive e psicotrope, che generalmente ricade in una zona grigia dal punto legislativo, ha effetti ben più gravi degli stupefacenti oggi noti. Sono sostanze facilmente reperibili nei “negozi dei sogni”, che le spacciano per prodotti "etnobotanici", termine inventato per far apparire innocui l'assunzione e lo spaccio di stupefacenti.</p>
      <p sl="ro">Paesi come Polonia, Israele, Svezia, Danimarca, Inghilterra e Germania hanno già messo al bando parecchie sostanze simili, identificandole come psicotrope o psicoattive. Le sostanze presenti sul mercato, seppur non incluse nella lista di quelle bandite, sono difficilmente controllabili e questo impedisce agli operatori sanitari di prestare assistenza a fronte di associazioni chimiche dagli effetti non noti. L'unica nostra arma è chiudere quei negozi, per concentrarci sull'arresto delle vendite online.</p>
    </intervention>
    <intervention id="1-193-000" speaker_id="39317" name="Anni Podimata" is_mep="True" mode="spoken">
      <p sl="el">Signor Presidente, l'incessante crisi nell'eurozona ha messo ciascuno di noi (istituzioni europee, Stati membri e leader politici) dinanzi alle proprie responsabilità. Dobbiamo prendere l'iniziativa a prescindere dai mercati, dobbiamo dare una risposa integrata e convincente alla crisi, che si affianchi – e che quindi non sostituisca, o peggio ignori – agli obblighi già assunti dagli Stati membri, che vanno comunque onorati. In questo contesto, personalità di spicco, partiti politici, cittadini scesi in piazza e sindacati ribadiscono che gli eurobond possono svolgere un ruolo chiave nel superare la crisi del debito e salvaguardare la stabilità dell'euro.</p>
      <p sl="el">Tengo a sottolineare che il Consiglio deve immediata risposta alle istanze formulate da questo Parlamento nella risoluzione del 16 dicembre 2010, inviando un segnale chiaro alla Commissione, affinché analizzi l’argomento in dettaglio e presenti proposte specifiche.</p>
    </intervention>
    <intervention id="1-194-000" speaker_id="2155" name="Graham Watson" is_mep="True" mode="spoken">
      <p sl="en">Signor Presidente, intervengo per prendere le parti delle centinaia di migliaia di passeggeri coinvolti nel caos nei cieli d'Europa nei dieci giorni prima di Natale e nella confusione delle soluzioni alternative per portarli a destinazione con i rispettivi bagagli. L'incapacità di compagnie aeree e aeroporti di fronteggiare qualche centimetro di neve in alcuni Stati membri ha provocato ritardi inimmaginabili, disagi e disperazione fra i viaggiatori.</p>
      <p sl="en">Invito la commissione parlamentare per i trasporti e il turismo, il Commissario ai Trasporti e i ministri dei Trasporti in seno al Consiglio a indagare su questa situazione di caos, a prendere provvedimenti per evitare che si ripeta, a garantire ai malcapitati indennizzi adeguati e a studiare, per il futuro, una condivisione dell'onere dei risarcimenti fra compagnie aeree e altri soggetti coinvolti, come le società aeroportuali.</p>
      <p sl="en">Insolite nevicate e temperature eccezionalmente basse, come previsto nel 2009 dall'Istituto Potsdam, sono causate dallo scioglimento della calotta glaciale artica e saranno sempre più frequenti. Non possiamo evitarle (anche se siamo comunque obbligati a fare il possibile per limitarle), ma possiamo e dobbiamo essere preparati.</p>
    </intervention>
    <intervention id="1-195-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, la commissione speciale d'inchiesta sullo schianto di un aereo polacco nei pressi della città russa di Smolensk, il 10 aprile scorso, ha pubblicato a Mosca le conclusioni del proprio rapporto. Nel disastro hanno perso la vita il Presidente polacco e altri 96 passeggeri, fra cui alcune delle figure più eminenti del paese. Quel rapporto è un vero scandalo, infarcito di menzogne, e scarica sui polacchi la responsabilità le disastro, con buona pace dei gravi errori commessi dai russi come l'imperizia con cui la torre di controllo di Smolensk ha guidato l'aeromobile nella fase di discesa. Nel rapporto, i russi non hanno tenuto conto, anzi hanno deliberatamente ignorati i commenti della Polonia presentati in una ventina di pagine. È una situazione inaccettabile: l'Unione non può chiudere gli occhi.</p>
    </intervention>
    <intervention id="1-196-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, il 2010, Anno europeo della lotta alla povertà e all’esclusione sociale, è alle spalle. In questo anno l'Unione, con un cinismo e un'ipocrisia senza precedenti, ha messo in atto politiche e orientamenti che si sono tradotti in un netto aumento della povertà e dell'esclusione, come possiamo constatare ora.</p>
      <p sl="pt">In Portogallo la legge Finanziaria 2011, redatta e approvata con le fortissime pressioni e il consenso dell'Unione europea, trascinerà il paese nella recessione, con un irrimediabile regresso sociale, un aumento della disoccupazione a livelli da record, una povertà e un'esclusione sociale diffuse.</p>
      <p sl="pt">A questo si aggiunga le inaccettabili pressioni e ricatti cui è stato sottoposto il paese nelle ultime settimane, che noi in questa sede denunciamo con forza: i toni sempre più intimidatori del capitalismo finanziario e delle istituzioni al suo servizio per costringere i portoghesi a piegarsi al sopruso e al saccheggio, ad accettare che le risorse del paese finiscano nelle tasche dei capitalisti finanziari.</p>
      <p sl="pt">Una cosa è certa: avanti di questo passo, aspettiamoci un anno di forte lotta.</p>
    </intervention>
    <intervention id="1-197-000" speaker_id="97016" name="Angelika Werthmann" is_mep="True" mode="spoken">
      <p sl="en">Signor Presidente, tenuto conto dell'articolo 18 della Dichiarazione universale dei diritti dell'uomo, nonché dell'articolo 10 della Carta dei diritti fondamentali dell'Unione europea, mi hanno comunicato che proprio il giorno di Natale nella chiesa di San Sinesio, nella città occupata di Rizokarpaso, è stata commessa una pesante violazione della libertà di culto.</p>
      <p sl="en">Le cosiddette autorità, con il consenso della Turchia, hanno impedito la funzione del sabato con la scusa che non era stata richiesta l'autorizzazione a tenere la Messa quel giorno, mentre stando alla Chiesa di Cipro l'autorizzazione era stata regolarmente richiesta ai primi di dicembre, come da 36 anni a questa parte.</p>
      <p sl="en">Signor Presidente, la esorto di prendere tutte le misure necessarie per garantire la libertà di culto sul territorio di uno Stato membro dell'UE.</p>
    </intervention>
    <intervention id="1-198-000" speaker_id="28474" name="Ioannis Kasoulides" is_mep="True" mode="spoken">
      <p sl="en">Signor Presidente, a Rizokarpaso il giorno di Natale le forze di sicurezza turche hanno interrotto con la forza la Messa di Natale in presenza dei pochi cristiani rimasti (peraltro anziani), trascinando il sacerdote fuori dalla chiesa e ingiungendo ai fedeli di disperdersi. Il pretesto: l'autorizzazione scritta riguardava la Messa domenicale, ma Natale cadeva di sabato.</p>
      <p sl="en">Dover chiedere l'autorizzazione per una Messa è una limitazione della libertà di culto già in sé, figurarsi quindi interrompere la Messa di Natale aggrappandosi a un cavillo burocratico. E tutto questo accade in uno Stato membro dell'Unione e su ordine di un paese che aspira ad aderirvi.</p>
      <p sl="en">In base agli accordi di Vienna, ai 12 000 greci ciprioti rimasti intrappolati nella Penisola di Carpaso dopo l'invasione turca è stato consentito di andarsene. Oggi sono 300 ed è facile capirne il perché.</p>
    </intervention>
    <intervention id="1-199-000" speaker_id="96678" name="Alf Svensson" is_mep="True" mode="spoken">
      <p sl="sv">Signor Presidente, reputo della massima importanza che l'Unione europea si faccia promotrice di un dialogo interreligioso ai massimi livelli. Vorrei inoltre chiedesse alla Turchia di ospitarlo. Sappiamo bene come sono trattati i cristiani in giro per il mondo, dal Medio Oriente, ai copti egiziani, ai cristiani iracheni, e così via. Sono fermamente convinto che non possiamo limitarci a dare le notizie e restare a guardare: dobbiamo agire.</p>
      <p sl="sv">La prima cosa da fare, secondo me, è intavolare un dialogo. Sarebbe molto utile se proprio la Turchia, con lo spirito di conciliazione che a mio avviso la contraddistingue, potesse ospitare un simile dialogo, tra ebrei, cristiani e musulmani. Dobbiamo avviare un ampio dialogo tra le fedi, sotto l'egida dell'Unione europea.</p>
    </intervention>
    <intervention id="1-200-000" speaker_id="96884" name="Philippe Juvin" is_mep="True" mode="spoken">
      <p sl="fr">Signor Presidente, in Iraq come in Egitto, i cristiani ci testimoniano la loro grande sofferenza. Ben presto, onorevoli colleghi non vi saranno più cristiani proprio nelle terre in cui è nata la cristianità. Come abbiamo appena visto, in Turchia, un paese musulmano laico che bussa alla nostra porta, cent'anni fa il 20 per cento della popolazione era cristiano; oggi neppure l'1 per cento.</p>
      <p sl="fr">Il cambiamento di cui siamo testimoni sorge dal profondo. Il mondo arabo e musulmano sta perseguitando i cristiani, commina condanne, impedisce le conversioni, castiga, uccide. È evidente che l'Islam sta diventando una religione di Stato e il risultato è sotto gli occhi di tutti: il Cristianesimo è la religione più perseguitata al mondo.</p>
      <p sl="fr">Eppure, onorevoli colleghi, la difesa dei cristiani in Medio Oriente aiuta a controbilanciare l'ascesa dell'estremismo islamista. Ovunque, la presenza di cristiani è un fattore di equilibrio e dobbiamo quindi difenderla al meglio.</p>
      <p sl="fr">Onestamente mi chiedo che fine abbiano fatto i paladini dei diritti umani, felici come noi di vedere un Occidente laico e pluralista, per girare poi pudicamente la testa di fronte a un Medio Oriente che, poco a poco, sta diventando appannaggio di una sola religione.</p>
    </intervention>
    <intervention id="1-201-000" speaker_id="97125" name="Frédéric Daerden" is_mep="True" mode="spoken">
      <p sl="fr">Signor Presidente, onorevoli colleghi, il governo ungherese ha deciso, alla fine del 2010, di non sovvenzionare più l'istituto per l'infanzia fondato a Budapest da Emmi Pikler.</p>
      <p sl="fr">La studiosa ungherese aveva dato vita al centro per sviluppare metodi didattici per la prima infanzia su base scientifica. L'efficacia dei suoi metodi per lo sviluppo psicomotorio dei bambini è riconosciuta a livello internazionale e in Europa sono stati creati numerosi istituti per l'infanzia basati su questo modello, anche nella mia città in Belgio.</p>
      <p sl="fr">È deplorevole che, proprio alla fine dell'Anno europeo per la lotta alla povertà (soprattutto infantile) l'Ungheria lanci un segnale del genere. Una decisione sorprendente, se si pensa al prestigio internazionale dell'Istituto Pikler e al desiderio delle autorità amministrative del paese hanno affermato di mantenerlo attivo. Mi domando quindi, e senza preconcetti, quali siano state le ragioni dietro la decisione del governo ungherese.</p>
    </intervention>
    <intervention id="1-202-000" speaker_id="97203" name="Ramon Tremosa i Balcells" is_mep="True" mode="spoken">
      <p sl="en">Signor Presidente, vorrei manifestare i miei timori per l'accordo UE-Marocco: nella versione attuale dell’accordo, il futuro del comparto agricolo nei paesi euromediterranei sarà seriamente compromesso.</p>
      <p sl="en">Dobbiamo aprire le nostre frontiere e giungere a un accordo insieme al settore agricolo europeo, non alle sue spalle. La Commissione ha condotto alcuni studi dai quali si evince chiaramente come i paesi euromediterranei saranno i più colpiti dall'accordo con il Marocco.</p>
      <p sl="en">Non ratificherei questo accordo in assenza di alcune clausole sul mercato del lavoro, sulla dimensione sociale e sull'ambiente marocchini. Se non faremo nulla, rischieremo di penalizzare la nostra agricoltura e la filiera agroalimentare, soprattutto nei Paesi euromediterranei. Ecco i timori che volevo comunicarvi questa sera.</p>
    </intervention>
    <intervention id="1-203-000" speaker_id="101580" name="Constance Le Grip" is_mep="True" mode="spoken">
      <p sl="fr">Signor Presidente, così come altri onorevoli colleghi vorrei parlare della persecuzione dei cristiani nel mondo, soprattutto in Medio Oriente.</p>
      <p sl="fr">Non intendo ricordare gli atti orribili perpetrati di recente, ma affermo invece con chiarezza che difendere i cristiani in Medio Oriente e in tutto il mondo, così come rivendicare la libertà di culto e la pluralità di credo, significa difendere la libertà, la democrazia e i diritti umani, ossia i valori al cuore del progetto europeo, valori universali, o almeno così riteniamo tutti noi.</p>
      <p sl="fr">È giunto il momento di superare l'indignazione, le emozioni e le condanne solenni per passare dalle parole ai fatti. Chiedo quindi con forza alle autorità europee (l'Alto rappresentante per gli affari esteri e la politica di sicurezza, ma anche tutti i nostri leader e ministri degli Esteri) di attuare misure specifiche e di varare un preciso piano d'azione che renda prioritarie la diversità di culto e la lotta a ogni persecuzione religiosa.</p>
    </intervention>
    <intervention id="1-204-000" speaker_id="96826" name="Tamás Deutsch" is_mep="True" mode="spoken">
      <p sl="hu">Signor Presidente, onorevoli colleghi, sino allo scorso maggio in Ungheria il governo è stato in mano per otto anni a una coalizione di socialisti e liberali. In quegli otto anni, la democrazia non ha fatto che indebolirsi, le violazioni dei diritti umani sono divenute una piaga e la libertà di stampa è stata limitata senza posa. Ma né i socialisti né i liberali europei hanno mai detto nulla in merito a questa situazione. Lo scorso maggio, la stragrande maggioranza degli ungheresi ha votato contro il governo liberalsocialista e, con una valanga elettorale senza precedenti in Europa, ha mandato al governo Fidesz e i democratici cristiani. A fine anno, questo governo ha adottato una nuova legge sui media che tutela la libertà di stampa. In questo contesto l'Ungheria e il suo governo, che assicurano ora la Presidenza dell'Unione europea, sono sottoposti a mille attacchi;dobbiamo ribellarci a questo comportamento doppio che ,al si concilia con gli standard europei.</p>
    </intervention>
    <intervention id="1-205-000" speaker_id="23873" name="Sergej Kozlík" is_mep="True" mode="spoken">
      <p sl="sk">Signor Presidente, tre anni fa l'area Schengen si è allargata fino ad includere nuovi paesi. Alle frontiere tra vecchi e nuovi Stati membri, però, continuano ad esistere misure restrittive.</p>
      <p sl="sk">Al valico di Rusovce-Kittsee, frontiera autostradale fra Slovacchia e Austria, per esempio, gli austriaci impongono un limite di velocità bassissimo di 30 km/h; al contempo, il passaggio è ulteriormente strozzato da una barriera di cemento.</p>
      <p sl="sk">I controlli di velocità sui veicoli in transito sono frequenti, così come i controlli di polizia su documenti e bagagli.</p>
      <p sl="sk">L'appartenenza a Schengen è sinonimo di libera circolazione di merci e persone; la segnaletica stradale dovrebbe essere l’unico segnale per accorgersi di aver varcato una frontiera. I comportamenti indicati, che non riguardano solo l’Austria, violano le regole di Schengen e la Commissione deve predisporre una risposta adeguata.</p>
    </intervention>
    <intervention id="1-206-000" speaker_id="96800" name="Marek Henryk Migalski" is_mep="True" mode="spoken">
      <p sl="pl">Signor Presidente, alcuni colleghi hanno parlato delle discriminazioni contro i cristiani. voglio Vorrei invece parlare di una forma di demonizzazione contro alcuni paesi europei. Nelle ultime settimane, all'inizio della Presidenza ungherese, sugli ungheresi sono piovute le critiche, molto spesso infondate e ingiustificate. Oltre alle dichiarazioni del ministro degli Esteri del Lussemburgo, ve ne sono state molte altre, ugualmente inique e a mio avviso offensive verso gli ungheresi, avanzate da politici membri di questo Parlamento, fra cui l'onorevole Schulz. Mi pare sintomatico di una certa mentalità che divide gli Stati europei in "migliori", ovvero che appartengono all’UE da più tempo, e “peggiori”, ovvero gli Stati che hanno aderito solo nel 2004.</p>
      <p sl="pl">Una simile forma di discriminazione deve a mio avviso finire. Tutti se ne devono fare una ragione: vi sono nuovi Stati membri nell'Unione e a pieno titolo, va ricordato soprattutto in quest'Aula. Chiedo quindi che chi, fra di noi, si permette simili discriminazioni venga ripreso e sanzionato.</p>
    </intervention>
    <intervention id="1-207-000" speaker_id="96652" name="Alajos Mészáros" is_mep="True" mode="spoken">
      <p sl="hu">Signor Presidente, come molti onorevoli colleghi, do il benvenuto alla Presidenza ungherese dell'Unione. Mi riempie d'orgoglio sapere che questo Stato centroeuropeo è il terzo, fra quelli che hanno aderito nel 2004, ad aver modo di assolvere a tale responsabile e lusinghiera missione. Non vi è dubbio: l'Ungheria è sempre stata in prima linea nella lotta per la democrazia. Chi oserebbe negarlo, dopo il 1956, il 1989 o il 2006? Ecco perché mi sconcerta questa campagna di discredito lanciata da certe forze politiche contro l'attuale Presidenza UE, con il pretesto della nostra legge sui media. È evidente che non si tratta di una contesa legislativa, ma è solo un attacco da parte degli sconfitti. Sono loro infatti che cercano di minare lo spirito di unità in Europa. Quanto alla mappa dell'Ungheria sul tappeto che raffigura la storia culturale, aggiungo solo che chi non sa guardare in faccia la storia non sa vedere con chiarezza neppure il futuro. Proprio come i popoli di Francia, Germania o Polonia possono parlare del passato della propria nazione, altrettanto possiamo fare noi. Trovo irresponsabile e pericoloso agire per screditare la Presidenza di turno proprio in un momento in cui è necessaria la massima collaborazione.</p>
    </intervention>
    <intervention id="1-208-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Signor Presidente, onorevoli colleghi, la Grecia è la prima porta d'ingresso d’Europa per i clandestini. Stando a Frontex, il 90 per cento degli immigrati clandestini che entrano in Europa passano dalla Grecia.</p>
      <p sl="el">Il paese si trova quindi di fronte a una vera e propria emergenza. Il governo greco ha annunciato di recente l'intenzione di costruire una recinzione lungo la frontiera terrestre con la Turchia. C'è da chiedersi se questa strategia possa risolvere il problema; la risposta è ovviamente no. Anche con tutte le recinzioni e con tutti gli sforzi, occorrono una strategia globale e la solidarietà europea. Per non partire col piede sbagliato, la prima cosa da fare è intavolare una solida cooperazione su questi temi con la Turchia, il principale paese d'origine.</p>
      <p sl="el">Siamo ancora in attesa della firma di un accordo fra Unione europea e Turchia. Come ben sappiamo, occorrono fra i diciotto mesi e i due anni per giungere a un accordo e applicarlo; sino ad allora, applichi dobbiamo attuare l'accordo bilaterale in vigore con la Grecia sin dal 2002, come hanno già fatto altri paesi del Sud per far fronte al problema.</p>
    </intervention>
    <intervention id="1-209-000" speaker_id="4545" name="Catherine Stihler" is_mep="True" mode="spoken">
      <p sl="en">Signor Presidente, la settimana prossima, in tutto il mondo ricorre la celebrazione del poeta nazionale scozzese, Robert Burns. Come molti sanno, il piatto forte delle Cene di Burns è lo haggis .</p>
      <p sl="en">Attualmente, negli Stati Uniti vige il bando sulle importazioni di haggis dalla Scozia, sebbene uno statunitense su tre sia di origini scozzesi e vorrebbe provare l’autentico haggis . Quali azioni intraprenderanno la Commissione e il Consiglio nel dialogo transatlantico, affinché lo haggis torni non solo all'ordine del giorno, ma anche sulle tavole degli americani che onorano la tradizione della Cena di Burns?</p>
    </intervention>
    <intervention id="1-210-000" speaker_id="97086" name="Sonia Alfano" is_mep="True" mode="spoken">
      <p sl="it">Signor Presidente, onorevoli colleghi, il 13 e il 14 gennaio si è svolto nello stabilimento FIAT di Mirafiori un referendum con il quale gli operai e gli impiegati sono stati chiamati a votare a favore o contro il piano di rilancio dello stabilimento torinese.</p>
      <p sl="it">Il piano di rilancio è basato su un nuovo contratto collettivo che intacca diritti fondamentali dei lavoratori, quali quello alla malattia, allo sciopero, addirittura quello alla pausa intermedia durante otto ore ad una catena di montaggio. Il referendum è illegittimo, perché l'amministratore delegato Sergio Marchionne ha minacciato gli operai che, in caso di vittoria dei "no" all'accordo, l'azienda avrebbe abbandonato la produzione italiana, trasferendo tutto altrove.</p>
      <p sl="it">Questa strategia della paura, di un capitalismo al ribasso senza regole e senza diritti, ha avuto il sostegno del governo e addirittura di gran parte del Partito Democratico, partito di opposizione con radici nel Partito Comunista Italiano. Gli unici sindacati a opporsi sono stati la FIOM e la CGIL e sono state estromesse dalla rappresentanza sindacale.</p>
      <p sl="it">Ciononostante, il "sì" ha vinto con solo il 54% dei voti. Con questo accordo, l'Italia dei diritti torna indietro di parecchi decenni. È giusto che l'Europa sappia e ne tenga conto.</p>
    </intervention>
    <intervention id="1-211-000" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Signor Presidente, vorrei trattare la questione della preoccupante situazione nei nostri partner mediterranei e l'impatto che questa può avere sulle relazioni bilaterali, nonché sulla sicurezza e sulla prosperità nella regione.</p>
      <p sl="el">Oggi pomeriggio abbiamo discusso dei gravi disordini in Tunisia. La società è in ebollizione nei paesi del Maghreb e del Mashreq, con la continua instabilità politica in Libano e il prolungato stallo nel processo di pace. Il prezzo che stiamo pagando per questa situazione è molto alto, perché gli Stati mediterranei sono nostri partner e non semplici vicini.</p>
      <p sl="el">Dal 1995, la Tunisia ha ricevuto aiuti diretti per oltre 1 miliardo di euro, oltre a prestiti agevolati della BEI, e sono già previste ingenti somme in aiuti diretti da qui al 2013.</p>
      <p sl="el">Vorrei fare una proposta: occorre un serio dibattito multilaterale per poter trarre profitto dalle nostre relazioni e studiare prospettive e strade da seguire; esorto quindi l'Alto rappresentante a presentare un piano di vicinato integrato, nel contesto dell'Unione per il Mediterraneo, che permetta di fronteggiare simili crisi di concerto con i nostri partner.</p>
    </intervention>
    <intervention id="1-212-000" speaker_id="96669" name="Joe Higgins" is_mep="True" mode="spoken">
      <p sl="en">Signor Presidente, a dicembre il Presidente della Commissione Barroso mi ha comunicato per iscritto che l'incontro con il Presidente Nazarbayev dello scorso ottobre sarebbe servito per registrare progressi in materia di diritti umani in Kazakhstan; proprio la stessa argomentazione avanzata per assegnare al Kazakhstan la Presidenza dell'OSCE nel 2010 e per organizzare un importante vertice OSCE ad Astana in dicembre. Eppure i leader mondiali non hanno quasi avuto il tempo di lasciare il summit che immediatamente veniva annunciato un referendum, da tenersi in marzo, per cancellare le presidenziali del 2012, mantenendo così il Presidente Nazarbayev in carica fino al 2020.</p>
      <p sl="en">Le vessazioni contro la stampa di opposizione e gli attivisti dei diritti umani sono in crescente aumento e gli attivisti del movimento di sinistra "Kazakhstan 2012" vengono perseguitati e incarcerati.</p>
      <p sl="en">Chiedo all’Unione europea la smetta appoggiare la dittatura di Nazarbayev; dobbiamo invece sostenere il sindacato indipendente e i movimenti civici, affinché guidino la mobilitazione che porrà fine alla dittatura (proprio come in Tunisia è stata la gente a mettere fine alla dittatura di Ben Alì) con l'istituzione di strutture che portino democraticamente le ricchezze del Kazakhstan nelle mani della maggioranza.</p>
    </intervention>
    <intervention id="1-213-000" speaker_id="96661" name="Krisztina Morvai" is_mep="True" mode="spoken">
      <p sl="hu">riunione straordinaria della Commissione. E il tema non poteva essere altro se non la legge ungherese sui media. Non potevo credere alle mie orecchie quando influenti colleghi socialisti e liberali chiedevano all'Unione europea di aprire pesanti procedure di violazione (ossia la massima sanzione possibile) contro l'Ungheria, attuale paese in carica alla Presidenza europea. Nessuno aveva però aperto bocca né imposto sanzioni tra il 2002 e il 2010, quando in Ungheria il regime di socialisti e liberali stroncava con la violenza ogni protesta, arrestava centinaia di persone in modo sommario, sparava ad altezza uomo causando lesioni gravi. Se dopo tutto questo l'Unione avvierà la procedura d'infrazione contro l'attuale governo e lo Stato ungherese, finalmente apriranno gli occhi quanti hanno nutrito illusioni circa l'atteggiamento dell'UE nei confronti dell'Ungheria; e a quel punto credo che la nazione chiederà di lasciare l'Unione e altri seguiranno il nostro esempio.</p>
    </intervention>
    <intervention id="1-214-000" speaker_id="97050" name="Antigoni Papadopoulou" is_mep="True" mode="spoken">
      <p sl="en">Signor Presidente, desidero affrontare il tema della libertà religiosa per tutti, senza discriminazioni, poiché fa parte dei diritti fondamentali dell'uomo.</p>
      <p sl="en">Questo diritto è stato negato nel mio paese ai pochi cristiani presenti alla Messa di Natale nella chiesa di San Sinesio, nella località occupata di Rizokarpaso.</p>
      <p sl="en">La cosiddetta polizia del regime d'occupazione turco ha fatto irruzione nella chiesa, costringendo il prete a concludere la liturgia di Natale e i fedeli, greci ciprioti intrappolati nella zona occupata, a lasciare la chiesa.</p>
      <p sl="en">Il Parlamento deve condannare con forza simili azioni, che svelano il volto sinistro e repressivo dell'occupazione turca a Cipro Nord, in violazione del diritto europeo, dei diritti umani e del Terzo accordo di Vienna del 1975.</p>
      <p sl="en">L'Unione deve impedire alla Turchia, e alla sua amministrazione fantoccio nella parte occupata dell'isola, altre violazioni in futuro e deve impedirle di proseguire la pulizia etnica contro i 300 greci ciprioti cristiani rimasti.</p>
    </intervention>
    <intervention id="1-215-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, la direttiva sugli integratori alimentari del 2002 ancora non trova piena attuazione, dopo nove anni. La Commissione deve ancora presentare una proposta tesa ad armonizzare i quantitativi massimi di vitamine e minerali ammessi negli integratori, come disposto dalla direttiva. Questa omissione obbliga le aziende a produrre secondo più formule diverse per ottemperare ai vari ordinamenti nazionali. Una situazione ingiustificata e costosa, soprattutto perché esiste un modello scientifico per fissare i quantitativi massimi, citato anche dalla Commissione in un documento del 2006.</p>
      <p sl="en">Mi chiedo perché la proposta non sia mai giunta. Forse, parafrasando Robbie Burns citato poco fa, perché "Anche le migliori intenzioni di topi, uomini e della Commissione spesso vanno storte". Deve giungere a breve, perché la legislazione europea deve assistere le aziende a competere sul mercato interno grazie alla standardizzazione normativa. Quanto prima, tanto meglio. Esorto vigorosamente al Commissione a muoversi.</p>
    </intervention>
    <intervention id="1-216-000" speaker_id="96834" name="Iliana Ivanova" is_mep="True" mode="spoken">
      <p sl="bg">Signor Presidente, onorevoli colleghi, i cittadini bulgari hanno di recente assistito al proliferare di notizie sull'uso di speciali equipaggiamenti di sorveglianza per intercettare alte cariche governative. Non si sa chi abbia diffuso tali informazioni, quale sia la fonte e se rispondano al vero, e nessuno se ne prende la responsabilità.</p>
      <p sl="bg">La chiara volontà del governo di apportare riforme e la lotta al crimine organizzato, il rifiuto di sottomettersi all'influenza degli ex servizi segreti e il fatto che proprio quest'anno si terranno le elezioni locali e presidenziali hanno dato vita a questa campagna, che ha generato tensioni e sfiducia verso i politici in carica. Gli unici ambienti che ci guadagnano sono proprio quelli che vivono e prosperano sulla poco chiara distinzione fra Stato e criminalità e che ora, toccati nell'interesse, cercano di rifarsi.</p>
      <p sl="bg">Posso garantire che la Bulgaria è uno stato di diritto, che le intercettazioni vengono praticate solo dalle autorità nel rispetto della legge e che la coalizione al governo proseguirà sulla via delle riforme senza consentire che interessi illeciti ostacolino la lotta al crimine.</p>
    </intervention>
    <intervention id="1-217-000" speaker_id="34235" name="Stanimir Ilchev" is_mep="True" mode="spoken">
      <p sl="bg">Signor Presidente, negli ultimi mesi in Bulgaria si è diffusa la preoccupazione sul crescente ricorso a forme di intercettazione. Questo mette a nudo un altro aspetto: le intercettazioni stanno diventando un'ossessione per alcuni politici e fra gli alti ranghi degli attuali servizi segreti.</p>
      <p sl="bg">La lotta al crimine però non è divenuta più incisiva, il che rende ancor più intollerabile questa dilagante paranoia delle intercettazioni. Non si sa chi stia creando tutta questa confusione: esponenti dei servizi segreti o i loro ex colleghi, o strutture nascoste che mirano a destabilizzare il paese. Misteriosamente, i contenuti delle intercettazioni finiscono sui giornali. Persino il Primo ministro risulta in un’intercettazione, con contenuti che lo screditano; naturalmente lui parla di manipolazione.</p>
      <p sl="bg">Comunque sia, queste situazioni poco edificanti lasciano ai cittadini bulgari la sensazione che le istituzioni non funzionino e che i diritti dell’uomo siano pesantemente minacciati. Per queste ragioni la Bulgaria, Stato membro dell'Unione europea solo da poco, va aiutata a riformare i servizi segreti.</p>
    </intervention>
    <intervention id="1-218-000" speaker_id="4436" is_mep="True" mode="spoken" role="Presidente">
      <p sl="unknown">L'esame del punto è chiuso.</p>
    </intervention>
  </section>
  <section id="creitem20" title="20. Consenso europeo in materia di aiuto umanitario (breve presentazione)">
    <intervention id="1-220-000" speaker_id="4436" is_mep="True" mode="spoken" role="Presidente">
      <p sl="unknown">L'ordine del giorno reca la relazione di Michèle Striffler, a nome della commissione per lo sviluppo, sull'attuazione del consenso europeo sull'aiuto umanitario: bilancio di metà percorso del suo piano d'azione e prospettive future [2010/2101(INI) ].</p>
    </intervention>
    <intervention id="1-221-000" speaker_id="96860" name="Michèle Striffler" is_mep="True" mode="spoken" role="relatore">
      <p sl="fr">Signor Presidente, signor Commissario, onorevoli colleghi, la situazione umanitaria globale è peggiorata, le sfide e le esigenze umanitarie sono immense e oggi esistono innumerevoli aree in cui è necessario intervenire.</p>
      <p sl="fr">Il consenso europeo sull’aiuto umanitario costituisce uno strumento fondamentale e più che mai pertinente in un contesto umanitario soggetto a notevoli cambiamenti. Applicando in modo rigoroso il consenso e il piano d’azione ad esso associato, possiamo affrontare le sfide umanitarie. Va detto che, esclusi i partner nel settore umanitario, troppe persone non sono ancora a conoscenza del consenso: dovremmo, pertanto, sforzarci di aumentarne la visibilità e innalzarne il profilo tra gli Stati membri e gli operatori interessati. Dobbiamo chiedere che il consenso venga distribuito, compreso e applicato all’interno del servizio europeo per l’azione esterna e dal personale militare.</p>
      <p sl="fr">Nel 2009, all’interno del Consiglio è stato costituito il gruppo “Aiuto umanitario e alimentare” che è diventato un’importante sede di discussione, ma il suo ruolo va rafforzato per quanto riguarda il coordinamento tra gli Stati membri, la vigilanza sull’attuazione del consenso e la promozione dell’aiuto umanitario presso gli altri gruppi di lavoro del comitato politico e di sicurezza.</p>
      <p sl="fr">La valutazione intermedia del piano d’azione è un’occasione unica per intensificare le attività in ambiti che meritano maggiore attenzione, come, innanzi tutto, la promozione dei principi umanitari e del diritto internazionale umanitario, perché questo tipo di aiuti non è uno strumento di gestione delle crisi e vanno deplorate la sua crescente politicizzazione e le conseguenze in termini di rispetto dello “spazio umanitario”. Il secondo ambito riguarda le questioni della qualità, del coordinamento e della stabilità nelle azioni umanitarie europee; il terzo aspetto è invece la definizione dell’uso delle capacità militari e della protezione civile in conformità con il consenso umanitario e con gli orientamenti delle Nazioni Unite.</p>
      <p sl="fr">Si deve mantenere una distinzione molto netta delle competenze degli organismi militari e umanitari, tra i quali è necessario un dialogo che promuova la reciproca comprensione.</p>
      <p sl="fr">Inoltre, nella mia relazione, invito la Commissione europea a presentare proposte di legge molto ambiziose per la creazione di una forza di protezione europea e plaudo alla recente comunicazione della Commissione relativa al rafforzamento delle capacità di risposta alle catastrofi dell’Unione europea.</p>
      <p sl="fr">Infine, dobbiamo consolidare l’aspetto della riduzione del rischio di catastrofi e il collegamento tra aiuti di emergenza, ricostruzione e sviluppo.</p>
      <p sl="fr">Il trattato di Lisbona ha istituito il servizio europeo per l’azione esterna. Ci siamo, dunque, impegnati, durante i negoziati, a difendere l’indipendenza di DG ECHO e a impedire qualsiasi tentativo di usare gli aiuti umanitari per scopi legati alla politica estera. È necessario introdurre regole precise e trasparenti in merito alla collaborazione e al coordinamento tra il servizio europeo per l’azione esterna e la Commissione nella gestione delle grandi crisi.</p>
      <p sl="fr">Per concludere, desidero richiamare la vostra attenzione sull’aumento delle violenze sessuali (mi riferisco, in particolare, alla zona orientale della Repubblica del Congo, la regione di Kivu) e sull’importanza di un’integrazione sistematica del genere e della salute riproduttiva nell’assistenza sanitaria di emergenza all’interno della risposta umanitaria.</p>
    </intervention>
    <intervention id="1-222-000" speaker_id="23894" name="Anna Záborská" is_mep="True" mode="spoken">
      <p sl="fr">Signor Presidente, mi congratulo con l’onorevole Striffler per la sua relazione che, tuttavia, non tiene conto degli operatori, il cui coinvolgimento si basa sulla religione, in particolare il cristianesimo. Nel testo del consenso europeo si prende in considerazione la Croce Rossa, ma si ignorano altri operatori che godono dello stesso status per il diritto internazionale e che si fondano sul cristianesimo, quali ad esempio l’Ordine di Malta.</p>
      <p sl="fr">La relazione fornisce nuove prove dell’indifferenza con cui le istituzioni europee accolgono l’impegno degli operatori cristiani negli interventi umanitari. La religione ha non solo il dovere, ma anche la competenza necessaria per intervenire con rapidità in situazioni di crisi e di catastrofi naturali.</p>
      <p sl="fr">Invito la relatrice a presentare un emendamento orale che riconosca l’utilità e l’efficacia degli operatori che basano il proprio impegno sulla fede cristiana.</p>
    </intervention>
    <intervention id="1-223-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, l’Unione europea e i suoi Stati membri sono, a livello globale, tra i principali donatori di aiuti umanitari. Ciò costituisce per noi un dovere morale.</p>
      <p sl="sk">Il consenso europeo sull’aiuto umanitario è diventato una tappa fondamentale e la sua importanza è confermata dall’analisi del piano d’azione sulla realizzazione dell’aiuto umanitario. Anche la relazione, in ogni caso, evidenzia specifici punti deboli del sistema e altri ostacoli che impediscono il trasporto rapido ed efficace dei prodotti e dei servizi destinati ad aiuto umanitario per le persone più vulnerabili nelle aree di crisi.</p>
      <p sl="sk">Mi auguro che il trattato di Lisbona, che introduce numerose innovazioni nell’ambito dell’aiuto umanitario a livello europeo e che ora costituisce un settore a parte delle politiche, venga usato prontamente e in modo appropriato per ottenere risultati tangibili e in linea con il rispetto della dignità, dei valori e dei diritti umani, come sancito dal diritto internazionale, ad esempio attraverso un’assistenza rapida in caso di catastrofe.</p>
    </intervention>
    <intervention id="1-224-000" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, il numero sempre crescente e la dimensione delle catastrofi umanitarie nei paesi terzi, che è il risultato, tra l’altro, anche del cambiamento climatico, richiede un aumento sia della quantità sia della qualità dell’aiuto umanitario. Sostengo pienamente le misure indicate nella relazione, compresa la trasformazione della protezione civile negli Stati membri affinché anche questa possa fornire un aiuto efficace e coordinato. Naturalmente, considero urgente il miglioramento della sicurezza degli operatori umanitari. La Commissione dovrebbe stanziare risorse finalizzate alla divulgazione di informazioni, in particolare ad Haiti, affinché gli abitanti possano comprendere le cause e i conseguenti effetti della catastrofe che li ha colpiti e contribuire a salvaguardare la sicurezza degli operatori umanitari; attualmente si sta invece verificando l’opposto. In caso contrario, sarà necessario e assolutamente auspicabile, ricorrere alla protezione delle forze armate.</p>
    </intervention>
    <intervention id="1-225-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, vorrei porre alcune brevi domande. Per quanto riguarda l’Unione europea, so quanto siamo generosi a donare aiuto dove ce ne è più bisogno, ma spesso gli aiuti passano attraverso organizzazioni non governative. Esistono organizzazioni non governative che non si sono dimostrate all’altezza del compito o che sono state oggetto di rimostranze nei paesi in cui operano o sulle quali la stessa Unione europea nutre riserve? In altre parole, ci limitiamo a dare gli aiuti e i complementi – mettiamola così – alle organizzazioni non governative con cadenza annuale senza che rendano conto a nessuno?</p>
      <p sl="en">Per quanto riguarda alcuni programmi che ho visto di recente, le accuse riguardanti le attività di alcune organizzazioni non governative e la loro mancanza di responsabilità hanno suscitato la mia preoccupazione. Detto questo, sono consapevole del fatto che un’ampia maggioranza sta svolgendo un buon lavoro ed è adeguatamente motivata.</p>
    </intervention>
    <intervention id="1-226-000" speaker_id="96772" name="Peter Jahr" is_mep="True" mode="spoken">
      <p sl="de">Signor Presidente, ringrazio la relatrice per averci dato la possibilità di discutere il problema oggetto della discussione odierna in quest’Aula. Ho due commenti o questioni che mi stanno sempre a cuore quando si parla di aiuti umanitari: in primo luogo, è chiaramente indubitabile e importante fornire assistenza se ci sono persone che ne hanno bisogno, ma, come ha già detto l’oratore precedente, dobbiamo sempre domandarci se i fondi verranno davvero usati in modo corretto e appropriato.</p>
      <p sl="de">In secondo luogo, non dobbiamo ignorare che è giusto fornire aiuto umanitario a chi ne ha bisogno per motivi a causa degli effetti di una catastrofe naturale, ma, sempre più di frequente le catastrofi sono provocate dagli uomini stessi, in particolare attraverso i conflitti politici o armati. Dobbiamo ricordare che, se è vero che gli aiuti umanitari forniscono soccorso nell’emergenza, è anche vero che, allo stesso tempo, dobbiamo eliminarne le cause, ossia gli atti di violenza politica.</p>
    </intervention>
    <intervention id="1-227-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. – Signor Presidente, accolgo molto favorevolmente sia la relazione Striffler, sia l’impegno a favore di un’efficace azione umanitaria europea e la sua costante e convinta difesa da parte del Parlamento.</p>
      <p sl="en">Il consenso, adottato nel 2007, fornisce una struttura essenziale per la politica comune dell’Unione europea, una visione comune unita a un piano d’azione. Gli Stati membri e la Commissione condividono la responsabilità di assicurare una corretta attuazione del consenso.</p>
      <p sl="en">La relazione trasmette in modo molto chiaro il messaggio che i principi umanitari, il diritto umanitario internazionale e la protezione dello spazio umanitario devono essere al centro della nostra azione sul consenso. Quattro quinti dell’aiuto umanitario vanno a popolazioni bisognose per emergenze dovute a conflitti o provocate dall’uomo. Per raggiungere tali popolazioni, è essenziale che il nostro aiuto sia indipendente e neutrale e che venga percepito come tale.</p>
      <p sl="en">Voglio portarvi un esempio. Sono appena rientrata dallo Yemen dove, insieme all’Alto Commissario delle Nazioni Unite per i rifugiati, Antonio Gutierrez, abbiamo trattato la questione dell’accesso umanitario con funzionari e rappresentanti statali di alto livello dei ribelli Houthi. Per la prima volta, abbiamo ottenuto da parte loro un impegno a facilitare l’accesso umanitario e a rispettare l’erogazione degli aiuti a tutti gli yemeniti bisognosi, in conformità con i principi umanitari di neutralità e indipendenza. Avendo trascorso alcune ore con uomini armati di kalashnikov, vorrei sottolineare che noi europei rappresentiamo davvero quel valore di neutralità che costituisce un ponte per le persone bisognose. In Yemen ci sono 300 000 sfollati e molte altre centinaia di migliaia di persone nel nord del paese hanno subito le conseguenze di sei guerre in sei anni.</p>
      <p sl="en">Ovviamente, l’aiuto umanitario non è lo strumento adatto per ottenere risultati sul lungo periodo; solo lo sviluppo può gettare le basi per una pace durevole. In seno alla Commissione, abbiamo completato un processo di revisione lungo un anno del piano d’azione per il consenso europeo, in stretta collaborazione con gli Stati membri e i partner nel settore umanitario. L’8 dicembre, la Commissione ha adottato una comunicazione in merito. La revisione dimostra che, negli ultimi 3 anni, abbiamo contribuito in modo significativo al potenziamento della risposta umanitaria grazie ad azioni di difesa e umanitarie e unendo l’aiuto umanitario alla protezione civile.</p>
      <p sl="en">Abbiamo, inoltre, dedotto che esiste spazio di miglioramento in tre ambiti.</p>
      <p sl="en">In primo luogo, dobbiamo promuovere la qualità e l’efficacia degli aiuti attraverso una buona valutazione e una risposta ben coordinata e investendo nella riduzione dei rischi di catastrofe e nella capacità locale, che è fondamentale in un periodo di crescente necessità e di ridotti stanziamenti.</p>
      <p sl="en">Risponderò in questa sede anche alla questione della responsabilità. Ovviamente, dobbiamo sfruttare al massimo fino all’ultimo euro ed erogare la qualità più alta possibile nel modo più efficace. Per garantire che i nostri partner (le agenzie delle Nazioni Unite e le organizzazioni non governative) siano responsabili, ogni anno riesaminiamo un terzo dei partner e un terzo dei progetti. In tutti i punti critici del pianeta abbiamo uffici per gli aiuti umanitari che fungono da occhi e da orecchie dei nostri contribuenti. Anche in Yemen, visto il crescente bisogno di aiuti umanitari, recentemente ho inaugurato il nostro ufficio per gli aiuti umanitari.</p>
      <p sl="en">La seconda questione per la quale riteniamo vi sia spazio di miglioramento è il rafforzamento della voce europea: siamo il maggior donatore e dobbiamo assicurarci di parlare in modo molto chiaro e a una sola voce. Dobbiamo raggiungere altri donatori in modo da svolgere il nostro ruolo di guida rispetto ai donatori tradizionali, anche attirandone di nuovi.</p>
      <p sl="en">In terzo luogo, dobbiamo assicurare la coerenza, il che significa lavorare, assieme al servizio europeo per l’azione esterna, con gli operatori militari per garantire la difesa, nonché la promozione in Europa, di un approccio fondato su principi umanitari.</p>
      <p sl="en">Concludo ringraziando di nuovo l’onorevole Striffler per il suo impegno sulla questione ed esortando il Parlamento a proseguire la discussione in merito. Il mondo è cambiato: vi saranno sempre più catastrofi, sia naturali, sia provocate dall’uomo. Le azioni che intraprenderemo decideranno non solo le vite delle persone coinvolte, ma anche la levatura morale e la capacità dell’Europa di avere un ruolo di leader a livello mondiale.</p>
    </intervention>
    <intervention id="1-228-000" speaker_id="4436" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 18 gennaio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-229-000" speaker_id="96778" name="Artur Zasada" is_mep="True" mode="written">
      <p sl="pl">L’aiuto umanitario è una delle espressioni della solidarietà umana universale e un nostro dovere morale. Oggi assistiamo a un aumento sistematico della necessità di aiuti umanitari dovuta al crescente numero di catastrofi naturali che vengono portate alla nostra attenzione. Questo è in parte causato dal cambiamento climatico, ma anche dallo sviluppo della tecnologia, che ci permette di registrare una catastrofe e di comunicare la situazione. Importanti criteri per l’erogazione di aiuti umanitari dovrebbero essere velocità, responsabilità e costi amministrativi il più bassi possibile. Lo sviluppo dei trasporti è un fattore che agevola l’erogazione degli aiuti, poiché significa raggiungere le vittime più rapidamente e fornire aiuto a un numero maggiore di persone. Per questo è così importante coinvolgere le aziende e mi riferisco sia alle società di grandi dimensioni, sia alle piccole imprese e non soltanto a quelle operanti nel settore della logistica e dei trasporti. Per essere efficaci nell’erogazione degli aiuti e per migliorare il sistema di risposta rapida alle crisi imminenti, dobbiamo costruire una rete di organismi che lavorino insieme in una data area geografica. Sulla base di partenariati intersettoriali tra imprese, organizzazioni e istituzioni, è possibile costituire basi, unità speciali e uffici provvisti di fondi, magazzini, volontari, generi alimentari, materiali e attrezzature essenziali e mezzi di trasporto. Collaborazioni di questo tipo possono tradursi in benefici reali di fronte alla tragedia umana, in particolare quando è necessario reagire in tempi rapidi, senza dover cominciare dalla raccolta dei fondi.</p>
    </intervention>
  </section>
  <section id="creitem21" title="21. Agricoltura come settore strategico per la sicurezza dell'approvvigionamento alimentare (breve presentazione)">
    <intervention id="1-231-000" speaker_id="4436" is_mep="True" mode="spoken" role="Presidente">
      <p sl="unknown">L'ordine del giorno reca la relazione di Daciana Octavia Sârbu, a nome della commissione per l'agricoltura e lo sviluppo rurale, sul riconoscimento dell'agricoltura come settore strategico per la sicurezza dell'approvvigionamento alimentare [2010/2112(INI) ].</p>
    </intervention>
    <intervention id="1-232-000" speaker_id="33989" name="Daciana Octavia Sârbu" is_mep="True" mode="spoken" role="relatore">
      <p sl="ro">Signor Presidente, è un onore per me presentarvi la mia relazione, che analizza l’importanza strategica dell’agricoltura al fine di garantire la sicurezza dell’approvvigionamento alimentare nell’Unione europea. L’agricoltura è un settore spesso sottovalutato nelle discussioni sulla strategia e sul futuro dell’Unione europea. La relazione mostra che l’Europa non ha ancora raggiunto la sicurezza dell’approvvigionamento alimentare, che gli agricoltori rischiano di scomparire assieme a intere aree rurali e che nuove sfide, come il cambiamento climatico, probabilmente destabilizzeranno le scorte alimentari già in diminuzione, non solo in Europa ma in tutto il mondo.</p>
      <p sl="ro">In un contesto in cui la produzione alimentare deve aumentare almeno del 70 per cento entro il 2050 per soddisfare la domanda di prodotti alimentari della popolazione mondiale, la sicurezza dell’approvvigionamento alimentare deve essere al centro dei dibattiti a livello sia mondiale che europeo. L’Unione europea deve rispondere a tali sfide con determinazione e la relazione in oggetto è il nostro tentativo di proporre oggi diverse linee d’azione specifiche.</p>
      <p sl="ro">Per prima cosa, abbiamo bisogno di una Politica agricola comune solida, finalizzata sia a garantire la sicurezza dell’approvvigionamento alimentare per il maggior numero possibile di cittadini europei, sia a contribuire alla realizzazione della sicurezza alimentare globale nonostante le risorse limitate e l’effetto sfavorevole del cambiamento climatico. Non possiamo parlare di sicurezza dell’approvvigionamento alimentare senza affrontare due questioni fondamentali, ossia la volatilità dei prezzi e dei mercati e la diminuzione delle scorte alimentari mondiali.</p>
      <p sl="ro">Per quanto riguarda la volatilità dei prezzi, ho richiesto alla Commissione, come parte della nuova Politica agricola comune, di valorizzare il ruolo degli strumenti di intervento sul mercato e di adottare misure più sistematiche per limitare la speculazione sui mercati agricoli. Le scorte alimentari mondiali sono molto più limitate oggi rispetto al passato; si stima, infatti, che possano soddisfare il fabbisogno alimentare mondiale per un mese e mezzo soltanto. Per questo ritengo utile la creazione di un sistema di stoccaggio alimentare a livello globale, che comprenda sia scorte di emergenza per ridurre la fame, sia scorte da usare per regolare i prezzi sui mercati agricoli. Tale sistema andrebbe realizzato sotto l’egida internazionale e sostenuto dalle competenze delle istituzioni esistenti, quali le Nazioni Unite o la FAO. Reputo che l’Unione europea debba prendere l’iniziativa ed è per questo che ho chiesto alla Commissione di assumersi tale incarico.</p>
      <p sl="ro">Un’altra questione importante alla quale faccio riferimento nella relazione è la situazione dei giovani agricoltori. Se consideriamo il futuro dell’agricoltura europea, dobbiamo prestare maggiore attenzione ai giovani agricoltori: solo il 7 per cento degli agricoltori europei ha meno di 35 anni ed ho chiesto quindi alla Commissione di mettere a punto misure di incoraggiamento.</p>
      <p sl="ro">Ho sottolineato inoltre la necessità di preservare la diversità dell’agricoltura europea e, a tale proposito, ho ricordato come le pratiche agricole tradizionali, le aziende agricole a conduzione familiare, le piccole imprese agricole e le colture biologiche possano apportare un valido contributo alla sicurezza dell’approvvigionamento alimentare. Ho anche esortato a sviluppare, a livello comunitario, programmi di supporto a tali forme di agricoltura. Non dobbiamo però dimenticare che esistono ancora povertà e fame nell’Unione europea e che quest’inverno milioni di europei hanno richiesto aiuti alimentari all’Unione; nell’attuale periodo di crisi economica, è quindi di capitale importanza mantenere il programma europeo di aiuto alimentare agli indigenti utilizzando i fondi europei.</p>
      <p sl="ro">Ringrazio i relatori ombra e gli altri colleghi della commissione per l’agricoltura e lo sviluppo rurale per la collaborazione e i contributi apportati alla stesura della relazione. Ringrazio, anche il segretariato della commissione per l’agricoltura e lo sviluppo rurale e mi auguro che domani adotteremo insieme un testo all’altezza delle aspettative dei cittadini europei.</p>
    </intervention>
    <intervention id="1-233-000" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, ringrazio l’onorevole Sârbu, nostra relatrice, per l’eccellente lavoro svolto nella stesura della relazione e per la collaborazione con tutti i relatori ombra. Il lavoro in oggetto segue quello che ho svolto nel corso del mandato precedente sul ruolo della Politica agricola comune e della sicurezza dell’approvvigionamento alimentare globale.</p>
      <p sl="en">Mi dispiace che si discuta questa relazione poco prima della mezzanotte. Forse un minuto prima della mezzanotte l’Europa e il mondo apriranno gli occhi sulla realtà della propria insicurezza in fatto di produzione alimentare.</p>
      <p sl="en">La relazione in oggetto è accolta con molto favore nell’ambito della nostra generale discussione sulla questione e nel contesto del nostro dibattito sulla riforma della Politica agricola comune.</p>
      <p sl="en">Nutrivo alcune preoccupazioni, ma credo che il testo finale le rifletta. L’idea che un tipo di sistema produttivo sia migliore dell’altro (che biologico, di piccole dimensioni, locale sia preferibile) non è ragionevole: abbiamo bisogno che tutti i sistemi di produzione contribuiscano alla sicurezza alimentare. Dobbiamo affrontare le questioni della volatilità del mercato e della speculazione e non credo che abbiamo ancora tutte le risposte.</p>
      <p sl="en">L’unico problema fondamentale dell’agricoltura è il basso reddito degli agricoltori. I giovani agricoltori non lavoreranno in cambio di nulla; dobbiamo affrontare il problema del reddito troppo basso se vogliamo raggiungere la sicurezza dell’approvvigionamento alimentare.</p>
    </intervention>
    <intervention id="1-234-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, a causa della crescita costante della popolazione, dobbiamo adottare un approccio più efficace alla questione della sicurezza alimentare e dell’accesso a una dieta equilibrata, sana e nutriente.</p>
      <p sl="sk">Se vogliamo garantire la sicurezza alimentare, è indispensabile aumentare la trasparenza e l’equità della catena alimentare, in modo da poter assicurare rendimenti adeguati agli agricoltori, con controlli sui prezzi e sui profitti, e la redditività del settore agricolo.</p>
      <p sl="sk">A mio parere, è estremamente importante adottare una politica risoluta per lo sviluppo rurale, che ci permetta di mantenere attiva l’Europa rurale, aumentare la competitività dell’agricoltura e sostenere l’innovazione e l’occupazione.</p>
      <p sl="sk">L’agricoltura è estremamente importante, in particolare nelle zone svantaggiate, ed è necessario adottare incentivi a sostegno dell’agricoltura nelle zone rurali, attrarre più giovani nel settore dell’agricoltura, ridurre le differenze regionali e contribuire alla realizzazione di uno sviluppo sostenibile.</p>
    </intervention>
    <intervention id="1-235-000" speaker_id="96976" name="Luís Paulo Alves" is_mep="True" mode="spoken">
      <p sl="pt">Signor Presidente, esprimo le mie più sincere congratulazioni alla mia collega, l’onorevole Sârbu, per l’eccellente lavoro svolto con la relazione. Esorto vivamente la Commissione a tenerne conto, soprattutto per quegli aspetti in cui la complessità delle questioni riguardanti l’agricoltura – che va ben al di là dei ristretti confini dell’agricoltura stessa – richieda il coinvolgimento di altri settori, quali concorrenza nel mercato interno e regolamentazione finanziaria, e meriti l’attenzione di organismi diversi dall’Unione europea, come il G20 o l’Organizzazione mondiale del commercio (OMC).</p>
      <p sl="pt">Potremo affrontare realmente le questioni cruciali e decisive per l’agricoltura, per gli agricoltori e per l’approvvigionamento alimentare sufficiente e di buona qualità per i popoli dell’Europa e del resto del mondo solo considerandole da tutti i punti di vista. Potremo raggiungere gli obiettivi ambiziosi della riforma della Politica agricola comune solo se le riforme andranno oltre i confini dell’agricoltura e gli obiettivi saranno contemplati anche dalle azioni richieste per le politiche di altri settori e da altri organismi di livello globale.</p>
      <p sl="pt">Quanto detto viene spiegato in modo molto chiaro nella relazione, che merita il mio plauso per questo.</p>
    </intervention>
    <intervention id="1-236-000" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, anche io mi congratulo con l’onorevole Sârbu per la sua ottima relazione, che considero una delle più importanti dell’attuale legislatura.</p>
      <p sl="pl">La popolazione mondiale è in aumento, mentre la quantità di superfici arabili disponibili diminuisce. Il cibo sta diventando un prodotto più che mai strategico; mentre il petrolio greggio si può sostituire con l’energia solare o nucleare, nulla può sostituire il cibo prodotto dal nostro pianeta. Nell’Unione europea a volte ci comportiamo come se ci scontrassimo continuamente con il problema della sovrapproduzione alimentare: tutta la Politica agricola dell’Unione europea negli ultimi anni è stata incentrata su come limitare e ridurre la produzione agricola e oggi si vede che all’orizzonte si avvicinano i tempi in cui ci sarà carenza di cibo. È molto positivo che, grazie alla relazione Sârbu, sia giunto al Parlamento un segnale del fatto che le condizioni sono cambiate e che anche a Politica agricola comune deve cambiare. Dobbiamo rispettare l’agricoltura, che garantisce la nostra sicurezza alimentare.</p>
    </intervention>
    <intervention id="1-237-000" speaker_id="96772" name="Peter Jahr" is_mep="True" mode="spoken">
      <p sl="de">Signor Presidente, succede in politica, come nella vita di tutti i giorni, che non apprezziamo come dovremmo quello che abbiamo. Succede anche, dunque, che abbiamo un eccesso di cibo nell’Unione europea e che abbiamo sempre, ovviamente, molto da comprare. Compensando le esportazioni di mangimi, in Unione europea saremmo autosufficienti per l’88 per cento, il che vuol dire che anche noi europei dobbiamo trovare il modo di garantire il mantenimento dell’autosufficienza nella produzione agricola e alimentare.</p>
      <p sl="de">Ringrazio sentitamente la relatrice, l’onorevole Sârbu, per aver messo in evidenza ancora una volta il problema. Anche nell’Unione europea abbiamo bisogno di una Politica agricola comune che possa assicurare cibo sufficiente ai nostri cittadini. Con la prospettiva di una popolazione globale in aumento, degli effetti del cambiamento climatico e dell’aumento nei prezzi dell’energia, è evidente che gli agricoltori europei in futuro non potranno far fronte a questa situazione da soli e anche per questo che serve un coordinamento strategico a livello globale.</p>
    </intervention>
    <intervention id="1-238-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signor Presidente, la sicurezza dell’approvvigionamento alimentare nell’Unione europea costituirà una delle sfide più impegnative dei prossimi decenni per la politica di sicurezza. La principale dote della relazione Sârbu è proprio quella di mettere in evidenza il fatto che tra uno o due decenni il cibo e l’acqua saranno prodotti strategici come lo sono oggi il petrolio e il gas. La relazione giunge con un ottimo tempismo poiché proprio in questo periodo si sta discutendo sul futuro della Politica agricola comune, si sta pianificando il budget per il periodo che inizierà nel 2014 e molti vorrebbero tagliare i fondi della PAC. È estremamente importante che la Politica agricola comune abbia risorse adeguate in futuro e, a questo scopo, i ministri delle Finanze e i responsabili delle decisioni devono essere convinti del fatto che l’economia agricola dell’Unione europea non produce solo cibo, ma anche beni pubblici, compresi i beni pubblici ambientali, che non saremmo in grado di garantire o di produrre senza l’agricoltura.</p>
    </intervention>
    <intervention id="1-239-000" speaker_id="96661" name="Krisztina Morvai" is_mep="True" mode="spoken">
      <p sl="hu">Signor Presidente, in merito alla questione della sicurezza alimentare, mi preoccupa che la relazione tratti i paesi dell’Unione come una singola unità integrata. La situazione nei nuovi Stati membri è completamente diversa rispetto a quella membri del resto d’Europa. Per fare un esempio, lasciate che vi ponga una domanda sull’Ungheria: come è possibile che si parli di denutrizione dei bambini in un paese che gode di risorse agricole eccezionali? Bambini e adulti soffrono la fame al centro dell’Unione europea. Ho un’altra domanda: come è possibile che la nostra agricoltura si sia evoluta in modo tanto squilibrato che produciamo su scala industriale in vaste aree (e principalmente, consentitemi l’espressione, con metodi coloniali) prodotti agricoli non lavorati per mandarli all’estero per la trasformazione, che genera i profitti, e per riportarli poi in Ungheria, dove vengono venduti a prezzi alti? Nel processo c’è qualcosa di profondamente sbagliato.</p>
    </intervention>
    <intervention id="1-240-000" speaker_id="96668" name="Seán Kelly" is_mep="True" mode="spoken">
      <p sl="ga">Signor Presidente, come altri oratori, mi congratulo con la relatrice, l’onorevole Sârbu, per l’ottimo lavoro svolto sul tema in questione.</p>
      <p sl="en">In quattro minuti, l’onorevole Sârbu ha toccato numerose questioni. Non le ricorderò tutte, ma vorrei fare riferimento a due punti in particolare. In primo luogo, abbiamo bisogno di una Politica agricola comune solida e mi auguro che questo Parlamento svolga un ruolo fondamentale nel garantire che la PAC non venga svilita o sottovalutata in alcun modo. In secondo luogo, dobbiamo garantire che i giovani siano incentivati a scegliere l’agricoltura come mezzo di sostentamento.</p>
      <p sl="en">Abbiamo, inoltre, una politica che promuove la crescita delle colture energetiche sui terreni agricoli. Considerando che potremmo trovarci di fronte a una scarsità di cibo a livello mondiale, con una popolazione che cresce al ritmo di 80 milioni all’anno, dovremmo forse riconsiderare tale politica. Stiamo scoprendo un altare per ricoprirne un altro, o forse stiamo scoprendo entrambi gli altari per restare senza niente in mano? Questa è la mia domanda.</p>
    </intervention>
    <intervention id="1-242-000" speaker_id="96855" name="Csanád Szegedi" is_mep="True" mode="spoken">
      <p sl="hu">Signor Presidente, onorevoli colleghi, dalla relazione risulta chiaro che il settore dell’agricoltura non può andare avanti in questo modo. Noi, o meglio, le grandi aziende non possono continuare a trasportare i prodotti agricoli da un capo all’altro del mondo. Ovviamente, possiamo procedere senza una logica stringente: mele, peperoni, pomodori e carne arrivano in Europa, compresa l’Ungheria, non dalla Spagna o dai Paesi Bassi, ma principalmente dalla Cina e dal Brasile. Naturalmente possiamo continuare su questa strada, ma i prodotti devono essere caricati su mezzi di trasporto, come le navi, sui quali viaggiano per settimane o mesi e devono essere mantenuti freschi con diversi conservanti che diventano tossici se consumati in grandi quantità. I consumatori acquistano tali prodotti nelle grandi catene di distribuzione e poi si domandano quali siano le cause di malattie, cancri e tumori che, ovviamente, sono provocati da coloranti alimentari e additivi artificiali. Aggiungo che, invece di sostenere le multinazionali, dovremmo sostenere i piccoli proprietari che, in tal modo, potranno salvare l’Europa dalla crisi alimentare che si sta sviluppando.</p>
    </intervention>
    <intervention id="1-243-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, il riconoscimento dell’agricoltura come settore strategico nell’ambito della sicurezza dell’approvvigionamento alimentare, di cui tratta la relazione, è inscindibile dal riconoscimento e dalla difesa del concetto di sovranità alimentare. Maggiore è la dipendenza e l’insicurezza alimentare di una nazione, maggiori saranno le difficoltà a garantire alla sua popolazione un approvvigionamento di cibo sufficiente sia per qualità, sia per quantità.</p>
      <p sl="pt">La sovranità alimentare è la migliore assicurazione contro la volatilità dei prezzi dei prodotti alimentari, una questione di nuovo drammaticamente all’ordine del giorno, che trae origine soprattutto dalle speculazioni finanziarie sui prodotti alimentari, un settore in cui speculatori, fondi d’investimento, fondi hedge , fondi pensione e grandi istituti bancari hanno concentrato l’attenzione che le altre bolle speculative hanno spento o annullato.</p>
      <p sl="pt">L’unico modo per fermare la speculazione è eliminare gli strumenti che la rendono possibile, ossia alcuni prodotti finanziari come i derivati fuori borsa.</p>
      <p sl="pt">Purtroppo, le misure adottate dall’Unione europea per il settore sono ben lontane dal riuscire a frenare la vergognosa ondata di speculazione e le sue conseguenze inumane, come afferma anche il relatore speciale per il diritto al cibo in una sua recente relazione delle Nazioni Unite.</p>
    </intervention>
    <intervention id="1-244-000" speaker_id="28141" name="Lívia Járóka" is_mep="True" mode="spoken">
      <p sl="en">Signor Presidente, stiamo parlando dei più poveri tra i poveri, i rom d’Europa, e, insieme alla nuova Presidenza ungherese, ci stiamo tutti occupando della strategia europea per i rom.</p>
      <p sl="en">Tra le questioni intersettoriali che riguardano i più poveri, raramente si prende in considerazione l’agricoltura, soprattutto perché i più poveri dei poveri d’Europa non possiedono terre. La questione, quindi, non riguarda soltanto la sicurezza dell’approvvigionamento alimentare, bensì il fatto stesso di avere del cibo sulla tavola. Come ha già affermato uno dei miei colleghi, questo costituisce un tema essenziale per l’Unione europea oggi e ritengo che il settore agricolo – e l’attività della Commissione su tali documenti – debba essere in linea con tutti i progetti di sviluppo microregionale che abbiano in qualche modo lo scopo di combattere la povertà e di garantire il cibo sulla tavola delle future generazioni.</p>
    </intervention>
    <intervention id="1-245-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. – Signor Presidente, la Commissione accoglie molto favorevolmente una relazione così opportuna, poiché si sta assistendo a un’impennata dei prezzi degli alimenti, dovuta principalmente a condizioni climatiche instabili e a catastrofi naturali, ma anche agli aumenti nei prezzi dell’energia, che incidono sui costi degli alimenti.</p>
      <p sl="en">Ringrazio quindi la relatrice, l’onorevole Sârbu, e i membri della commissione per l’agricoltura e lo sviluppo rurale per gli sforzi profusi.</p>
      <p sl="en">La sicurezza alimentare è fondamentale per almeno un miliardo di persone nel mondo che ancora soffrono la fame, ma è importante anche per le popolazioni più vulnerabili in Europa, per le quali la Politica agricola comune fa davvero la differenza. La PAC, talvolta criticata, è riuscita ad assicurare cibo a prezzi ragionevoli ai cittadini europei e ha garantito la sicurezza alimentare in Europa. Dobbiamo continuare così. La sicurezza alimentare viene considerata una questione centrale nella comunicazione sulla Politica agricola comune verso il 2020 adottata dalla Commissione il 18 novembre.</p>
      <p sl="en">La relazione dell’onorevole Sârbu evidenzia la questione dell’eccessiva volatilità dei prezzi, strettamente collegata alla sicurezza alimentare a causa del suo impatto sia sugli agricoltori, sia sui consumatori.</p>
      <p sl="en">La Commissione concorda pienamente sulla necessità di affrontare l’eccessiva volatilità dei prezzi. Dobbiamo stabilire in modo congiunto una regolamentazione, un controllo e una trasparenza migliori per far fronte alle sfide del mercato e, a tal fine, è necessario non soltanto un regolamento finanziario migliore, ma anche una trasparenza dei mercati sensibilmente maggiore.</p>
      <p sl="en">Nella relazione si sollecita la creazione di un sistema alimentare globale. Si tratta di un argomento complesso. In passato abbiamo avuto esperienza delle associazioni di produttori, che si sono rivelate un insuccesso; l’argomento richiede quindi una discussione più approfondita, oltre a un’analisi dell’esperienza che abbiamo acquisito, ad esempio, dallo strumento alimentare da un miliardo di euro adottato dalla Commissione nel 2008 e dalle attività intraprese dalla Commissione in stretta collaborazione con la FAO e con il Programma alimentare mondiale finalizzate a garantire che le scorte strategiche abbiano la precedenza per ridimensionare gli aumenti di prezzo degli alimenti.</p>
      <p sl="en">Tutti questi argomenti si potranno sviluppare nell’ambito di un’analisi più approfondita della questione delle scorte alimentari da parte del G20 e posso assicurarvi che la Commissione europea parteciperà attivamente alle relative deliberazioni nelle prossime settimane.</p>
      <p sl="en">La relazione, alla quale molti di voi stasera hanno fatto eco, ha sollecitato una politica europea di sviluppo agricolo e rurale salda e capace di garantire la sicurezza alimentare per tutti, con il sostegno della ricerca e dell’innovazione per affrontare la sfida di produrre in maggior quantità con il minor numero di risorse che abbiamo ora e che avremo in futuro.</p>
      <p sl="en">La Commissione concorda sul fatto che, per raggiungere tali obiettivi, non esiste strumento migliore di una Politica agricola comune ferma, in grado di garantire la competitività dell’agricoltura sia dal punto di vista economico, sia ambientale, e, come alcuni di voi hanno affermato, in grado di attrarre i giovani nel settore agricolo europeo.</p>
    </intervention>
    <intervention id="1-246-000" speaker_id="4436" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 18 gennaio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-247-000" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, onorevoli colleghi, la sicurezza alimentare rappresenta una priorità politica sia a livello comunitario sia mondiale. Il processo di globalizzazione della catena alimentare fa emergere costantemente nuove sfide e, talvolta, anche rischi per la salute e per gli interessi dei consumatori.</p>
      <p sl="it">Una delle principali sfide che l’Unione europea dovrà affrontare è rappresentata dall’elaborazione di riforme agricole e alimentari volte a soddisfare le esigenze della popolazione mondiale. Secondo dati recenti, quest’ultima è in continua crescita e si prevede che aumenterà del 40% circa entro il 2050, determinando un aumento della domanda di alimenti che si stima raddoppi rispetto agli attuali fabbisogni.</p>
      <p sl="it">Per far fronte al crescente aumento della domanda mondiale di prodotti agricoli e alimentari, gli Stati membri e l’Unione saranno chiamati a garantire la sicurezza dell’approvvigionamento alimentare. Per realizzare tale obiettivo, l'UE dovrà garantire la sicurezza dei prodotti alimentari tenendo conto delle loro specificità e assicurando, allo stesso tempo, il corretto funzionamento del mercato interno.</p>
      <p sl="it">Da ultimo, sollecito l'attenzione della Commissione su tutte le possibili misure volte a migliorare la formazione dei giovani sul lavoro ed a creare opportunità di lavoro per i laureati nel campo della sicurezza alimentare, con il principale obiettivo di contribuire all'occupazione nel settore agricolo.</p>
    </intervention>
    <intervention id="1-248-000" speaker_id="96716" name="Zuzana Brzobohatá" is_mep="True" mode="written">
      <p sl="cs">È doveroso sottolineare l’importanza della sicurezza alimentare per gli abitanti dell’Unione europea, in quanto costituisce uno dei diritti umani fondamentali. L’Unione europea deve fare in modo di garantire che tutti i cittadini europei abbiano accesso economico e fisico a cibi salutari e nutrienti, che permettano loro di condurre una vita attiva e sana. Dobbiamo controllare in modo rigoroso la conformità con gli standard più alti della produzione alimentare e agricola, della sicurezza e della qualità degli alimenti e della loro sostenibilità ambientale. Nondimeno, nelle circostanze attuali, dobbiamo anche evidenziare l’assoluta necessità di standard di qualità e di sicurezza simili per gli alimenti importati da paesi terzi, al fine di difendere la competitività degli agricoltori europei. Sostengo anche le misure volte a incentivare il miglioramento dell’efficienza energetica da parte degli agricoltori, poiché i costi energetici costituiscono una delle variabili principali per la redditività delle attività agricole. A mio parere, l’aspetto più importante della relazione è l’energico invito rivolto alla Commissione affinché garantisca, nell’interesse pubblico e in collaborazione con gli Stati membri, il pubblico accesso alle informazioni riguardanti i risultati del controllo sulla sicurezza alimentare, in particolare attraverso la comunicazione rapida di tali informazioni tra Stati membri. Non possiamo assolutamente permetterci un altro incidente come la vendita di carni contenenti tracce di diossina che si sta verificando in Germania, con una comunicazione insufficiente e tardiva dell’accaduto agli altri Stati membri.</p>
    </intervention>
    <intervention id="1-249-000" speaker_id="96603" name="Nessa Childers" is_mep="True" mode="written">
      <p sl="en">Mentre cominciamo a definire la forma finale della Politica agricola comune per gli anni successivi al 2013, i temi della sicurezza alimentare, della mancanza di cibo e della sostenibilità diventano più attuali che mai: quasi tutti in quest’Aula e quanti saranno impegnati nella stesura del disegno di legge lo riconosceranno. La rapida espansione dei biocarburanti di alcuni anni fa, associata alla crisi alimentare globale del 2009 ci ha dimostrato come il cibo stia cominciando a diventare una risorsa scarsa. Dobbiamo restringere i nostri obiettivi: dobbiamo dare la priorità alla sostenibilità del cibo e alle necessità di chi non ha vi accesso automatico, le pratiche e le innovazioni del settore agricolo vanno indirizzate in modo più deciso verso una maggiore produzione alimentare e verso le giuste colture. Nella stesura del disegno di legge per la nuova Politica agricola comune, dobbiamo infine garantire che ci guidi verso un’Europa senza emissioni di carbonio e che non aggravi lo stato attuale del problema relativo a tali emissioni.</p>
    </intervention>
    <intervention id="1-250-000" speaker_id="96717" name="Robert Dušek" is_mep="True" mode="written">
      <p sl="cs">Noi consideriamo la sicurezza dell’approvvigionamento alimentare un diritto umano fondamentale. Oggi, nel mondo, 900 milioni di persone soffrono costantemente la fame a causa della povertà. La popolazione mondiale supererà i 9 milioni di individui entro il 2050 e la produzione mondiale di cibo dovrà crescere con un tasso che potrebbe dover raggiungere il 70 per cento. L’agricoltura dovrà, da una parte, incrementare la produzione e, dall’altra, gestire alti costi energetici, un numero sempre più limitato di terreni non inquinati e le conseguenze del cambiamento climatico. Dovremo affrontare l’instabilità e la fluttuazione dei prezzi provocate dalla speculazione sui mercati delle materie prime, oltre al problema della diminuzione delle scorte alimentari. La sicurezza futura dell’approvvigionamento di alimenti di base richiede una Politica agricola comune (PAC) energica. La PAC dovrà aumentare la sicurezza alimentare incrementando la produttività e promuovendo sia la produzione alimentare sostenibile dal punto di vista ambientale, sia l’agricoltura tradizionale, i piccoli agricoltori, le produzioni biologiche e la distribuzione dei prodotti alimentari a livello locale e regionale. Questi modelli agricoli contribuiscono a creare sicurezza alimentare, giacché impiegano metodi e procedure sperimentati per generazioni nelle singole regioni dell’Unione europea. L’agricoltura è la politica europea più strategica e il suo successo garantirà la sopravvivenza della popolazione europea nei periodi di crisi alimentare. Affinché la PAC riesca a combattere gli effetti del cambiamento climatico, a mantenere i prezzi del cibo a livelli accettabili e ad aumentare l’offerta di alimenti sani, è essenziale mantenere il suo budget almeno al livello attuale.</p>
    </intervention>
    <intervention id="1-251-000" speaker_id="96934" name="Sandra Kalniete" is_mep="True" mode="written">
      <p sl="lv">L’agricoltura europea è uno dei settori più strategici per l’Unione europea, poiché fornisce cibo a 500 milioni di persone. Affinché possa svolgere il suo compito più importante, ossia fornire alla popolazione europea alimenti sani e di buona qualità a prezzi ragionevoli garantendo redditi adeguati agli agricoltori, la Politica agricola europea deve essere competitiva nel mercato globale e deve assicurare una concorrenza leale nel mercato interno europeo. L’obiettivo della riforma della PAC deve essere di permettere a tutti gli agricoltori europei di competere con le stesse regole. Sebbene gli Stati membri dell’Unione non abbiano mai dovuto affrontare problemi di sicurezza alimentare, simili rischi si verificheranno in futuro e dobbiamo reagire di conseguenza, prima che accada. Dobbiamo essere consapevoli che gli agricoltori lavorano già con redditi minimi o persino in perdita, con conseguenze negative sulla loro capacità di mantenere la produzione. È anche vero che le catastrofi naturali influenzano i prezzi al dettaglio degli alimenti e, di conseguenza, la disponibilità del cibo per le persone. Dobbiamo riconoscere l’importanza strategica dell’agricoltura nell’Unione europea e fare tutto il possibile per garantire che in futuro ai popoli europei non manchi cibo a causa dell’incapacità da parte dei politici e dei governi europei di individuare i rischi in tempo e di prevenirli. del Riconoscere l’importanza strategica dell’agricoltura per la sicurezza alimentare è un passo importante per evitare problemi collegati alla sicurezza alimentare in futuro.</p>
    </intervention>
    <intervention id="1-252-000" speaker_id="96882" name="Elisabeth Köstinger" is_mep="True" mode="written">
      <p sl="de">La relazione d’iniziativa riconosce l’importanza strategica dell’agricoltura per la sicurezza alimentare globale. Guardando al futuro, emerge la necessità di agire con urgenza. Gli esperti stimano che nel 2050 la domanda di cibo globale raddoppierà e l’agricoltura dovrà riuscire a soddisfare l’enorme domanda di prodotti alimentari sani e in quantità sufficienti per la popolazione in crescita. Al contempo, è necessario far fronte agli ostacoli creati dalla limitazione delle risorse naturali, dagli alti prezzi dell’energia e dai cambiamenti climatici. Ho appoggiato la relazione, che dimostra in modo chiaro come la sicurezza alimentare costituisca, anche per l’Unione europea, una questione fondamentale e quanto sia necessario un coordinamento delle diverse politiche. Sarà possibile ottenere miglioramenti soltanto attraverso la collaborazione tra politica agricola, di sviluppo, commerciale, finanziaria, energetica, insieme ricerca. Gli obiettivi principali della Politica agricola comune, dunque, devono essere di assicurare un reddito agli agricoltori e garantire un approvvigionamento alimentare sufficiente e di buona qualità. L’ampia fluttuazione dei prezzi di mercato nel settore agricolo deriva da cattivi raccolti, speculazione e concentrazione commerciale, che costituiscono notevoli fattori di incertezza. Riserve d’intervento e stoccaggio sono i meccanismi di crisi che metteranno fine agli abusi di mercato e alle operazioni speculative ed è importante che svolgano un ruolo centrale nella futura Politica agricola comune. Un altro punto importante è la raccomandazione riguardante lo sviluppo di un sistema globale di scorte alimentari e riserve di emergenza.</p>
    </intervention>
    <intervention id="1-253-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">L’Europa ha bisogno di una Politica agricola comune che garantisca lo sviluppo e non la stagnazione dell’agricoltura europea. La PAC deve rispondere alle sfide europee e globali, tenendo conto che, secondo l’Organizzazione delle Nazioni Unite per l’alimentazione e l’agricoltura, la produzione alimentare dovrà aumentare almeno del 70 per cento per soddisfare i bisogni di una popolazione mondiale che supererà i 9 milioni di individui entro il 2050. È evidente, dunque, come la Politica agricola comune debba aumentare la sicurezza alimentare migliorando l’efficienza e promuovendo al contempo una politica alimentare sostenibile dal punto di vista ambientale. La regolamentazione del settore deve essere altresì trasparente. Accolgo con favore le iniziative volte a promuovere la biodiversità nel settore agricolo e l’uso dell’agricoltura tradizionale e biologica. È, inoltre, fondamentale garantire che i giovani agricoltori abbiano accesso alle terre e al prestito per raggiungere gli obiettivi della PAC, quali innovazione, modernizzazione, aumento della competitività e, soprattutto, un’agricoltura moderna.</p>
    </intervention>
    <intervention id="1-254-000" speaker_id="4412" name="Véronique Mathieu" is_mep="True" mode="written">
      <p sl="fr">Il rapporto tra la Politica agricola comune (PAC) europea e la sicurezza alimentare globale è un tema importante che va preso in considerazione nel corso del processo di messa a punto della PAC per gli anni successivi al 2013. Le priorità di questa politica vanno valutate tenendo conto non soltanto delle aspirazioni della società moderna, ma anche dei limiti che ci saranno imposti a livello mondiale in futuro. Secondo l’Organizzazione delle Nazioni Unite per l’alimentazione e l’agricoltura, la produzione alimentare dovrà aumentare almeno del 70 per cento per soddisfare i bisogni crescenti della popolazione mondiale. L’Europa deve tenere conto della sicurezza alimentare globale e aumentare la propria produzione con la prospettiva di limitare le importazioni. Sostengo la proposta di revisione della nostra legislazione finanziaria per contrastare la volatilità dei prezzi, dovuta principalmente alla speculazione. Affinché tale revisione sia efficace, tuttavia, dovrà essere portata a termine simultaneamente a livello internazionale. Sono lieta che una delle priorità della Presidenza francese del G20 nel settore sarà la lotta alla volatilità dei prezzi degli alimenti e dei beni primari.</p>
    </intervention>
    <intervention id="1-255-000" speaker_id="95017" name="Iosif Matula" is_mep="True" mode="written">
      <p sl="ro">L’aumento della domanda globale di prodotti alimentari dovuta alla crescita della popolazione mondiale influisce, ovviamente, sulle risorse alimentari naturali e richiede nuove regolamentazioni e precauzioni riguardanti la sicurezza alimentare. Il compito principale dell’Unione europea è di garantire il diritto alla sicurezza alimentare agli Stati membri e di sostenere i paesi in via di sviluppo affinché raggiungano un livello accettabile di sicurezza alimentare. Ritengo importante promuovere la produzione e la vendita di alimenti tradizionali locali e regionali, con i numerosi benefici che ne conseguono, quali minori costi di trasporto e rischi inferiori di deperimento delle derrate. Molte regioni hanno un alto potenziale per l’agricoltura non sfruttato a causa di squilibri sociali o economici con una popolazione rurale sempre più anziana e la crescente industrializzazione. Superfici agricole molto estese, infatti, non vengono utilizzate in modo efficiente e le autorità regionali possono svolgere un ruolo fondamentale per la sicurezza alimentare sostenendo le risorse agricole delle regioni che ne possiedono il potenziale. L’Unione europea è uno dei leader mondiali nel campo della ricerca e dell’innovazione, anche nel settore agricolo. La crescita costante della popolazione urbana lancia una nuova sfida: quale priorità ha lo sviluppo dell’agricoltura urbana al fine di garantire la sicurezza alimentare utilizzando diversi modelli quali l’agricoltura verticale urbana?</p>
    </intervention>
    <intervention id="1-256-000" speaker_id="96760" name="Tiziano Motti" is_mep="True" mode="written">
      <p sl="it">Presidente, condivido l'approccio promosso dalla risoluzione approvata oggi in quest'Aula: la sicurezza alimentare sia un diritto umano fondamentale, che si realizza quando tutti dispongono, in qualsiasi momento, di un accesso fisico ed economico a un'alimentazione adeguata, sana e nutriente. Nell'Unione europea circa 80 milioni di persone infatti vivono ancora al di sotto della soglia di povertà e molte di loro sono aiutate attraverso programmi di aiuti alimentari. Un'alimentazione corretta deve essere un fattore chiave della nostra salute, e sugli OGM sono ancora troppi i dubbi sollevati da una parte della comunità scientifica. Per questo motivo mi sono opposto alle aperture, presenti nel testo, verso gli OGM, in particolare laddove si prevede di estendere il processo di approvazione per l'importazione di cibi geneticamente modificati provenienti da Paesi terzi all'interno dell'Unione europea. Per coerenza, ritengo che non si possa privare i nostri agricoltori dell'applicazione di una tecnica che poi si tollera nella produzione di importati. Accolgo invece con favore misure volte ad incentivare i giovani agricoltori, che oggi rappresentano solo il 7%, con premi di installazione, tassi d'interesse agevolati sui prestiti e altri incentivi degli Stati membri attraverso i bilanci di sviluppo rurale, sicuro che la produzione agricola europea possa rimanere agli attuali alti livelli di qualità e sicurezza.</p>
    </intervention>
    <intervention id="1-257-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Accolgo con favore la relazione sul riconoscimento dell’agricoltura come settore strategico per la sicurezza alimentare, ma vorrei anche esprimere la mia delusione per i tempi così brevi che il Parlamento ha deciso di concedere alla discussione. L’argomento è diventato molto attuale da quando ci siamo resi conto di come la crisi alimentare possa influenzare la stabilità delle nazioni. Uno dei motivi della rivolta in Tunisia è stato l’aumento dei prezzi degli alimenti, che ha provocato gravi tensioni anche in Algeria, India e Bangladesh. La coltivazione sempre più estesa di colture destinate alla produzione di biocarburanti, la speculazione finanziaria, le rapidissime sostituzioni da parte dei produttori con colture più remunerative e, ultimo ma non meno importante, il mutamento delle abitudini alimentari dei cittadini di molti Stati sono tutti nuovi temi che si collegano strettamente all’oggetto della relazione odierna.</p>
      <p sl="ro">Un ultimo commento: in una classifica stilata da una banca giapponese e relativo alla vulnerabilità all’aumento dei prezzi degli alimenti, tra le 40 nazioni più vulnerabili 4 sono Stati membri dell’Unione europea, altro una lo diventerà presto e 3 sono paesi confinanti con l’UE. Sono dati interessanti che devono farci pensare.</p>
    </intervention>
    <intervention id="1-258-000" speaker_id="96715" name="Pavel Poc" is_mep="True" mode="written">
      <p sl="cs">Se consideriamo l’agricoltura un settore strategico, ne consegue che uno dei presupposti essenziali per garantire la sicurezza dell’approvvigionamento alimentare è l’autosufficienza dell’Unione europea almeno nella produzione degli alimenti di base e dei foraggi. La dipendenza dell’Unione europea dalle importazioni di prodotti agricoli determina aumenti nei prezzi degli alimenti e indebolisce i coltivatori diretti europei nella catena distributiva. Secondo l’Organizzazione delle Nazioni Unite per l’alimentazione e l’agricoltura (FAO), la domanda di alimenti e di foraggio potrebbe aumentare del 70 per cento entro il 2050. Sarà quindi necessario utilizzare tutte le forme disponibili di agricoltura e sostenere gli investimenti finanziari per la ricerca scientifica nel settore. Merita maggiore sostegno e un più attento interesse pubblico anche l’uso efficiente delle varietà agricole tradizionali caratteristiche di alcune regioni. La valutazione dell’impatto ambientale della produzione alimentare e le distanze di trasporto sono ad esempio elementi di facile comprensione per il consumatore; gli attuali sprechi, che raggiungono il 50 per cento nella catena produttiva globale, e l’aumento sproporzionato nel trasporto merci sono fattori incompatibili con la garanzia di sicurezza dell’approvvigionamento alimentare. Non possiamo fingere di garantire la sicurezza alimentare e proteggere l’ambiente e, al contempo, tollerare la dipendenza da prodotti coltivati in un altro continente e importati da migliaia di chilometri di distanza: simili pratiche hanno un impatto ambientale enorme e obbligano i paesi in via di sviluppo a importare quasi tutti gli alimenti necessari, rendendoli dipendenti, distruggendo le loro economie, impoverendo gli abitanti e danneggiando l’ambiente.</p>
    </intervention>
  </section>
  <section id="creitem22" title="22. Ordine del giorno della prossima seduta: vedasi processo verbale"/>
  <section id="creitem23" title="23. Chiusura della seduta"/>
</text>
